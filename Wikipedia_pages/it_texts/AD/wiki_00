{"id": "149266", "revid": "729019", "url": "https://it.wikipedia.org/wiki?curid=149266", "title": "Hr\u00edsey", "text": "Hr\u00edsey \u00e8 una piccola isola a nord della costa settentrionale dell'Islanda, situata a circa 35 km a nord di Akureyri, nell'Eyjafj\u00f6r\u00f0ur.\nDal 2004 fa parte del comune di Akureyri, nel 2009 si \u00e8 unita al comune anche l'isola di Gr\u00edmsey.\nGeografia.\nLa superficie totale di Hr\u00edsey \u00e8 di 7,67km\u00b2. L'isola misura circa 7,5 km di lunghezza per 2,5 km di larghezza nel suo punto di massima ampiezza, a sud. \u00c8 la seconda isola costiera islandese per grandezza (preceduta da Heimaey, nel Vestmannaeyjar). Ha una popolazione di circa 200 abitanti, e non \u00e8 mai rimasta disabitata da quando l'Islanda \u00e8 stata colonizzata.\nL'isola \u00e8 raggiungibile tramite traghetto partendo da \u00c1rsk\u00f3gssandi. Il viaggio dura circa 15 minuti.\nStoria.\nIn passato l'isola fu usata come base per l'industria della pesca, prima dai Norvegesi, ed in seguito dagli Svedesi e dagli Islandesi, e dal tardo XIX secolo \u00e8 divenuta sede di un centro di salatura del pesce. L'eccessiva pesca nelle acque islandesi ha condotto ad un brusco declino dell'industria della pesca negli anni sessanta, e l'ultimo stabilimento di congelamento del pesce su Hr\u00edsey, di propriet\u00e0 dell'Eyjafj\u00f6r\u00f0ur Co-operative Society, \u00e8 stato chiuso nel 1999.\nMonumenti e luoghi di interesse.\nNella casa pi\u00f9 antica dell'isola \u00e8 allestita una mostra permanente dedicata alla storia dell'isole e della pesca degli squali. Nel villaggio si trova anche la ricostruzione di un'antica abitazione rurale. Sull'isola vi sono numerosi tracciati escursionistici.\nAmbiente.\nFlora.\nLa riduzione del numero di pascoli nel 1974 ha permesso la ricrescita della vegetazione spontanea costituita principalmente da arbusti di specie artiche come \"Salix lanata\", \"Salix phylicifolia\", \"Betula nana\". Dal nome in islandese di quest'ultima, \"hr\u00eds\" deriva il nome dell'isola.\nFauna.\nL'assenza di predatori naturali ha reso l'isola un santuario ideale per gli uccelli, conferendo a Hr\u00edsey un'ottima reputazione come luogo per appassionati e studiosi di ornitologia. La parte settentrionale di Hr\u00edsey, Ystab\u00e6jarland, \u00e8 una riserva privata, e l'uccisione di qualsiasi uccello \u00e8 proibita sul resto dell'isola. Tra le quaranta specie di uccelli nidificanti sull'isola la pi\u00f9 diffusa \u00e8 la pernica bianca (\"Lagopus muta\"), un tempo l'isola \u00e8 stata la principale sede di nidificazione della sterna artica (\"Sterna paradisaea\")."}
{"id": "149270", "revid": "118720037", "url": "https://it.wikipedia.org/wiki?curid=149270", "title": "Karlheinz Deschner", "text": "Si \u00e8 distinto soprattutto per le sue opere storiografiche di impostazione critica nei confronti della Chiesa cattolica e del cristianesimo in generale: tra esse, in particolare, vi \u00e8 la \"Storia criminale del cristianesimo\", in 10 tomi.\nBiografia.\nKarlheinz era il maggiore di tre figli di Karl e Margareta Karoline, nata Reischb\u00f6ck. Il padre era una guardia forestale a Bamberga, nel land della Baviera, ed era cattolico, mentre la madre era protestante, e, cresciuta nelle tenute del padre in Franconia e in Bassa Baviera, in seguito si convert\u00ec al cattolicesimo. Karlheinz frequenta la scuola elementare a Trossenfurt (nelle vicinanze di W\u00fcrzburg), tra il 1929 e il 1933. In seguito frequenta il seminario francescano a Dettelbach.\nQui, in principio, vive con la famiglia del suo padrino e garante, il consigliere clericale Leopold Baumann, per trasferirsi poi all'interno del convento francescano. Dal 1934 al 1942 Deschner frequenta il \"Alte, Neue und Deutsche Ginnasio\" come studente nel collegio tenuto da carmelitani e suore inglesi. Nel 1942 supera gli esami finali, quindi, come il resto della sua classe, viene subito arruolato come volontario nell'esercito tedesco, nel quale rimarr\u00e0 fino alla fine della seconda guerra mondiale, in ultimo nelle truppe paracadutate, venendo ferito pi\u00f9 volte durante il corso del conflitto.\nImmatricolato dapprima come presso l'Universit\u00e0 di Monaco, Deschner frequenta lezioni di diritto, teologia, filosofia e psicologia tra il 1946 e il 1947, presso il collegio Filosofico-Teologico di Bamberga. Dal 1947 al 1951 presso l'Universit\u00e0 di W\u00fcrzburg studia letteratura tedesca contemporanea, filosofia e storia, laureandosi nel 1951 con una tesi intitolata \"Le liriche di Lenau come espressione della disperazione metafisica\". Nello stesso anno sposa Elfi Tuch con cui ha tre figli: Katja (1951), B\u00e4rbel (1958) e Thomas (1959 - 1984).\nTra il 1954 e il 1964 Deschner risiede in un ex castello di caccia appartenente ai principi vescovi di Tretzendorf (Steigerwald), poi, per due anni, nella casa di campagna di un amico a Fischbrunn (Hersbrucker Schweiz). Da allora abita a Ha\u00dffurt. Karlheinz Deschner ha pubblicato romanzi, critica letteraria, saggi, aforismi, e la storia critica della religione e della Chiesa (\"Storia criminale del cristianesimo\" e altri saggi). Tenne, nel corso degli anni, pi\u00f9 di 2.000 conferenze pubbliche.\nNel 1971, in seguito a una conferenza, \u00e8 stato chiamato a giudizio davanti a un tribunale di Norimberga, con l'accusa di \"vilipendio alla Chiesa\". \u00c8 stato assolto dall'accusa, ma le sue opere sono rimaste in gran parte inedite fino agli anni ottanta, quando sono stati tradotte e pubblicate in Spagna, Svizzera, Italia e Polonia. A partire da fine anni novanta molti dei suoi saggi sono stati tradotti in italiano, come ad esempio \"Il gallo cant\u00f2 ancora\", una delle sue opere pi\u00f9 note, pubblicato in Germania nel 1962, tradotto in norvegese nel 1972, e pubblicato in Italia nel 1998.\nDurante l'estate del 1987 Deschner tiene un corso dal titolo \"Storia criminale della cristianit\u00e0\" all'Universit\u00e0 di M\u00fcnster. Dal 1988 Deschner gode di crescente approvazione presso il pubblico, cosa che trova espressione nell'assegnazione di numerosi premi ed onorificenze per la sua opera. Deschner ha infatti vinto alcuni premi letterari tra cui i premi Arno Schmidt (1988) e Erwin Fischer (2001). Inoltre, \u00e8 stato membro del Dipartimento di Scienza Storica dell'Accademia Serba delle Scienze e delle Arti.\nStoria criminale del cristianesimo.\nDal 1970 Deschner \u00e8 al lavoro al suo ambizioso progetto \"Storia criminale del cristianesimo\". Deschner \u00e8 in grado di dedicarsi completamente, senza preoccupazioni d'ordine economico, alla sua opera principale, grazie al sostegno offerto da alcuni mecenati, tra cui gli industriali Herbert Steffen e Alfred Schwarz. Quest'ultimo ha potuto festeggiare con Deschner la pubblicazione del Tomo I nel settembre 1986, ma non \u00e8 vissuto abbastanza per vedere pubblicato anche il secondo. L'industriale tedesco Herbert Steffen ha continuato a sostenere il lavoro di Deschner. Per qualche tempo, un mecenate aveva finanziato un team di storici che doveva aiutare l'autore a valutare le fonti.\nL'esperimento fu per\u00f2 interrotto dopo poco perch\u00e9 il materiale che gli storici fornivano non era, secondo il giudizio di Deschner, sufficientemente esatto e per tale ragione egli fu costretto a organizzare in prima persona le ricerche. Il completamento dell'intera opera \u00e8 avvenuto nel 2013 con la pubblicazione del decimo e ultimo volume. Il curatore editoriale dell'intera opera, \u00e8 stato Carlo Modesti Pauer che ne ha anche curato pi\u00f9 volte la presentazione in occasione di manifestazioni culturali. Nella serie di libri, Deschner tende a dimostrare, attraverso un attento e documentato studio della storia, le contraddizioni che caratterizzano la dottrina religiosa e i molteplici atti criminali di cui si \u00e8 macchiato il clero nei secoli. \"Storia criminale del Cristianesimo\" \u00e8 stata pubblicata in Italia da Ariele Editore."}
{"id": "149272", "revid": "54253", "url": "https://it.wikipedia.org/wiki?curid=149272", "title": "Deschner Karlheinz", "text": ""}
{"id": "149273", "revid": "327773", "url": "https://it.wikipedia.org/wiki?curid=149273", "title": "Tr\u00f6llaskagi", "text": "Tr\u00f6llaskagi \u00e8 una penisola nell'Islanda settentrionale in mezzo ai fiordi di Eyjafj\u00f6r\u00f0ur e di Skagafj\u00f6r\u00f0ur. La penisola \u00e8 prevalentemente montuosa, con diverse vette che superano i 1000 metri sopra il livello del mare, la pi\u00f9 alta della quale, Kerling, raggiunge quota 1538\u00a0m. \u00c8 la regione d'Islanda che si eleva pi\u00f9 in alto sul livello del mare dopo la regione montuosa centrale.\nLa penisola \u00e8 attraversata da diverse valli profonde formatesi durante l'era glaciale, prima per azione dei ghiacciai e poi per effetto dei fiumi che ora vi scorrono dentro. Alcuni ghiacciai permanenti sono presenti nella zona centrale di Tr\u00f6llaskagi, ma sono relativamente piccoli.\nL'insediamento dell'uomo \u00e8 possibile solo nelle zone relativamente pianeggianti lungo la costa e nelle valli, e proprio queste regioni sono, per gli standard islandesi, densamente popolate, con diversi centri che vivono principalmente di agricoltura o di pesca. Questi ultimi in particolare sono (in senso orario, partendo da Skagafj\u00f6r\u00f0ur): Hofs\u00f3s, H\u00f3lar, Siglufj\u00f6r\u00f0ur, H\u00e9\u00f0insfj\u00f6r\u00f0ur, \u00d3lafsfj\u00f6r\u00f0ur, Dalv\u00edk, \u00c1rsk\u00f3gssandur, Hauganes, Hjalteyri, Akureyri e Hrafnagil.\nLa Hringvegur, la grande strada ad anello che contorna l'intera isola, raggiunge la penisola di Tr\u00f6llaskagi tra Siglufj\u00f6r\u00f0ur ed Eyjafj\u00f6r\u00f0ur attraverso un passo di montagna di nome \"\u00d6xnadalshei\u00f0i\", dove la strada raggiunge un'altitudine massima di 540 metri, la qual cosa pu\u00f2 risultare problematica nei mesi invernali. Diversi progetti sono allo studio per fornire un'alternativa al tunnel di \"\u00d6xnadalshei\u00f0i\"."}
{"id": "149274", "revid": "17666", "url": "https://it.wikipedia.org/wiki?curid=149274", "title": "Deschner", "text": ""}
{"id": "149276", "revid": "7", "url": "https://it.wikipedia.org/wiki?curid=149276", "title": "Radar doppler", "text": ""}
{"id": "149278", "revid": "1862047", "url": "https://it.wikipedia.org/wiki?curid=149278", "title": "Altamont Free Concert", "text": "L'Altamont Free Concert (\"il concerto gratuito di Altamont\") fu un festival rock tenutosi in California il 6 dicembre 1969, all'Altamont Raceway Park, situato tra le cittadine di Tracy e Livermore, nella Contea di Alameda, e funestato dall'omicidio di Meredith Hunter.\nStoria.\nQuattro mesi dopo il festival di Woodstock i Rolling Stones decisero di organizzare un festival gratuito sulla costa ovest degli Stati Uniti, che avrebbe concluso il loro tour americano. Nelle loro parole sarebbe stato \"a kind of Woodstock West\", una specie di Woodstock sulla costa ovest. Questo fu il loro modo di rispondere alle forti critiche che avevano ricevuto durante la tourn\u00e9e a causa dell'elevato costo dei biglietti. Al concerto presero parte Santana, i Jefferson Airplane, The Flying Burrito Brothers e Crosby, Stills, Nash &amp; Young. Avrebbero dovuto partecipare anche i Grateful Dead, la cui presenza era stata annunciata, che per\u00f2 decisero di non esibirsi a causa degli incidenti e delle violenze che si stavano verificando nel corso del festival.\nInizialmente il concerto avrebbe dovuto tenersi al Golden Gate Park, ma l'amministrazione di San Francisco non concesse l'autorizzazione per lo svolgersi della manifestazione, cos\u00ec venne cercata in fretta un'altra localit\u00e0. Solo sessanta ore prima dell'evento questa fu trovata nell'autodromo di Altamont, ma sia la progettazione e il montaggio del palco che l'organizzazione generale furono troppo affrettate. A titolo di esempio, appena sceso dall'elicottero, Jagger venne assalito da un fan arrabbiato che lo colp\u00ec sul naso gridandogli: \"\u00abTi odio!\u00bb\" perch\u00e9 la sua ragazza era innamorata del cantante.\nLa manifestazione degener\u00f2 violentemente, soprattutto a causa dell'infelice decisione degli organizzatori (tra questi vi era Michael Lang, il principale organizzatore di Woodstock), che affidarono incautamente agli Hells Angels locali (capitanati dal loro fondatore, Sonny Barger) - impreparati, maneschi, ubriachi e ostili agli hippy - l'incombenza del mantenimento dell'ordine, in cambio di 500 dollari (di allora) in alcolici. Allo stesso tempo il numero di poliziotti, come pure quello di medici e operatori del pronto soccorso, era ridotto al minimo possibile. Il risultato di questo errore di pianificazione si tradusse in quattro morti e in innumerevoli feriti e risse continue, che finirono per coinvolgere persino gli stessi artisti: \u00e8 il caso di Marty Balin dei Jefferson Airplane che, mentre si esibiva, fu colpito e buttato gi\u00f9 dal palco. Il suddetto palco si rivel\u00f2 da subito troppo basso per la portata dell'evento. Lungo tutta la giornata venne continuamente invaso dai fan, anche da decine di questi alla volta.\nIl concerto inizi\u00f2 alle ore 13 con l'ingresso sul palco dei Santana, freschi trionfatori di Woodstock, ma la band dovette interrompere lo show in segno di protesta per le continue violenze sugli spettatori da parte degli Angels. Poco dopo Marty Balin, voce dei Jefferson Airplane, venne assalito sul palco dalla sicurezza e messo K.O., poich\u00e9 aveva osato accusare apertamente i bikers che stavano usando stecche da biliardo per percuotere alcuni spettatori. Se l'esibizione successiva, dei Flying Burrito Brothers (la nuova band di Gram Parsons, da poco uscito dai Byrds) sembr\u00f2 inizialmente procedere senza ulteriori incidenti, quando sul palco giunsero Crosby, Stills, Nash &amp; Young scoppiarono nuovamente grossi disordini e risse, che costrinsero anche loro a mollare praticamente subito. Gruppo di maggior richiamo dello show e attesi da tutto il pubblico, gli Stones iniziarono l'esibizione prima del previsto, alle 16:30, al posto dei Grateful Dead che, arrivati sul posto e messi al corrente della situazione da Michael Shrieve dei Santana, avevano deciso di non esibirsi. Jagger e soci riuscirono, nonostante frequenti interruzioni ed inviti alla calma, a portare a termine in qualche modo la loro lista di 15 pezzi, fuggendo poi alla svelta in elicottero.\nSe Woodstock \u00e8 universalmente riconosciuto come l'evento simbolo e l'apice della generazione del flower power, Altamont, soltanto 4 mesi dopo, segn\u00f2, nella retorica della cosiddetta controcultura, \"la fine delle illusioni\". Questo il bilancio finale dell'evento: circa 500.000 partecipanti, danni stimati in 400.000 dollari, quattro bambini nati sul posto, quattro morti e innumerevoli contusi e feriti anche gravi. Dei morti, uno era stato accoltellato (Meredith Hunter), due erano stati investiti e l'ultimo era morto affogando in un canale di irrigazione.\nOmicidio di Meredith Hunter.\nIl nome di Altamont rimarr\u00e0 sempre associato a quello di Meredith Hunter, un diciottenne afroamericano accoltellato a morte dagli Hell's Angels a pochi metri dal palco dopo aver estratto una pistola in mezzo al pubblico (questo \u00e8 quanto sembrerebbero documentare le immagini del concerto). La ricostruzione dei fatti avvenuta durante il processo afferma che Hunter, visibilmente alterato dagli stupefacenti, si fece largo fra il pubblico e, probabilmente armato di pistola, esplose un colpo, per venir poi immediatamente attaccato e mortalmente ferito a coltellate da uno dei bikers, tale Alan Passaro.\nAlan Passaro fu in seguito scagionato dall'accusa di omicidio volontario nel giugno del 1971, quando gli fu riconosciuta la legittima difesa. Passaro sar\u00e0 poi rinvenuto morto nel lago Anderson, in California, il 29 marzo del 1985 con 10.000 dollari nelle tasche. La polizia indic\u00f2 i suoi ingenti debiti di gioco come possibile movente dell'omicidio. L'omicido di Hunter venne casualmente filmato dalla \"troupe \"che filmava il concerto dei Rolling Stones ed apparve nel film \"Gimme Shelter\" dei fratelli Maysles che document\u00f2 l'intera manifestazione e i preparativi dei giorni precedenti. Nel documentario si ascolta anche una successiva dichiarazione resa da Sonny Barger, leader degli Angels, intervistato telefonicamente il giorno dopo."}
{"id": "149281", "revid": "4506", "url": "https://it.wikipedia.org/wiki?curid=149281", "title": "Aure (leggenda)", "text": ""}
{"id": "149287", "revid": "56620", "url": "https://it.wikipedia.org/wiki?curid=149287", "title": "Cute", "text": ""}
{"id": "149304", "revid": "110157", "url": "https://it.wikipedia.org/wiki?curid=149304", "title": "Stadio Marcantonio Bentegodi", "text": "Lo stadio Marcantonio Bentegodi \u00e8 un impianto sportivo di Verona.\nCon posti complessivi, di cui solo omologati, risulta l'ottavo stadio italiano per capienza.\nLo stadio \u00e8 sede degli incontri interni dell'Hellas Verona. Ha inoltre ospitato le partite di Women's Champions League del Bardolino Verona, alcuni incontri di squadre giovanili, partite di rugby, manifestazioni di atletica leggera e saltuariamente anche concerti musicali.\nStoria.\nFu progettato dall'ing. Leopoldo Baruchello secondo una soluzione molto rara nel panorama degli impianti sportivi italiani, ovvero sovrapponendo tre ordini di scalinate. Inaugurato il 15 dicembre 1963, ha sostituito il vecchio e omonimo stadio comunale che era sito nella zona di piazza Cittadella. \u00c8 dotato di una pista di atletica ad otto corsie che nell'agosto del 2010 \u00e8 stata rivoluzionata (la vecchia pista si era deteriorata) e sostituita da una nuova pista in asfalto, dipinta con i colori blu e giallo e aperta al pattinaggio.\nLa sua capienza \u00e8 variata nel corso degli anni, soprattutto dopo i mondiali di \"Italia 90\" quando vennero coperti tutti i settori ed eliminati i posti liberi. Attualmente \u00e8 di posti, distribuiti su un parterre (di cui solo la parte est \u00e8 oggi aperta al pubblico, limitatamente ai disabili e ai loro accompagnatori), tre anelli sovrapposti (poltronissime, tribuna e tribuna superiore) ed una tribuna stampa (182 posti).\nSoprannominato all'epoca della costruzione \"stadio dei quarantamila\", il Bentegodi si presenta all'interno come un ampio anfiteatro a forma ellittica.\n\u00c8 intitolato alla memoria di Marcantonio Bentegodi, storico benefattore dello sport veronese del XIX secolo.\nProgettato per rimpiazzare il vecchio \"Bentegodi\" che esord\u00ec nel 1910, il nuovo stadio, costato circa un miliardo di lire dell'epoca () fu inaugurato il 15 dicembre 1963 in occasione dell'incontro di serie B tra e , vinto 1-0 da quest'ultima.\nL'affluenza record fu registrata il 23 gennaio 1983 in occasione di \u2014 , spettatori (di cui paganti e abbonati).\nNella stagione 1984-85 fu il teatro della conquista dello scudetto da parte del Verona, mentre nell'annata 2000-01 vide la prima promozione in Serie A del .\nNel 1985 iniziarono i lavori di costruzione del terzo anello e della copertura, in vista dei Mondiali di calcio Italia 1990. Lo stadio quindi si ingrandiva ma senza una significativa variazione del numero dei posti in quanto venivano allargati i percorsi di fuga e venivano installati i seggiolini numerati. Nei Mondiali di calcio Italia 1990 il Bentegodi ha ospitato il gruppo E (Belgio, Corea del Sud, Spagna, Uruguay) e l'ottavo di finale fra Spagna e Jugoslavia. \nIl record di spettatori del Bentegodi ampliato e coperto si avr\u00e0 il 6 novembre 1988 con un Verona-Milan da 47.798 spettatori (35.077 paganti e 12.721 abbonati), inferiore di 98 persone al record del 1983.\nFu anche sede della finale del campionato di rugby 1996-97 tra Benetton Treviso e Milan, incontro vinto dai veneti per 34-29.\nLa curva Sud \u00e8 storicamente riservata ai tifosi dell'Hellas Verona, mentre dalla stagione 2015-16 la curva Nord \u00e8 riservata ai supporter del Chievo, dopo una piccola \"lotta\" durata diversi anni per ottenere la curva che, per motivi organizzativi, il comune non concedeva loro; conseguentemente, i tifosi ospiti prendono posto nella curva Nord Superiore in occasione delle partite casalinghe degli scaligeri, e nella curva Sud Superiore in occasione delle sfide interne dei clivensi. La tribuna Ovest (lato delle panchine) \u00e8 invece attrezzata per la stampa. Il terreno di gioco misura 105x68\u00a0m.\nTra luglio e dicembre del 2009 sulla copertura del Bentegodi \u00e8 stato installato un impianto fotovoltaico del valore di circa 4 milioni di euro e della potenza nominale di circa ( di pannelli per una potenza di 999 kWp), diventando cos\u00ec il primo stadio solare d'Italia ed il pi\u00f9 grande impianto fotovoltaico d'Italia su una struttura sportiva, grazie all'installazione di pannelli solari; con il ricavato dall'energia prodotta vengono coperti ampiamente i costi di manutenzione dell'impianto sportivo.\nIl 6 aprile 2014 il Bentegodi ospit\u00f2 per la prima, e allo stato attuale unica, volta il terzo club professionistico cittadino, il , impegnato in Lega Pro contro l'.\nAffluenza media spettatori.\nDati di affluenza media spettatori delle due squadre cittadine beneficiarie dell'impianto:"}
{"id": "149305", "revid": "161374", "url": "https://it.wikipedia.org/wiki?curid=149305", "title": "Vurie", "text": ""}
{"id": "149309", "revid": "120155027", "url": "https://it.wikipedia.org/wiki?curid=149309", "title": "Premi Oscar 1973", "text": "La 45\u00aa edizione della cerimonia di premiazione degli Oscar si \u00e8 tenuta il 27 marzo 1973 a Los Angeles, al \"Dorothy Chandler Pavilion\", condotta dagli attori Carol Burnett, Michael Caine, Charlton Heston e Rock Hudson.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nMiglior attore protagonista.\n(*) Marlon Brando rifiut\u00f2 l'Oscar in segno di protesta per le ingiustizie verso le minoranze etniche.\nMigliore colonna sonora.\nOriginale drammatica.\n(*) La cinquina originaria delle nomination comprendeva la candidatura di Nino Rota con la colonna sonora de \"Il padrino\", ma una parte di questa era gi\u00e0 stata usata per il film italiano del 1958 \"Fortunella\". La commissione musicale decise quindi di escluderla a vantaggio di John Addison e della colonna sonora de \"Gli insospettabili\".\nPremio alla carriera.\nA Charles S. Boren leader per 38 anni del lavoro illuminato del cinema e architetto della politica della non-discriminazione. Con tutto il rispetto e l'affetto di coloro che hanno lavorato nei suoi film.\nA Edward G. Robinson che ha ottenuto la grandezza come interprete, un padrone delle arti e un cittadino dedito... insomma un uomo del Rinascimento. Dai suoi amici dell'industria che ama.\nPremio umanitario Jean Hersholt.\nA Rosalind Russell"}
{"id": "149310", "revid": "1101323", "url": "https://it.wikipedia.org/wiki?curid=149310", "title": "Sutrium", "text": ""}
{"id": "149318", "revid": "198277", "url": "https://it.wikipedia.org/wiki?curid=149318", "title": "Dr. House - Medical Division", "text": "Dr. House - Medical Division (\"House, M.D.\") \u00e8 una serie televisiva statunitense ideata da David Shore e Paul Attanasio, trasmessa da Fox dal 16 novembre 2004 al 21 maggio 2012; l'emittente televisiva ha ufficialmente accreditato Shore come creatore. La serie \u00e8 incentrata attorno al ruolo del dottor Gregory House, un medico poco convenzionale ma dotato di grandi capacit\u00e0 ed esperienza, a capo di una squadra di medicina diagnostica presso il fittizio ospedale universitario Princeton-Plainsboro Teaching Hospital, nel New Jersey.\nLa serie trae ispirazione dai gialli del celebre detective Sherlock Holmes: in ogni episodio ha luogo un giallo diverso che il protagonista, attraverso le proprie capacit\u00e0 mediche e deduttive, deve districare basandosi su vari indizi, spesso poco evidenti; infine, egli riesce quasi sempre a risolvere il \"puzzle\" medico e a salvare il paziente. I misteri medici sono invece stati ispirati da una rubrica del New York Times dedicata ai casi clinici particolarmente problematici.\n\"Dr. House\" \u00e8 stato acclamato dalla critica e ha un alto livello di ascolto televisivo. La serie \u00e8 stata tra i primi dieci programmi televisivi pi\u00f9 seguiti negli Stati Uniti dalla sua seconda stagione alla quarta; nella stagione televisiva 2008-2009, \u00e8 scesa complessivamente sino al diciannovesimo posto. Distribuito in 66 paesi, \"Dr. House\" \u00e8 stato il programma televisivo pi\u00f9 seguito al mondo nel 2008. La serie ha ricevuto diversi premi, incluso un Peabody Award, due Golden Globe e tre Emmy Award. L'8 febbraio 2012 il network Fox ha annunciato la chiusura della serie con l'ottava stagione, che si \u00e8 conclusa il 21 maggio 2012.\nDal punto di vista culturale, la serie televisiva \u2013 e in particolare la figura del protagonista \u2013 ha fornito motivi di riflessione filosofica, etica e religiosa relativi al campo della medicina e della deontologia; diversi saggi pubblicati hanno approfondito questo aspetto della serie.\nProduzione.\nConcezione.\nNel 2004, i creatori David Shore e Paul Attanasio, insieme a Katie Jacobs, moglie di quest'ultimo, hanno proposto la serie (ancora senza titolo) alla Fox come un \"\" della medicina, un giallo ospedaliero in cui i dottori investigano sui sintomi e sulle relative cause. Attanasio, per creare questa serie drammatica ospedaliera, \u00e8 stato ispirato dalla rubrica \"Diagnosi\" del \"The New York Times Magazine\". La Fox compr\u00f2 la serie, ma l'allora presidente dell'emittente televisiva, Gail Berman, avvert\u00ec il team di produzione: \u00abVoglio una serie medica, ma non voglio vedere camici bianchi che passeggino per il corridoio\u00bb. Jacobs ha detto che questa condizione \u00e8 stata una delle tante che hanno portato all'ideazione del personaggio principale.\nDopo che la Fox accolse la serie, essa assunse il titolo di lavorazione \"Chasing Zebras, Circling the Drain\" (\"A caccia di zebre, in vita appesi a un filo\"); \"zebra\" nello slang medico corrisponde a una diagnosi inusuale od oscura. L'iniziale premessa della serie era quella di una squadra di medici che lavorano insieme per cercare di \u00abdiagnosticare l'indiagnosticabile\u00bb. David Shore riteneva importante che ci fosse un interessante personaggio principale, qualcuno in grado di esaminare le caratteristiche personali dei pazienti e diagnosticare le loro malattie scoprendo i loro segreti e le loro bugie. Come Shore e il team creativo esaminavano le possibilit\u00e0 del personaggio, la serie diventava meno procedurale e pi\u00f9 incentrata sul protagonista. Il personaggio fu chiamato \"House\" e diede il nome alla serie stessa. Shore ha in seguito sviluppato i vari personaggi e i loro caratteri e ha scritto la sceneggiatura dell'episodio pilota. Bryan Singer, che ha diretto l'episodio pilota e ha avuto un ruolo principale nel casting, ha detto che \u00abil titolo dell'episodio pilota sarebbe stato \"Everybody Lies\" (\"Tutti mentono\") ed \u00e8 questa la premessa della serie\u00bb. Shore ha affermato che i casi clinici dei primi episodi sono ispirati al lavoro di Berton Rouech\u00e9, uno scrittore del \"The New Yorker\" fra il 1944 e il 1994 che si era specializzato nelle caratteristiche di casi medici insoliti.\nShore ha tratto in parte il concetto del personaggio principale da una sua esperienza di paziente in un ospedale universitario. Egli aveva preso un appuntamento per un dolore all'anca ma, arrivato in ospedale, il dolore era scomparso: \u00abSapevo che, non appena avessi lasciato la stanza, essi mi avrebbero inesorabilmente deriso e pensai che sarebbe stato interessante vedere un personaggio che lo facesse in realt\u00e0 prima che lasciassero la stanza\u00bb.\nUn aspetto centrale nella premessa dello spettacolo era che il personaggio principale avrebbe dovuto avere un qualche handicap. Inizialmente si era pensato di costringerlo sulla sedia a rotelle, ma la Fox scart\u00f2 l'idea. Jacobs in seguito espresse la sua gratitudine per l'insistenza della Fox che port\u00f2 a ripensare il personaggio, in quanto riportarlo sui propri piedi gli forn\u00ec un'importante e pi\u00f9 ampia presenza fisica. Gli sceneggiatori decisero infine di rendere il dottore zoppo per una diagnosi scorretta: egli avrebbe camminato con l'aiuto di un bastone e sarebbe stato dipendente da narcotici a causa del dolore alla gamba. Il copione iniziale prevedeva un protagonista di 34 anni, ma Shore afferm\u00f2 che un Brad Pitt medico sarebbe risultato poco credibile.\nProduttori.\n\"Dr. House\" \u00e8 co-prodotto dalla Heel and Toe Films, Shore Z Productions, e dalla Bad Hat Harry Productions in associazione con Universal Media Studios per l'emittente televisiva statunitense Fox. Paul Attanasio e Katie Jacobs, a capo della Heel and Toe Films; David Shore, a capo della Shore Z Productions, e Bryan Singer, a capo della Bad Hat Harry Productions, sono stati produttori esecutivi della serie sin dalla sua concezione. Lawrence Kaplow, Peter Blake, e Thomas L. Moran sono entrati a fare parte dello staff come sceneggiatori all'inizio della prima stagione, dopo l'episodio pilota. Gli sceneggiatori Doris Egan, Sara Hess, Russel Friend e Garrett Lerner sono entrati a fare parte dello staff dalla seconda stagione. A Friend e Lerner, che sono partner di affari, era stato offerto un posto al lancio della serie, ma l'avevano rifiutato. Dopo aver osservato il successo della serie, hanno accettato quando Jacobs ripropose loro il lavoro l'anno successivo. Dall'inizio della quarta stagione Moran, Friend e Lerner sono diventati anche produttori esecutivi, unendosi ad Attanasio, Jacobs, Shore e Singer. Hugh Laurie \u00e8 stato produttore esecutivo di due episodi, il secondo e il terzo della quinta stagione (\"Non \u00e8 cancro\" ed \"Eventi avversi\").\nShore \u00e8 lo \"showrunner\" di \"Dr. House\". Alla fine della quinta stagione, 24 sceneggiatori hanno contribuito al programma. I pi\u00f9 prolifici sono stati Kaplow (16 episodi), Shore (14), Blake (13), Moran (12), Friend (11), Lerner (11) e Egan (10).\nDeran Sarafian ha diretto 22 episodi alla fine della quinta stagione. Fra pi\u00f9 di tre dozzine di altri registi che hanno lavorato alla serie, solo Greg Yaitanes ha diretto dieci episodi.\nElan Soltes \u00e8 stato il supervisore agli effetti speciali dall'inizio della serie. Lisa Sanders, un'assistente clinica, professoressa alla Yale School of Medicine, \u00e8 il supervisore tecnico della serie. Ella \u00e8 la scrittrice della rubrica \"Diagnosi\" che ha ispirato la premessa della serie. Secondo Shore, \u00abtre differenti dottori [...] controllano tutto ci\u00f2 che facciamo\u00bb. Bobbin Bergstrom, una vera infermiera, \u00e8 il supervisore medico del programma ed \u00e8 apparsa sul set, nel ruolo di infermiera, in 97 episodi.\nCasting.\nIl protagonista.\nAll'inizio, i produttori cercavano qualcuno che incarnasse \u00abla quintessenza dell'americano\u00bb per recitare nel ruolo di Gregory House. In particolare, Bryan Singer era convinto che il ruolo non potesse essere interpretato da qualcuno non statunitense. Durante il casting, l'attore Hugh Laurie era in Namibia per recitare nel film \"Il volo della fenice\". Registr\u00f2 l'audizione in un bagno dell'albergo in cui alloggiava, l'unico posto con un'illuminazione sufficiente e si scus\u00f2 per il proprio aspetto (Singer lo paragon\u00f2 a un \u00abvideo di Bin Laden\u00bb). Laurie improvvis\u00f2, usando un ombrello come bastone. Singer fu molto impressionato dalla sua recitazione e comment\u00f2 come l'\u00abattore americano\u00bb fosse stato in grado di cogliere il personaggio. Singer non era a conoscenza del fatto che Laurie fosse inglese, a causa del suo convincente accento americano. Laurie in seguito attribu\u00ec l'accento a \u00abuna giovent\u00f9 sprecata a guardare troppa TV e troppi film\u00bb. Sebbene attori pi\u00f9 famosi, come Denis Leary, Rob Morrow e Patrick Dempsey, fossero stati considerati per il ruolo, Shore, Jacobs e Attanasio furono impressionati allo stesso modo di Bryan Singer dall'audizione di Laurie e lo scelsero per il ruolo.\nIn seguito Laurie ha rivelato che, finch\u00e9 non ebbe letto l'intero copione dell'episodio pilota, pensava che il personaggio principale della serie sarebbe stato il dottor James Wilson e di dover interpretare un personaggio secondario. Hugh Laurie, figlio del dottore Ran Laurie, ha affermato di sentirsi colpevole per \u00abessere pagato di pi\u00f9 per diventare una versione falsa del proprio padre\u00bb. Dall'inizio della terza stagione venne pagato attorno ai 300 000 dollari per episodio; dall'inizio della quinta stagione la quota lievit\u00f2, arrivando a 400 000 dollari, rendendolo uno degli attori televisivi pi\u00f9 pagati.\nI co-protagonisti.\nRobert Sean Leonard ricevette il copione per le serie televisive \"Numb3rs\" e \"Dr. House\". Inizialmente decise di fare l'audizione per \"Numb3rs\", che gli piaceva di pi\u00f9, ma vide che il personaggio che avrebbe dovuto interpretare, Charlie Eppes, era presente in troppe scene; in seguito ha affermato che \u00abMeno \u00e8 il lavoro, pi\u00f9 io sono felice\u00bb. Dopo aver fatto l'audizione per \"Dr. House\", Robert aveva avuto l'impressione che questa non fosse andata molto bene, ma la sua lunga amicizia con Singer lo aiut\u00f2 a ottenere la parte del dottor James Wilson.\nA Singer piacque la recitazione di Lisa Edelstein nel ruolo di una prostituta in \"West Wing - Tutti gli uomini del Presidente\" e le sped\u00ec una copia del copione dell'episodio pilota. Edelstein fu attratta dalla qualit\u00e0 della sceneggiatura e dai \u00abdialoghi scattanti\u00bb del suo personaggio con House: accett\u00f2 cos\u00ec il ruolo della direttrice Lisa Cuddy.\nLa prima squadra.\nIl manager dell'attore australiano Jesse Spencer gli consigli\u00f2 di partecipare all'audizione per il ruolo del dottor Robert Chase. Inizialmente l'attore credeva che la serie fosse simile a \"General Hospital\", ma cambi\u00f2 idea dopo aver letto il copione. Dopo essere stato scelto per la parte, Spencer persuase i produttori della serie a rendere il suo personaggio australiano. Anche Patrick Dempsey fece l'audizione per il ruolo di Chase; in seguito egli divenne noto per la sua interpretazione del dottor Derek Shepherd, di \"Grey's Anatomy\".\nOmar Epps, che interpreta il dottor Eric Foreman, \u00e8 stato ispirato dalla sua precedente interpretazione del dottor Dennis Gant nella serie televisiva drammatica ospedaliera \"E.R. - Medici in prima linea\", della NBC.\nJennifer Morrison trovava che la sua audizione per la parte della dottoressa Allison Cameron fosse stata un completo disastro. Tuttavia Bryan Singer, che prima del provino aveva esaminato alcune delle sue precedenti interpretazioni, tra cui quella di \"Dawson's Creek\", era gi\u00e0 intenzionato a sceglierla per il ruolo.\nLa seconda squadra.\nAlla fine della terza stagione, in \"Errore umano\", House licenzia Chase, mentre Cameron e Foreman si dimettono. House deve cos\u00ec assumere una nuova squadra diagnostica: inizialmente riunisce quaranta candidati, ma, nel corso degli episodi, li licenzia a poco a poco; i nuovi attori scelti non erano molto conosciuti, perch\u00e9, secondo David Shore, \u00abse ci fossero stati trentasette sconosciuti e tre volti noti, si sarebbe capito subito chi sarebbe stato assunto\u00bb. Inizialmente si pensava di assumere due nuovi attori, da unire a Omar Epps, che sarebbe stato reintegrato, ma in seguito i nuovi attori divennero tre (comunque, anche Jesse Spencer e Jennifer Morrison sono rimasti nel cast, anche se i loro personaggi hanno cambiato ruolo).\nEsclusi i primi due, veniva scartato un solo candidato per episodio: cos\u00ec, n\u00e9 gli attori n\u00e9 i produttori sapevano chi sarebbe rimasto e si \u00e8 creata una situazione simile a quella descritta nella serie. Nell'episodio \"Giochi\" House termina le selezioni e assume la propria squadra: oltre a Foreman ci sono Chris Taub (Peter Jacobson), Lawrence Kutner (Kal Penn) e Remy \"Tredici\" Hadley (Olivia Wilde).\nI candidati esclusi non sono ritornati nella serie, eccetto Amber Volakis (Anne Dudek), che \u00e8 rimasta per il resto della stagione come compagna di Wilson e nella quinta e ottava stagione come allucinazione di House. Katie Jacobs ha dichiarato che gli attori venivano selezionati in base a un unico tipo di audizione, incominciata con la serie: gli sceneggiatori votavano su chi tenere, basandosi sui propri personaggi preferiti. Alla fine della quinta stagione Kal Penn ha lasciato la serie per un incarico politico presso la Casa Bianca.\nAltri dottori assunti.\nAll'inizio della sesta stagione dopo essere tornato dall'ospedale psichiatrico, House ha bisogno di una nuova squadra che sar\u00e0 composta da Chase, Foreman, Taub e Tredici.\nNell'ottava stagione dopo essere stato in prigione e, dopo che Foreman \u00e8 diventato il capo dell'ospedale, House viene riassunto e gli viene assegnata una sola assistente: Chi Park. Dopo aver trovato i soldi House assume Jessica Adams, e riassume Chase e Taub.\nI personaggi secondari.\nIl personaggio di Edward Vogler fu creato per un \"ordine\" della Fox ai produttori della serie: Gail Berman, allora a capo dell'emittente minacci\u00f2 David Shore, dopo aver contattato Jeff Zucker, presidente della NBC Universal (la cui casa produttrice Universal Media Studios \u00e8 la principale delle quattro che produce la serie), di tagliare sei episodi della serie se non avesse introdotto un antagonista. Shore inizialmente rifiut\u00f2 l'idea, ma poi accett\u00f2 per salvare la serie: durante l'arco di episodi con questo personaggio, tuttavia, l'ascolto televisivo diminu\u00ec, per cui venne eliminato presto. Riguardo al personaggio di Vogler, Shore ha affermato: \u00abNoi vogliamo qualcuno che possa veramente scontrarsi con lui [con House], qualcuno che possa veramente imporsi emotivamente, fisicamente e psicologicamente come lui e possa tenergli testa\u00bb. \u00abChi McBride \u00e8 cos\u00ec maestoso. \u00c8 letteralmente una persona che si impone psicologicamente\u00bb.\nPer il ruolo di Stacy Warner, David Shore ha spiegato di volere Sela Ward perch\u00e9 \u00e8 stata la prima persona a cui si avvicin\u00f2 lo staff di sceneggiatori della serie, aggiungendo che ella recita in un modo \u00absemplice e convincente\u00bb. Inizialmente, Sela Ward non era interessata al ruolo perch\u00e9, dopo la cancellazione di \"Ancora una volta\", aveva intenzione di passare pi\u00f9 tempo con i propri figli, motivo per cui aveva scartato le precedenti offerte di \"\" e \"Desperate Housewives\".; comunque cambi\u00f2 idea dopo aver visto la serie, perch\u00e9 pens\u00f2 che \u00absarebbe stato divertente farne parte\u00bb.\nDavid Morse non aveva molta familiarit\u00e0 con la serie: dopo averne visti alcuni episodi, rimase stupito del fatto che avesse un ascolto cos\u00ec alto con un \u00abtale idiota\u00bb come protagonista. Quando l'attore comunic\u00f2 ad alcuni amici di vecchia data l'offerta di lavoro come attore per la serie nel ruolo dell'investigatore Michael Tritter, la loro reazione entusiasta lo spinse ad accettare. Katie Jacobs, produttrice esecutiva del programma, \u00e8 stata impressionata dall'interpretazione di Morse. Nel 2006, in un'intervista con \"TV Guide\", l'attore ha detto di aver discusso con gli sceneggiatori per un eventuale ritorno del suo personaggio, ma era \u00abpraticamente impossibile\u00bb che questi tornasse in una delle stagioni successive.\nEpisodi.\nLa serie televisiva \u00e8 composta da otto stagioni, per un totale di 177 episodi, andati in onda tra il 2004 e il 2012. L'ultima stagione \u00e8 andata in onda in Italia su Canale 5 dal 24 aprile al 3 luglio 2012.\nPersonaggi e interpreti.\nPersonaggi principali.\nIl dottor Chase e la dottoressa Cameron hanno fatto parte della squadra del dottor House nel reparto di medicina diagnostica fino alla terza stagione. Nella quarta stagione viene stravolto il cast delle tre precedenti stagioni introducendo i seguenti personaggi:\nGuest star.\nSono molte le guest star che hanno preso parte alla serie, tra cui:\nIspirazioni letterarie.\nIspirazione letteraria da Sherlock Holmes.\nLe similitudini tra Gregory House e il famoso detective immaginario Sherlock Holmes appaiono nel corso della serie; Shore ha spiegato di essere sempre stato un fan di Sherlock Holmes e di ritenere uniche le caratteristiche del personaggio, l'indifferenza che ha nei confronti dei suoi clienti. La somiglianza \u00e8 evidente in vari elementi della trama della serie.\nInfatti gli approcci poco ortodossi che House usa per fare le diagnosi, cure estreme e una prode psicologia e razionalit\u00e0 nel risolvere i casi, cos\u00ec come la sua riluttanza nell'accettare i casi che non lo interessano, sono stati pi\u00f9 volte causa di conflitto tra lui e i suoi colleghi. Il medico mostra anche carente simpatia per i suoi pazienti e non li va quasi mai a visitare, una pratica che gli permette di avere maggior tempo a disposizione per risolvere enigmi patologici.\nGrande parte della trama \u00e8 incentrata sull'uso di Vicodin da parte di House, per gestire un dolore originato da un infarto avvenuto molti anni prima al suo muscolo retto del quadricipite femorale, un infortunio che lo costringe a camminare col bastone. Nonostante i suoi colleghi, i dottori James Wilson e Lisa Cuddy, lo abbiano incoraggiato ad andare in riabilitazione varie volte, finora, nessun tentativo ha avuto successo. Questa dipendenza \u00e8 una delle molte somiglianze con Sherlock Holmes, che era dipendente dalla cocaina. Entrambi inoltre sperimentano altre droghe, come la morfina.\n\u00c8 interessante sapere che la creazione del personaggio del famoso detective fu a sua volta ispirata da un dottore che Arthur Conan Doyle conobbe all'ospedale di Edimburgo dove era andato dopo aver ottenuto il master in chirurgia. Questo medico chirurgo scozzese, Joseph Bell, di cui Doyle divenne anche assistente per un breve periodo, era un medico freddo e brillante, che utilizzava nel suo lavoro un metodo scientifico e grandi abilit\u00e0 deduttive attraverso l'osservazione, tanto che, come descrive Doyle stesso, esaminando uno sconosciuto riusciva a indovinarne, in base all'aspetto, l'occupazione e le recenti attivit\u00e0. Perci\u00f2 il personaggio di House pu\u00f2 essere visto come l'idea che chiude il cerchio di Sherlock Holmes.\nAmbientazione.\nLa maggior parte delle vicende della serie televisiva si svolge all'interno del fittizio Princeton-Plainsboro Teaching Hospital, ospedale universitario di Princeton, nel New Jersey.\nVi sono tuttavia ulteriori scene in luoghi diversi: la parte iniziale di ogni episodio \u00e8 ambientata solitamente nel luogo dove il futuro paziente incomincia a sentirsi male. Inoltre vi sono state diverse scene nel parco e nel parcheggio dell'ospedale, a casa di House, di Wilson e di altri personaggi (Cuddy, Foreman, Kutner, Taub). Quasi in ogni episodio \u00e8 presente una scena ambientata nella casa del paziente, che i medici della squadra di House, sotto comando di quest'ultimo, devono perquisire per procurarsi notizie di rilevanza medica sul paziente. Talvolta, seppur pi\u00f9 raramente, i personaggi si ritrovano in negozi, pub, ristoranti.\nLa sesta stagione della serie ha invece inizio nel fittizio ospedale psichiatrico Mayfield Psychiatric Hospital, nel quale House viene ricoverato al termine dell'ultimo episodio della quinta stagione, \"Ora ambedue le parti\".\nRegia.\n\"Dr. House\" \u00e8 spesso filmato usando il metodo \"walk and talk\", tecnica di ripresa usata anche in molte altre serie televisive, da \"E.R. - Medici in prima linea\" a \"West Wing - Tutti gli uomini del Presidente\". La tecnica consiste nell'uso di una carrellata per le riprese, mostrando due o pi\u00f9 personaggi camminare mentre parlano. La produttrice esecutiva Katie Jacobs ha affermato che questa tecnica viene usata spesso perch\u00e9 \u00abinserire una scena in movimento \u00e8 un... modo per creare urgenza e intensit\u00e0\u00bb; ella ha inoltre fatto notare \u00abil fatto che Hugh Laurie sia alto 1,89 m, pi\u00f9 di tutti gli altri, perch\u00e9 ci\u00f2 rende certamente i dialoghi a piedi pi\u00f9 scoppiettanti\u00bb.\nNancy Franklin del \"The New Yorker\" ha descritto la serie come \u00abeccezionale, con effetti speciali delle viscere dei pazienti come quelli di \"Viaggio allucinante\": \u00abScommetto che non sai che quando i tuoi reni collassano fanno un suono simile a quello della plastica a bolle che scoppietta\u00bb.\n\u00abCineprese ed effetti speciali non viaggiano solo verso la gola\u00bb del paziente, ha osservato un altro critico, \u00abma dal naso sino dentro il cervello e le gambe\u00bb.\nInvece di basarsi solo su immagini generate al computer, per le parti interne del corpo vengono usate miniature e la tecnica del \"controllo del movimento\" (\"motion control photography\"), che consiste nella precisa ripetizione dei movimenti dalla cinepresa. Nell'ultimo episodio della quarta stagione, \"Il cuore di Wilson\", \u00e8 stato creato un effetto speciale particolare sovrapponendo le riprese degli organi interni a quelle del corpo del paziente.\nMolte delle stanze usate per le riprese sono allestite con una variet\u00e0 di oggetti non previsti dal copione, che permettono a Hugh Laurie di improvvisare i movimenti, rivelando alcuni aspetti del suo personaggio e della trama.\nRiprese.\nL'episodio pilota \u00e8 stato girato in Canada, mentre le riprese dei susseguenti episodi hanno avuto luogo in uno studio della Fox a Century City, quartiere di Los Angeles. Bryan Singer ha scelto Princeton, comune nei pressi del quale crebbe e si laure\u00f2, come ambientazione della serie. Per le riprese esterne dell'ospedale \u00e8 stato scelto il Frist Campus Center dell'Universit\u00e0 di Princeton. Le riprese dell'episodio \"Mezzo genio\", in cui hanno recitato anche Dave Matthews e Kurtwood Smith, hanno avuto luogo nell'University of Southern California. La prima puntata della sesta stagione \u00e8 stata girata nell'abbandonato Greystone Park Psychiatric Hospital situato nel New Jersey, il set del fittizio ospedale psichiatrico Mayfield Psychiatric Hospital.\nPanoramica sulla serie.\nSequenza di apertura.\nNella versione statunitense, cos\u00ec come nelle versioni trasmesse nella maggior parte dei paesi, la sigla musicale della serie \u00e8 il brano \"Teardrop\" dei Massive Attack, ma per problemi di diritto d'autore esso non \u00e8 stato utilizzato in America latina, Australia, Belgio, Germania, Gran Bretagna, Grecia, Hong Kong, Israele, Italia, Nuova Zelanda, Paesi Bassi, Portogallo, Spagna, Svizzera, Ungheria.\nLa canzone, normalmente cantata da Elizabeth Fraser, ex cantante dei Cocteau Twins, nella sigla \u00e8 solo strumentale, sebbene nell'episodio \"Il cuore di Wilson\" essa sia cantata da Jos\u00e9 Gonz\u00e1lez.\nNei paesi sopraelencati, il tema d'apertura della prima stagione \u00e8 stato sostituito da una melodia intitolata \"House\", composta appositamente per la serie da Scott Donaldson e Richard Nolan. Nella seconda stagione \u00e8 stato usato un brano simile, utilizzato in precedenza nei titoli di coda del cofanetto DVD statunitense. L'unico episodio in cui non \u00e8 presente la sigla \u00e8 il pilota; eccezionalmente nell'episodio speciale \"Piegato\", al posto della normale sigla, \u00e8 presente una sequenza di immagini che mostrano il ricovero di House, accompagnata dalla canzone \"No Surprises\" dei Radiohead. Inoltre nell'episodio \"Andare avanti\" la sigla viene tagliata e compare solamente per qualche secondo la scritta \"House\" senza nessuna canzone di sottofondo.\nLa sequenza di immagini di apertura di ogni stagione incomincia con una \"H\" riquadrata con, sullo sfondo, l'immagine di una risonanza magnetica alla testa; in seguito si passa con una dissolvenza all'immagine, tratta dall'episodio pilota, in cui House che studia un esame fatto alla paziente, con sovrapposto il logo della serie, che viene ripetuto successivamente su uno sfondo nero. Successivamente viene presentata una veduta esterna dell'ospedale (nella prima versione dell'episodio pilota vi erano un minuto e mezzo di riprese aeree) seguita dai nomi degli attori del cast principale delle prime tre stagioni e di David Shore: prima Hugh Laurie, poi il resto del cast in ordine alfabetico (Edelstein, Epps, Leonard, Morrison, Spencer) con Shore alla fine.\nOgni nome \u00e8 accompagnato da una parte del corpo tranne quello di Jennifer Morrison: Hugh Laurie dal modello di una testa con l'encefalo esposto, Lisa Edelstein dalla riproduzione delle ramificazioni terminali di un assone, Omar Epps da una radiografia del torace, Robert Sean Leonard da un'immagine dell'encefalo in veduta ventrale. Inizialmente era stato progettato di mettere anche un bastone e un barattolo di Vicodin, ma la Fox si oppose. Il nome di Jennifer Morrison \u00e8 accompagnato da una veduta del lago Carnegie di Princeton (in cui \u00e8 ambientata la serie), quello di Jesse Spencer da un disegno simil-vecchio di una colonna vertebrale vista dal lato sinistro che appartiene al libro di medicina \"Anatomia del Gray\". Segue poi un frammento di un episodio in cui House e la sua prima squadra diagnostica camminano nel corridoio dell'ospedale. Per ultima appare la scritta \"Created by David Shore\" e, subito sotto, l'immagine di una sezione anatomica del torace priva dei piani cutaneo e muscolare, con lo scheletro bene in vista e i visceri della cavit\u00e0 toracica, in secondo piano e tratteggiati sul piano osseo, e della loggia anteriore del collo, posta superiormente.\nKatie Jacobs ha spiegato che le immagini non hanno un particolare significato, tranne quella in cui appare il nome di David Shore: il fatto che, al posto della testa, ci sia il suo nome vuole significare che egli \u00e8 il cervello della serie.\nNel 2005 la sequenza d'apertura \u00e8 stata nominata per un Creative Arts Emmy nella categoria di \"migliore design della sigla principale\". Nel 2010, con la settima stagione, la sequenza di apertura \u00e8 cambiata: il nome di Jennifer Morrison non appare pi\u00f9 in quanto l'attrice non fa pi\u00f9 parte del cast della serie; a sostituirla vi sono i nomi di Olivia Wilde e Peter Jacobson. Nel 2011, con l'ottava e ultima stagione, la sequenza di apertura elimina il nome di Lisa Edelstein e di Olivia Wilde che escono dal cast e compaiono i nomi di Odette Annable e di Charlyne Yi. In quest'ultima sigla non si mantiene pi\u00f9 l'ordine alfabetico ma l'ordine di comparsa nelle varie stagioni: infatti il nome di Omar Epps \u00e8 anticipato (compare nello stesso spazio in cui compariva il nome di Lisa Edelstein), cos\u00ec come i successivi di Robert Sean Leonard, Jesse Spencer, Peter Jacobson e le due nuove attrici sono messe per ultime.\nStruttura degli episodi.\nAll'inizio di ogni episodio viene presentato il momento subito precedente a quello in cui il futuro paziente incomincia a sentirsi male (a volte un'altra persona sembra essere malata e manifesta sintomi leggeri prima di questo momento, come in \"Tutto per tutto\"), seguito dalla sigla iniziale: in seguito House, dopo aver letto l'anamnesi, propone alla sua squadra una diagnosi differenziale e scrive i sintomi su una lavagnetta con un pennarello: ogni membro propone una malattia e si procede con i vari test; la situazione si ripete ogni volta che il paziente mostra un nuovo sintomo, finch\u00e9 non viene trovata la soluzione, fornita quasi sempre da House, spesso illuminato da un discorso con Wilson su un argomento non pertinente alla diagnosi.\nFrequentemente ci sono degli ostacoli alla risoluzione del caso: condizioni particolari della salute del paziente che impediscono di eseguire esami (ad esempio \"Tutto torna\"), dilemmi etici (\"Un cane \u00e8 per sempre\") o il paziente stesso, che ostacola una diagnosi, mentendo per nascondere un proprio segreto (\"Emancipazione\"); House deve perci\u00f2 riuscire ad aggirare questi problemi per poter formulare una diagnosi.\nMolto spesso sono presenti anche scene in ambulatorio, dal carattere solitamente comico e grottesco (\"Madre controllo\"), durante le quali House \u00e8 costretto a occuparsi di quei casi medici talmente banali che il diagnosta cerca sempre di evitare tale incombenza; nonostante ci\u00f2 essi gli forniscono talvolta un'illuminazione sul caso principale (\"Al sicuro\").\nIn diverse occasioni si aggiungono a questi altri piccoli o grandi problemi nati al di fuori del contesto ospedaliero. Essi legano assieme pi\u00f9 personaggi e si risolvono spesso all'interno dello stesso episodio (come il finto cancro di House in \"Mezzo genio\"), portano a momenti di svolta nelle relazioni fra i personaggi (\"Caccia al topo\") o rappresentano situazioni di vita quotidiana (come la sfida fra House e Wilson in \"Gioia al mondo\"). Essi sono utili a mostrare e a chiarire alcuni degli aspetti caratteriali dei personaggi (\"Senza dolore\"). Talora vengono infine introdotte delle \"storyline\" che si sviluppano in pi\u00f9 episodi (\"Pazzi d'amore\").\nCasi clinici.\nIl reparto che House (specialista infettivologo e nefrologo) dirige \u00e8 di medicina diagnostica, occupato solitamente da casi clinici piuttosto complessi. Tra i pazienti vi possono essere comuni pazienti dell'ospedale che manifestano sintomi atipici, pazienti che hanno gi\u00e0 consultato in precedenza diversi medici senza alcun risultato (per cui le diagnosi pi\u00f9 semplici e banali sono di solito quelle scartate subito), vi sono clienti facoltosi che pretendono l'eccellenza medica, anche a costo di non seguire il protocollo medico. Altri casi sono scelti da House perch\u00e9 \u00e8 interessato da essi per la stranezza o perch\u00e9 affrontano il tema del dolore, con cui House \u00e8 costretto a convivere; altre volte House ne \u00e8 attratto per motivi particolari o personali. Altre volte House prende un caso perch\u00e9 interessato da una caratteristica del paziente, che spesso rappresenta un motivo di riflessione, sia per House sia per lo spettatore stesso, su tematiche relative all'etica, come l'eutanasia in \"Intrappolato\", alla religione, come in \"Sul filo dell'errore\", \"House e Dio\" e \"Infedele\", e alla filosofia.\nMolti insoliti casi medici sono stati ispirati dagli articoli e dai libri di Berton Rouech\u00e9, come affermato dall'ideatore David Shore; un caso in particolare \u00e8 avvenuto nel febbraio del 2014 nell'ospedale di Marburgo, in Germania, dove un uomo \u00e8 stato salvato da un medico che ha ammesso di essersi ispirato proprio a un episodio della serie TV.\nRiconoscimenti.\nLa serie ha ricevuto un gran numero di premi e nomination, tra cui:\nOltre a questi, la serie ha ricevuto moltissimi altri premi e nomination, per un totale di 118 candidature, delle quali 40 vinte.\nTrasmissione.\nTrasmissione originale.\nTutte le stagioni del \"Dr. House\" sono state trasmesse dall'emittente televisiva statunitense Fox.\nLa serie \u00e8 stata lanciata con l'episodio pilota \"Una prova per non morire\" (\"Pilot\" nella versione originale) il 16 novembre 2004.\nLa prima stagione \u00e8 stata quindi trasmessa dal 16 novembre 2004 al 24 maggio 2005.\nLa seconda stagione \u00e8 stata invece trasmessa dal 13 settembre 2005 al 23 maggio 2006.\nLa terza stagione \u00e8 stata trasmessa dal 5 settembre 2006 al 29 maggio 2007.\nLa quarta stagione \u00e8 andata in onda dal 25 settembre 2007 al 19 maggio 2008. Questa stagione \u00e8 formata da 16 episodi; il loro numero ridotto \u00e8 dovuto allo sciopero degli sceneggiatori del 2007-2008.\nLa quinta stagione \u00e8 stata trasmessa dal 16 settembre 2008 all'11 maggio 2009.\nLa sesta stagione \u00e8 andata in onda a partire dal 21 settembre 2009 al 17 maggio 2010, con una prima di stagione speciale della durata di 89 minuti, il doppio rispetto a un normale episodio.\nLa settima stagione \u00e8 andata in onda a partire dal 20 settembre 2010 al 19 maggio 2011.\nL'ottava stagione \u00e8 stata trasmessa dal 3 ottobre 2011 al 21 maggio 2012.\nTrasmissione internazionale.\nNel 2008, \"Dr. House - Medical Division\" era distribuito in un totale di 66 paesi, con un ascolto totale di pi\u00f9 di 81,8 milioni di spettatori, sorpassando cos\u00ec di molto serie che gli anni precedenti avevano avuto un enorme successo, come ' e ' e piazzandosi cos\u00ec al primo posto come serie pi\u00f9 guardata dell'anno.\"Dr. House\" esord\u00ec negli Stati Uniti e in Canada, rispettivamente nei canali Fox e Global TV, che hanno gli stessi programmi: nel 2008 la serie \u00e8 stata la terza pi\u00f9 popolare in Canada, la prima in Germania, la seconda in Italia, e la terza in Repubblica Ceca; la serie \u00e8 molto popolare anche in Francia, Spagna, Svezia e Paesi Bassi. Nel Regno Unito le prime quattro stagioni sono state mandate in onda dal canale Five, ma, a causa del calendario televisivo sempre pi\u00f9 affollato, i diritti sono stati venduti a Sky 1 e la serie viene mandata in onda circa un anno dopo la trasmissione negli Stati Uniti; la versione originale, in inglese, \u00e8 mandata in onda anche in Australia da Network Ten, in Nuova Zelanda e in Irlanda da TV3.\nEdizioni home video.\nI cofanetti DVD della serie televisiva in commercio, prodotti da Universal Pictures, sono i seguenti. I colori a sinistra indicano il colore dei cofanetti; i titoli dei contenuti speciali in corsivo sono tradotti da quelli in lingua inglese, in quanto assenti nell'edizione italiana del DVD.\nCitazioni e parodie.\n\"Dr. House\" ha avuto un grande successo e per questo motivo \u00e8 citato in numerose serie televisive animate e no, oltre che in alcuni fumetti. In particolare, la serie in lingua italiana ha avuto una grande diffusione (ha tenuto alti gli ascolti dell'emittente televisiva Italia 1 anche durante eventi importanti come il Festival di Sanremo) che ha portato alla creazione di diverse parodie della serie televisiva, tra cui:\nInoltre molte serie televisive, sia statunitensi sia italiane, hanno reso omaggio, con uno sketch o un episodio, alla serie televisiva e in particolare al suo protagonista:\nInfine, numerose serie televisive e film cinematografici di successo hanno citato la serie o il protagonista della stessa; tra questi compaiono le serie televisive \"Arrested Development - Ti presento i miei\", \"Gossip Girl\", \"Joey\", \"Los Serrano\", \"NCIS - Unit\u00e0 anticrimine\", \"Psych\", \"Royal Pains\", \"South Park\", \"Supernatural\", \"Torchwood\", \"Breaking Bad\" e i film \"Baby Mama\" e \"My Longest Day\".\nImpatto culturale.\nCon il termine \"fenomeno House\" o \"fenomeno Dr. House\" viene indicato comunemente il fenomeno televisivo e culturale nato dal grande successo della serie televisiva statunitense \"Dr. House - Medical Division\" e diffuso in tutto il mondo. Nato dalla televisione, il fenomeno ha avuto rapidamente un forte impatto nella moderna cultura popolare e ha il suo cardine nella figura originale e caleidoscopica del protagonista, il dottor Gregory House.\nDal punto di vista pi\u00f9 strettamente culturale, la serie e pi\u00f9 in particolare la figura del protagonista hanno dato motivo di riflessione filosofica, etica e religiosa relativa al campo della medicina e della deontologia; diversi saggi pubblicati hanno approfondito questo aspetto della serie televisiva.\nDal punto di vista televisivo e letterario la serie ha avuto un enorme successo di spettatori e di critica, grazie anche allo spessore letterario del protagonista che racchiude in s\u00e9 numerosi modelli della letteratura classica e di genere; sono inoltre state fatte numerose parodie e riferimenti alla serie, sia nel mondo cinematografico e televisivo, sia in quello fumettistico e narrativo.\nDal punto di vista meramente commerciale, la serie ha dato origine a un ampio merchandising, tra i prodotti pi\u00f9 venduti ci sono le T-shirt con gli \"housismi\", citazioni del dottor House solitamente sarcastiche e umoristiche, ma non di meno anche pi\u00f9 serie e profonde.\nIn Italia il fenomeno \u00e8 stato discusso e approfondito ampiamente nella puntata del 31 ottobre 2007 del programma televisivo \"Matrix\" ideato da Enrico Mentana.\nIl 16 maggio 2012 il consiglio comunale di Los Angeles, all'unanimit\u00e0, ha dichiarato il 21 maggio 2012 (giorno della conclusione della serie) come \"House Day\".\nFandom e shipping.\nPer via del grande successo della serie e della variet\u00e0 di personaggi e relazioni in essa contenuta, nel corso delle stagioni, oltre a un vasto fandom formato da appassionati provenienti da tutto il mondo, si \u00e8 sviluppato il fenomeno, per lo pi\u00f9 internettiano, dello shipping. Sono nati vari gruppi di shipper e friendshipper, sostenitori di una coppia di personaggi, la quale viene definita dagli stessi con la sigla OTP (\"one true pairing\", ovvero l\"'unica vera coppia\"). I nomi con cui si identificano gli stessi sono giochi di parole, fusioni dei nomi di due personaggi o riferimenti a momenti importanti per la coppia.\nMerchandising.\nL'etichetta discografica Nettwerk Records ha pubblicato il 18 settembre 2007 un album musicale che raccoglie le principali canzoni usate nella colonna sonora della serie televisiva, intitolato \"House M.D. Original Television Soundtrack\".\nTra gli articoli pi\u00f9 commercializzati, soprattutto attraverso i siti di e-commerce (come eBay), vi sono sicuramente le T-shirt e le felpe con il logo o le citazioni della serie televisiva.\nGli articoli ufficiali in commercio in Italia vanno dal misuratore di pressione all'album di figurine.\nInoltre, molte T-shirt commercializzate on-line riportano citazioni di House che sono diventate il simbolo concettuale della serie stessa. Le due frasi pi\u00f9 celebri e utilizzate sono:\nNel 2008, l'azienda spagnola Exelweiss, produttrice di videogiochi, ha sviluppato un videogioco per il telefono cellulare riguardante la serie, che \u00e8 stato prodotto sia nella versione spagnola sia inglese. Nel giugno del 2009 Legacy Interactive, azienda di videogiochi statunitense, ha annunciato un accordo di licenza con l'Universal Pictures Digital Platforms Group per sviluppare un videogioco basato sulla serie per il PC e il Nintendo DS. In esso i giocatori dovranno rivestire i panni dei dottori della squadra diagnostica di House per far fronte a cinque strani casi medici.\nSpin-off.\nAlla fine del mese di giugno del 2008 si diffuse nei blog la notizia di uno spin-off, ovvero di una seconda serie nata da una costola di \"Dr. House\". La notizia venne divulgata dal giornalista televisivo Michael Ausiello, che lo venne a sapere dalla Fox.\nNel mese di settembre, David Shore parl\u00f2 al giornale \"Entertainment Weekly\" dei suoi progetti per il personaggio: \u00abNon voglio creare un'altra serie medica. Ci\u00f2 che mi interessa in termini di sceneggiatura \u00e8 il comportamento delle persone e la natura del bene e del male... e un investigatore privato pu\u00f2 fornire un approccio a questi temi molto pi\u00f9 facilmente di un medico\u00bb. Al centro dello spin off, se il personaggio fosse stato accettato dal pubblico, ci sarebbe stato l'investigatore privato Lucas Douglas (interpretato da Michael Weston), apparso brevemente nella quinta stagione; Lisa Cuddy sarebbe inoltre migrata verso la nuova serie. Il nuovo personaggio torn\u00f2 invece in sette episodi della stagione successiva come fidanzato della dottoressa Cuddy, lasciando definitivamente il cast nell'ultimo episodio."}
{"id": "149322", "revid": "287204", "url": "https://it.wikipedia.org/wiki?curid=149322", "title": "L'assassino pi\u00f9 colto del mondo", "text": "L'assassino pi\u00f9 colto del mondo (\"The Surgeon of Crowthorne: A Tale of Murder, Madness and the Love of Words\", poi ripubblicato col titolo \"The Professor and the Madman: A Tale of Murder, Insanity, and the Making of the Oxford English Dictionary\") \u00e8 un saggio di Simon Winchester del 1998.\nIl libro parla della nascita dell'idea di un dizionario per la lingua inglese, e dello sviluppo nel corso di vari decenni di quell'opera editoriale che attualmente si chiama \"Oxford English Dictionary\".\nMa soprattutto \u00e8 la storia del suo pi\u00f9 famoso direttore editoriale, il dottor James Murray della Philological Society di Londra, e del suo pi\u00f9 famoso collaboratore, William Chester Minor.\nContenuto del libro.\nNel 1915 il giornalista Hayden Church, sulla rivista \"Strand\", narra la storia dell'incontro fra Murray e Minor. Il primo giunge alla dimora del secondo tramite un viaggio breve ma impegnativo. Scortato dai domestici nella sala principale della casa, davanti ad un uomo dietro una scrivania, Murray saluta in lui W.C. Minor, uno dei pi\u00f9 importanti collaboratori degli ultimi vent'anni in cui Murray aveva lavorato all\"Oxford English Dictionary\". Murray lo ringrazia vivamente, ma l'uomo si alza e si scusa: non \u00e8 Minor, bens\u00ec il direttore del manicomio criminale in cui Minor dimora da oltre vent'anni.\nLa storia raccontata da Church \u00e8 del tutto inesatta, come si \u00e8 scoperto dalla corrispondenza di Murray, ma all'epoca fece molto scalpore per la sua vena \"romanzesca\".\nW.C. Minor \u00e8 stato veramente rinchiuso per parecchi decenni in un manicomio criminale, ma l'incontro con Murray \u00e8 avvenuto molto prima di quel che Church racconta. Murray sapeva benissimo di collaborare con una persona che in giovent\u00f9 aveva commesso un omicidio spinto dalla schizofrenia che lo assiller\u00e0 per tutta la vita, ma Minor era anche una persona di ottima compagnia e di straordinaria cultura. Egli collabor\u00f2 per pi\u00f9 di vent'anni alla stesura del dizionario che Murray stava dirigendo, fornendo centinaia di parole e migliaia di citazioni tratte da quei libri che erano il suo unico conforto nella cella del manicomio.\nL'impegno di Minor era lo stesso a cui si sottoposero, nell'arco di pi\u00f9 di 70 anni, centinaia di volontari fra l'Inghilterra e gli Stati Uniti. Il loro compito, ideato da Murray stesso, era semplicemente di leggere libri, segnando le parole degne di nota che man mano incontravano, insieme all'anno della prima apparizione e alla citazione che meglio rappresentasse la parola stessa. Questa \u00e8 la procedura da cui nasce il primo dizionario completo della lingua inglese.\nCi sono dei precedenti dizionari, \u00e8 vero, ma sono pi\u00f9 raccolte di parole dettate dal gusto degli autori, mentre l'OED (sigla con cui gli inglesi identificano il dizionario) \u00e8 un archivio fedele del lessico inglese.\nIl saggio di Winchester si divide nel raccontare la storia del dizionario e quella dei suoi creatori (o collaboratori, nel caso di Minor), per poi focalizzarsi completamente, nell'ultima parte, sulla persona di Minor."}
{"id": "149326", "revid": "6923", "url": "https://it.wikipedia.org/wiki?curid=149326", "title": "Carcharodontosaurus", "text": "Carcharodontosaurus (il cui nome significa \"lucertola dai denti di squalo\") \u00e8 un genere estinto di dinosauro teropode carcharodontosauride vissuto nel Cretaceo inferiore-superiore, circa 112 e 93,5 milioni di anni fa (Albiano-Turoniano), in quelli che oggi sono Egitto, Marocco e Niger, Nordafrica. Il genere comprende due specie, la specie tipo \"C.saharicus\" e \"C.iguidensis\". Entrambe le specie sono tra i pi\u00f9 grandi dinosauri teropodi mai esistiti, gareggiando in dimensioni con altri giganti quali \"Tyrannosaurus\", \"Giganotosaurus\" e \"Spinosaurus\".\nIl genere \"Carcharodontosaurus\" prende il nome dal genere di squalo \"Carcharodon\" (che a sua volta prende il nome dal greco antico \u03ba\u03b1\u03c1\u03c7\u03b1\u03c1\u03bf/\"karcharo\" che significa \"frastagliato\" o \"tagliente\", e \u03bf\u03b4\u03bf\u03bd\u03c4\u03bf/\"odonto\" che significa \"denti\"), e \u03c3\u03b1\u03c5\u03c1\u03bf\u03c2/\"sauros\", che significa \"lucertola\".\nDescrizione.\nIl genere \"Carcharodontosaurus\" comprende alcuni dei pi\u00f9 lunghi e pesanti dinosauri carnivori noti alla scienza, a cui diversi scienziati hanno proposto varie stime sulla lunghezza della specie tipo \"C. saharicus\", che vanno da 12 a 13,3 metri (39 e 44 piedi), per un peso stimato tra le 6,2 e le 15,1 tonnellate.\nIl \"Carcharodontosaurus\" era un grande carnivoro, con enormi mascelle e lunghi denti dentellati, lunghi fino a otto centimetri. Per la specie tipo \"C. saharicus\" \u00e8 stata stimata una lunghezza del cranio di circa 1,6 metri (5,2 piedi), mentre per il cranio di \"C. iguidensis\" sono state stimate dimensioni simili. Attualmente, il pi\u00f9 grande cranio di teropode conosciuto appartiene ad un altro dinosauro carcharodontosauride di grandi dimensioni, il \"Giganotosaurus\" dinosauro strettamente imparentato con \"Carcharodontosaurus\" (con una lunghezza del cranio fino a 1,95 m) (6,4 piedi). Gregory S. Paul stim\u00f2 la lunghezza completa di \"C. iguidensis\" a circa 10 metri (33 piedi) per un peso di 4 tonnellate (4,4 tonnellate corte).\nCervello e orecchio interno.\nNel 2001, Hans CE Larsson pubblic\u00f2 la descrizione dell'orecchio interno e dell'endocranio di \"Carcharodontosaurus saharicus\". Partendo dalla parte del cervello pi\u00f9 vicino alla punta del muso animale, \u00e8 il cervello anteriore, seguito dalla parte centrale. La parte centrale \u00e8 inclinata verso il basso ad un angolo di 45 gradi e verso la parte posteriore dell'animale. La parte centrale \u00e8 seguita dal cervello posteriore, che \u00e8 approssimativamente parallelo al cervello anteriore e forma un angolo di circa 40 gradi con la parte centrale. Nel complesso, il cervello di \"C. saharicus\" era piuttosto simile a quello di un altro dinosauro suo lontano parente, \"Allosaurus fragilis\". Larsson scopr\u00ec che il rapporto del cervello con il volume dello stesso in \"Carcharodontosaurus\" era tipico dei rettile piuttosto che degli uccelli. Il \"Carcharodontosaurus\" possedeva anche un grande nervo ottico.\nI tre canali semicircolari dell'orecchio interno di \"C. saharicus\", se visto di lato, avevano un contorno subtriangolare. Questa configurazione subtriangolare dell'orecchio interno \u00e8 presente anche in \"Allosaurus\", lucertole, tartarughe, ma non negli uccelli. I canali semi-\"circolari\" stessi erano in realt\u00e0 molto lineari, il che spiega la silhouette punteggiata. In vita, il lobo flocculare del cervello si sarebbe proiettato nella zona circondata dai canali semicircolari, proprio come in altri teropodi non-aviari, uccelli e pterosauri.\nClassificazione.\nIl seguente cladogramma mostra il posizionamento di \"Carcharodontosaurus\" all'interno di carcharodontosauridae, secondo gli studi di Sebasti\u00e1n Apestegu\u00eda \"et al.\", 2016:\nStoria della scoperta.\nNel 1924, furono ritrovati due denti dalle caratteristiche uniche nelle intercalaire continentali dell'Algeria. Questi denti vennero descritti da Dep\u00e9ret e Savornin (1925), che su di essi istituirono un nuovo taxon, che battezzarono \"Megalosaurus saharicus\", venendo in seguito inseriti dagli stessi autori nel sottogenere \"Dryptosaurus\". Alcuni anni pi\u00f9 tardi, il paleontologo Ernst Stromer descrisse i resti di un teschio parziale e scheletro incompleto dalle rocce risalenti al Cenomaniano, nella Formazione Bahariya, in Egitto (Stromer, 1931), originariamente estratte nel 1914. I resti consistevano in un cranio parziale, alcuni denti, vertebre, artigli e ossa assortite dell'anca e dell'arto posteriore. I denti di questa nuova scoperta presentavano le stesse caratteristiche uniche dei denti descritti da Dep\u00e9ret e Savornin, che portano Stromer a conservare la denominazione della specie \"saharicus\", ma ritenne necessario erigere un nuovo genere per questa specie, ossia \"Carcharodontosaurus\", per la forte somiglianza dei denti con quelli del genere \"Carcharodon\", o Grande squalo bianco.\nI fossili descritti da Stromer, esposti nel museo di Berlino, vennero distrutti nel 1944, durante la Seconda guerra mondiale durante un bombardamento degli Alleati. Fortunatamente un nuovo cranio pi\u00f9 completo \u00e8 stato ritrovato nel Kem Kem Beds del Marocco durante una spedizione guidata dal paleontologo Paul Sereno, nel 1995, non troppo lontano dal confine con l'Algeria, localit\u00e0 in cui sono stati ritrovati i denti descritti da Dep\u00e9ret e Savornin (1925), i denti trovati con questo nuovo cranio corrispondevano a quelli descritti da Dep\u00e9ret e Savornin (1925) e Stromer (1931), mentre il resto del cranio corrispondeva a quello descritto da Stromer. Questo nuovo cranio \u00e8 stato designato come neotipo da Brusatte e Sereno (2007), che descrisse anche una seconda specie di \"Carcharodontosaurus\", \"C. iguidensis\" dalla Formazione di Echkar del Niger, differente da \"C. saharicus\" nelle dimensioni e alcuni aspetti della mascella e della scatola cranica.\nPaleobiologia.\nCaccia.\nSecondo uno studio condotto da Donald Henderson, curatore dei dinosauri del Royal Tyrrell Museum, viene suggerito che il \"Carcharodontosaurus\" fosse in grado fisicamente di sollevare animali che pesavano un peso massimo di 424 kg (935 libbre), in base a uno studio della forza delle sue mascelle, del collo, e del suo centro di massa.\nPaleopatologia.\nL'esemplare SGM-Din 1, un teschio di \"Carcharodontosaurus saharicus\", mostra una ferita circolare sull'osso nasale e \"una proiezione anormale dell'osso sul bordo anorbitale\".\nPaleoecologia.\nIl \"C. saharicus\" condivideva il suo habitat con altri teropodi predatori di grandi dimensioni, vissuti nel Cenomaniano del Nord Africa, sollevando dei dubbi su come tali animali carnivori potessero coesistere, in special modo il colossale \"Spinosaurus\", che ad oggi \u00e8 il pi\u00f9 grande dinosauro carnivoro conosciuto, e il pi\u00f9 piccolo ma pur sempre di consistenti dimensioni \"Sigilmassasaurus\", entrambi vissuti negli stessi luoghi tra il Marocco e l'Egitto. Oltre ad essi vi erano anche altri due teropodi pi\u00f9 piccoli, \"Deltadromeus\" e \"Bahariasaurus\". La fauna erbivora invece era pi\u00f9 scarsa e caratterizzata dall'iguanodontide \"Ouranosaurus\" e dal sauropode \"Paralititan\". Vi erano inoltre numerose specie di coccodrilli, come il gigantesco \"Sarcosuchus\", numerose specie di anfibi e pesci. Il \"C. saharicus\" rappresenta il secondo teropode gigante del suo habitat. Tale situazione assomiglia a quella del tardo Giurassico della Formazione Morrison in Nord America, che vantava fino a cinque teropodi giganti pi\u00f9 altri pi\u00f9 piccoli (Henderson, 1998; Holtz. Et al, 2004). Tuttavia la sostanziale differenza tra i crani dei carnivori del Kem Kem, consentivano ai vari carnivori di occupare nicchie ecologiche diverse e nutrirsi di prede differenti, un po' come succede oggi nelle savane africane (Farlow e Pianka, 2002).\nLa specie \"C. iguidensis\" condivideva il suo habitat con una fauna simile in cui era presente \"Spinosaurus\", \"Rugops\" e varie specie di coccodrillo, tra cui \"Sarcosuchus\", \"Kaprosuchus\", \"Laganosuchus\" e \"Araripesuchus\".\nBibliografia.\nBrusatte, S. &amp; P.C. Sereno, 2005. A new species of \"Carcharodontosaurus\" (Dinosauria: Theropoda) from the Cenomanian of Niger and its implications for allosauroid phylogeny. \"Journal of Vertebrate Paleontology\" 25: 40A.\nLarsson, H.C.E., 2001. Endocranial anatomy of \"Carcharodontosaurus saharicus\" (Theropoda: Allosauroidea) and its implications for theropod brain evolution. 19-33 in D.H. Tanke &amp; K. Carpenter (eds.), \"Mesozoic Vertebrate Life\". Indiana University Press, Bloomington."}
{"id": "149327", "revid": "22356", "url": "https://it.wikipedia.org/wiki?curid=149327", "title": "Acrocanthosaurus", "text": ""}
{"id": "149328", "revid": "1318658", "url": "https://it.wikipedia.org/wiki?curid=149328", "title": "Milton Bradley Company", "text": "La Milton Bradley Company (abbreviato MB) \u00e8 una casa editrice statunitense di giochi da tavolo e, in misura minore, di videogiochi.\nStoria.\nFu fondata nel 1860 a Springfield nello stato del Massachusetts da Milton Bradley, che viene considerato il pioniere del gioco da tavolo negli Stati Uniti.\nNel 1984 venne acquisita dalla Hasbro, mantenendo comunque un marchio proprio (analogamente a un'altra grande casa editrice di giochi acquisita dalla Hasbro, la Parker Brothers).\nProdotti famosi.\nFra i giochi di maggior successo prodotti da questa casa editrice, si possono ricordare il gioco astratto Forza 4 (\"Connect 4\", 1974) e il gioco elettronico Simon (1978).\nAxis and Allies (1984), pur avendo avuto un successo molto inferiore presso il grande pubblico, \u00e8 piuttosto noto e amato fra gli appassionati di giochi da tavolo.\nHa avuto notevole successo e ha ancora oggi un seguito, invece, il gioco da tavolo HeroQuest (1989).\nAlla Milton Bradley si devono anche alcuni videogiochi (per esempio per Atari 2600) e due console per videogiochi, Vectrex e Microvision.\nGiochi prodotti.\nTrabocchetto "}
{"id": "149329", "revid": "22356", "url": "https://it.wikipedia.org/wiki?curid=149329", "title": "Adasaurus", "text": ""}
{"id": "149331", "revid": "22356", "url": "https://it.wikipedia.org/wiki?curid=149331", "title": "Aegyptosaurus", "text": ""}
{"id": "149332", "revid": "726373", "url": "https://it.wikipedia.org/wiki?curid=149332", "title": "Simon (gioco)", "text": "Simon \u00e8 un gioco elettronico della Milton Bradley, inventato da Ralph Baer (creatore anche della prima console per videogiochi, la Magnavox Odyssey del 1972) e Howard J. Morrison. Fu lanciato negli Stati Uniti nel 1978 e successivamente diffuso in tutto il mondo, conquistando un enorme successo e diventando un simbolo della cultura pop negli anni ottanta.\nIl gioco \u00e8 una sorta di variante elettronica del gioco per bambini noto nel mondo anglosassone come \"Simon says\". \"Simon\" si presenta come un disco con quattro grandi pulsanti di colore rosso, blu, verde e giallo. Questi pulsanti si illuminano secondo una sequenza casuale; all'illuminazione di ciascun pulsante \u00e8 associata anche l'emissione di una determinata nota musicale. Una volta terminata la sequenza, il giocatore deve ripeterla premendo i pulsanti nello stesso ordine. Se riesce in questo compito il giocatore si vede proporre una nuova sequenza, uguale alla precedente con l'aggiunta di nuovo pulsante/tono; la sequenza da ripetere diventa quindi sempre pi\u00f9 lunga e il compito del giocatore pi\u00f9 difficile.\nIl Simon originale non \u00e8 pi\u00f9 in produzione. Hasbro commercializza alcune varianti, tra cui un Simon da viaggio e un Simon evoluto (chiamato Simon Trickster) con diverse possibili modalit\u00e0 di gioco (inclusa una in cui i quadranti non appaiono colorati)."}
{"id": "149334", "revid": "767487", "url": "https://it.wikipedia.org/wiki?curid=149334", "title": "Sauropoda", "text": "I sauropodi sono un gruppo di dinosauri saurischi, esclusivamente erbivori, vissuti tra il Triassico superiore e il Cretacico superiore. I sauropodi corrispondono all'immagine stereotipata del dinosauro: un gigante impacciato con collo lungo, testa piccola e coda lunghissima. Il \"Vulcanodon\", vissuto nel Giurassico inferiore nello Zimbabwe, \u00e8 tra i pi\u00f9 antichi sauropodi conosciuti. Tra i pi\u00f9 noti sauropodi ci sono \"Apatosaurus\", \"Brontosaurus\", \"Brachiosaurus\" e \"Diplodocus\", tutti animali con forme, in effetti, che presentavano: collo e coda molto allungati e testa relativamente piccola.\nGiganti terrestri.\nI sauropodi erano animali erbivori, dal collo solitamente lungo e quadrupedi. Avevano piccole teste, con denti a forma di spatola o di matita, e un corpo voluminoso. La coda in alcuni casi era lunghissima. Almeno due gruppi, i camarasauridi e i titanosauridi, covavano le loro uova. Secondo alcuni paleontologi, i sauropodi potrebbero aver avuto labbra prensili simili a quelle dell'alce.\nIl loro nome, che in greco significa \"piedi di lucertola\", si riferisce a una caratteristica comune a tutte le specie: la presenza, in tutti e quattro gli arti, di cinque dita pienamente sviluppate, come appunto nelle odierne lucertole, a differenza di molti altri gruppi di dinosauri che ne avevano solo tre o quattro per arto.\nTuttavia, la caratteristica pi\u00f9 evidente dei sauropodi sono le loro dimensioni straordinarie: anche le forme nane (\"Magyarosaurus\") di 5 o 6 metri erano tra i giganti del loro ecosistema. I sauropodi erano gli unici nel regno animale che superavano le dimensioni della balenottera azzurra, il \"Bruhathkayosaurus\", ammesso che le stime basate comunque su pochi e incompleti resti siano attendibili, avrebbe superato perfino i pi\u00f9 grandi esemplari di balenottera azzurra anche in termini di massa corporea. Per altri generi di sauropodi non possiamo avere un'idea precisa e inconfutabile sulle dimensioni massime raggiungibili, comunque i sauropodi possono essere considerati probabilmente gli animali pi\u00f9 grandi mai vissuti sulla Terra e, a parte poche altre creature acquatiche estinte, paiono gli unici che possano competere quanto a dimensioni con le attuali balene. Di altri ancora si hanno a disposizione dati del tutto frammentari, come qualche orma come unica traccia di un gigantesco sauropode: il Breviparopus, per citarne un altro, lungo forse una cinquantina di metri.\nAl contrario di altri gruppi di dinosauri, i sauropodi non variarono molto il loro standard corporeo, forse perch\u00e9 costretti dalla grande taglia. Tuttavia, alcune importanti differenze esistono anche all'interno di questo gruppo. Alcuni, come i diplodocidi, erano eccezionalmente lunghi e possedevano code a frusta. \"Supersaurus\" e il cosiddetto \"Seismosaurus\", a una lunghezza di 40 metri, furono forse i pi\u00f9 lunghi animali terrestri. Una vertebra di validit\u00e0 dubbia ritrovata nell' '800, denominata \"Amphicoelias\" \"fragillimus\", potrebbe essere appartenuta a un animale di 50 metri, ma di questo reperto rimane solo un disegno.\nAltri sauropodi, come i brachiosauridi, erano estremamente alti, con alte spalle e colli molto allungati. \"Sauroposeidon\" \u00e8 forse il pi\u00f9 alto, con i suoi 18 metri. Altri sauropodi, i titanosauri, erano davvero giganti, con un peso che sfiorava le 200 tonnellate (\"Argentinosaurus\" e \"Paralititan\"). Un altro titanosauro, conosciuto per frammenti, \"Bruhathkayosaurus\", potrebbe aver raggiunto dimensioni ancora pi\u00f9 grandi.\nCuriosit\u00e0.\nOltre alle enormi dimensioni, alcune specie scoperte di recente svilupparono altre peculiarit\u00e0: \u00e8 il caso di molti membri della famiglia dei saltasauridi, con il corpo rivestito da un'armatura di tubercoli ossei. Il primitivo \"Shunosaurus\" della Cina, invece, possedeva una mazza ossea all'estremit\u00e0 della coda, per di pi\u00f9 dotata di spine. In Sudamerica, il possibile titanosauro \"Agustinia\" era dotato di placche simili a quelle degli stegosauri, mentre il dicreosauride \"Amargasaurus\" possedeva una vela dorsale e lunghe spine sul collo. Si conosce anche una forma, \"Brachytrachelopan\", il cui collo, al contrario di tutti gli altri sauropodi, era molto corto. Il titanosauro indiano \"Isisaurus\", invece, aveva un curioso profilo \"verticale\".\nRadiazioni di sauropodi.\nI sauropodi apparvero nel tardo Triassico, e i primi rappresentanti (vulcanodontidi) erano simili ai prosauropodi. Un'espansione costante del gruppo dette luogo a una vera e propria esplosione di forme nel Giurassico superiore: brachiosauridi, euelopodidi e diplodocidi erano diffusissimi in tutto il pianeta, ma si estinsero (presumibilmente) all'inizio del Cretaceo. La seconda grande ondata di sauropodi inizi\u00f2 nel Cretacico inferiore, con le forme del gruppo dei titanosauri. Questi animali, caratteristici dei continenti meridionali (ma diffusi anche in Asia, Texas, ed alcune delle isole che allora componevano l'Europa), si estinsero alla fine del Cretaceo nell'estinzione di massa. Un tempo si pensava che nel cretaceo inferiore i sauropodi fossero via via diminuiti nell'emisfero boreale, oggi questa tesi non \u00e8 pi\u00f9 proponibile, e dipendeva per lo pi\u00f9 da errori di campionamento e dell'abbondanza dei depositi (specie nord americani) formatosi in paludi e delta costieri e non in pianure aperte (che furono sempre l'habitat preferito dai sauropodi), quasi ogni anno ormai avvengono, anche in Spagna, Cina e Mongolia, scoperte di sauropodi cretacei altrettanto se non pi\u00f9 grandi e complessi di quelli del Giurassico medio-superiore, un tempo considerato il periodo d'oro dei sauropodi.\nI fossili dei sauropodi sono stati ritrovati su tutti i continenti ad eccezione, finora, dell'Antartide; \u00e8 per\u00f2 ipotizzabile che fossero vissuti anche in quel continente, visto che raggiunsero pi\u00f9 volte l'Australia.\nClassificazione.\nLa classificazione dei sauropodi \u00e8 tuttora in pieno dibattito, e molte famiglie \"classiche\" (vulcanodontidi, cetiosauridi, nemegtosauridi, euelopodidi) potrebbero non essere pi\u00f9 considerate valide. Lo stesso gruppo dei titanosauri \u00e8 poco conosciuto, ma sta venendo ristudiato in questi anni. \nIn sostanza, l'albero filogenetico dei sauropodi comprende forme eccezionalmente primitive (ad es. \"Anchisaurus\") che fino a poco tempo fa venivano considerate prosauropodi. I primi veri sauropodi, come \"Antetonitrus\" e \"Isanosaurus\", risalgono comunque al Triassico superiore. Altre famiglie primitive, quelle dei vulcanodontidi e dei cetiosauridi, sono probabilmente polifiletiche, mentre una radiazione asiatica, gli euelopodidi, deve essere ristudiata. I sauropodi evoluti comprendono i due grandi gruppi dei diplodocoidi, con le famiglie dei diplodocidi, dicreosauridi e rebbachisauridi) e dei macronari, con i gruppi dei camarasauridi, brachiosauridi e titanosauri. Alcune famiglie, come quella dei nemegtosauridi, sono di incerta classificazione.\nTassonomia.\nDa Wilson &amp; Sereno, 1998, Yates, 2003, Galton, 2001 , e Wilson, 2002:"}
{"id": "149336", "revid": "124118076", "url": "https://it.wikipedia.org/wiki?curid=149336", "title": "Diottria", "text": "La diottria (tratto dal greco \u03b4\u03b9\u03bf\u03c0\u03c4\u03c1\u03b9\u03ba\u03cc\u03c2, composto di \u03b4\u03b9\u03ac, \u00abattraverso\u00bb, e tema \u1f40\u03c0-, \u00abvedere\u00bb), in ottica, \u00e8 l'unit\u00e0 di misura (in m\u22121) del potere di rifrazione di un sistema ottico o di una semplice lente. \u00c8 chiamata anche \"potere convergente della lente\" ed esprime la sua capacit\u00e0 di modificare le direzioni dei raggi paralleli di un fascio di luce entrante nella lente per focalizzarli in modo da formarne un'immagine, reale o virtuale, ad una certa distanza dal centro del sistema ottico stesso (distanza focale). Il numero di diottrie di una lente o di un sistema ottico \u00e8 pari al reciproco della distanza focale espressa in metri:\nEsempio.\nNell'occhio umano, la distanza focale della lente costituita dal cristallino \u00e8 circa \"f\"norm = 17 mm.\nUn occhio miope ha la stessa distanza focale di un occhio normale ma, essendo pi\u00f9 lungo, ha bisogno di una maggiore distanza focale affinch\u00e9 i raggi luminosi convergano sulla retina. Ad esempio, si supponga che sia un millimetro pi\u00f9 lungo e che, quindi, abbia bisogno di una distanza focale \"F\" = 18 mm; volendo correggere il difetto di vista, si deve utilizzare una lente \"divergente\", di distanza focale \"f\"corr.\nInfatti, \u00e8 possibile mostrare che, in un sistema di lenti composte, approssimativamente :\nda cui\nove il segno meno giustifica l'asserzione fatta sulla lente, cio\u00e8 che essa deve essere divergente.\nPer una correzione di tale miopia sar\u00e0, quindi, necessaria una lente negativa (concava) da 3,25 diottrie, poich\u00e9, tipicamente, le lenti per la correzione di difetti refrattivi vengono misurate in passi da 0,25 diottrie.\nStrumentazione di misura.\nLo strumento ottico utilizzato per misurare il potere diottrico di una singola lente \u00e8 il frontifocometro."}
{"id": "149337", "revid": "1543377", "url": "https://it.wikipedia.org/wiki?curid=149337", "title": "Nebulosa Elica", "text": "La nebulosa Elica (nota anche come NGC 7293, C 63 o Nebulosa Helix mantenendo il nome inglese) \u00e8 una delle nebulose planetarie pi\u00f9 vicine alla Terra. Si trova a o dalla Terra nella costellazione dell'Aquario e ha un diametro angolare di circa 0,5\u00b0. \u00c8 stata scoperta da Karl Ludwig Harding prima del 1824.\nHa un aspetto molto simile alla nebulosa Anello. \u00c8 anche simile per dimensione, et\u00e0 e caratteristiche fisiche alla nebulosa Manubrio; le significative differenze nell'aspetto sono conseguenza della relativa vicinanza e del diverso angolo da cui la si osserva.\nLa nebulosa Elica viene spesso chiamata l'Occhio di Dio, a partire almeno dal 2003.\nInformazioni generali.\nLa nebulosa Elica \u00e8 un esempio di una nebulosa planetaria formatasi alla fine della vita di una stella di tipo solare. Gli strati gassosi esterni della stella espulsi nello spazio appaiono dal nostro punto di vista come se guardassimo dall'alto un'elica. Il nucleo centrale della stella, destinato a diventare una nana bianca, risplende cos\u00ec intensamente da rendere fluorescente il gas precedentemente espulso.\nLa nebulosa si trova a circa 650 anni luce dalla Terra nella costellazione dell'Aquario, e ha una dimensione di circa 2,5 anni luce. Le fotografie recenti di Helix sono delle composizioni di nuove immagini ottenute dallo strumento Advanced Camera for Surveys (ACS) del Telescopio Spaziale Hubble e immagini con grande angolo di visuale ottenute da un telescopio da presso l'Osservatorio Nazionale di Kitt Peak.\nSulla base della velocit\u00e0 di espansione, di , si stima che abbia 10\u00a0600 anni."}
{"id": "149338", "revid": "16073", "url": "https://it.wikipedia.org/wiki?curid=149338", "title": "NGC 7293", "text": ""}
{"id": "149340", "revid": "869733", "url": "https://it.wikipedia.org/wiki?curid=149340", "title": "Zargo's Lords", "text": "Zargo's Lords fu il primo wargame fantasy italiano. Progettato da Marco Donadoni e pubblicato dalla International Team (IT) nel 1979, ebbe un grande successo sia in Italia che all'estero. In seguito, la IT pubblic\u00f2 numerosi altri wargame fantasy, fra i pi\u00f9 noti si possono citare \"Wohrom\" e \"Idro\".\nCome la maggior parte degli altri giochi di Donadoni, \"Zargo's Lords\" \u00e8 un wargame a mappa esagonata. Si gioca da 2 a 4 giocatori, e una partita pu\u00f2 durare diverse ore; tuttavia, le regole relativamente semplici rendono questo gioco accessibile anche a un pubblico di non appassionati del genere. La grafica, molto curata, rappresenta uno degli elementi chiave del fascino di questo gioco. \nLa mappa di gioco rappresenta quattro continenti di un mondo fantastico popolato da quattro razze: \"cavalieri\", \"monaci\", \"alati\" e \"draghi\". Ciascuna di esse dispone di un insieme di categorie guerrieri di diversi tipi, rappresentati da pedine in cartone, con diverse caratteristiche di movimento, forza in combattimento e poteri speciali. Le quattro razze hanno caratteristiche molto diverse fra loro, ciascuna con i propri punti di forza e di debolezza. Ogni razza controlla inizialmente un continente, sul quale vengono collocate quattro citt\u00e0. Le quattro razze si danno battaglia cercando di prendere possesso delle citt\u00e0 avversarie. Uno dei principali difetti comunemente attribuiti al gioco \u00e8 il non perfetto equilibrio fra le razze stesse.\nFuori produzione ormai da decenni, \"Zargo's Lords\" \u00e8 piuttosto ricercato dai collezionisti e una copia in buone condizioni pu\u00f2 avere un discreto valore economico. \nGiochi correlati.\nLa IT produsse nel 1983 l'espansione \"Zargo's Lords II\", con due nuove razze (\"amazzoni\" e \"aracnidi\"). Questo prodotto venne presentato come il primo \"gamette\" di produzione italiana. Il successivo \"Blue Stones\", sempre della IT, \u00e8 invece un wargame a s\u00e9, ma anch'esso ambientato nel mondo di Zargo, dove \u00e8 ambientato anche \"Zargos\" di Duccio Vitale, una sorta di \"Risiko!\" fantasy pubblicato dalla Eurogames. Il gioco \"Warangel\" di Angelo Porazzi, piuttosto noto fra gli appassionati del genere, \u00e8 in parte ispirato a \"Zargo's Lords\"."}
{"id": "149342", "revid": "14691", "url": "https://it.wikipedia.org/wiki?curid=149342", "title": "Zargos' Lords", "text": ""}
{"id": "149343", "revid": "339392", "url": "https://it.wikipedia.org/wiki?curid=149343", "title": "Qamishli", "text": ""}
{"id": "149347", "revid": "392623", "url": "https://it.wikipedia.org/wiki?curid=149347", "title": "Ferrovia Transiberiana", "text": "La ferrovia Transiberiana (; \u0422\u0440\u0430\u043d\u0441\u0441\u0438\u0431, \"Transsib\"; il suo nome storico \u00e8 \u0412\u0435\u043b\u0438\u043a\u0438\u0439 \u0421\u0438\u0431\u0438\u0440\u0441\u043a\u0438\u0439 \u041f\u0443\u0442\u044c, \"Velikij Sibirskij Put\u2019\", ossia \"la Gran Via Siberiana\") \u00e8 la ferrovia che attraversa l'Europa orientale e l'Asia settentrionale in territorio russo, collegando le regioni industriali e la capitale russa Mosca, con le regioni centrali della Siberia e quelle dell'estremo oriente russo.\nPresentata per la prima volta con grande sfarzo all'Esposizione universale di Parigi del 1900, con il nome di \"Train Transib\u00e9rien\", la sua lunghezza di ne fa la ferrovia pi\u00f9 lunga nel mondo, divisa in un 19,1% europeo e un 80,9% asiatico (tuttavia a rigore si pu\u00f2 chiamare tale solo la parte centro-orientale della ferrovia, da \u010celjabinsk (al sud degli Urali) a Vladivostok, costruita tra il 1891 e il 1916). Le \u00e8 stato inoltre dedicato un uovo Faberg\u00e9: l'uovo della Transiberiana.\nStoria.\nProgettazione.\nIl problema principale dei trasporti in Siberia era l'attraversamento dei fiumi che, scorrendo da sud a nord, impedivano un percorso agevole nella direzione da ovest a est.\nI trasporti a trazione animale erano molto lenti, e i viaggi da Mosca a Vladivostok duravano 3-4 mesi. Il problema fu esaminato per molti anni, le proposte concrete di costruire una linea ferroviaria in Siberia giunsero negli anni 80 del XIX secolo.\nNegozianti, industriali e militari delle province orientali appoggiavano il progetto, ognuno chiedendo di farla passare attraverso la propria citt\u00e0. Ma c'erano anche opinioni avverse a questo tipo di costruzione, sulla base della considerazione che la messa in opera sarebbe stata troppo costosa, che la ferrovia non era necessaria in Siberia e che per molti anni avrebbe funzionato in grande perdita.\nCostruzione.\nL'inaugurazione ufficiale dei lavori avvenne il 31 maggio 1891: la cerimonia si tenne vicino a Vladivostok, alla presenza dello zarevic Nicola, il futuro imperatore Nicola II, che simbolicamente trasport\u00f2 la prima carriola di terra. I lavori, tuttavia, erano gi\u00e0 stati avviati nei primi giorni di marzo 1891, quando era iniziata la costruzione del tratto Miass - \u010celjabinsk. La posa delle rotaie di tutta la Gran Via Siberiana termin\u00f2 dieci anni dopo, il 3 novembre 1901, quando i costruttori della ferrovia cinese-orientale incontrarono quelli della Transiberiana.\nLa velocit\u00e0 dei lavori aveva avuto l'impressionante media di 740\u00a0km l'anno. La forza lavoro impiegata all'apice della costruzione arriv\u00f2 a contare circa novantamila uomini, molti dei quali condannati ai lavori forzati. In migliaia morirono per le terribili condizioni di lavoro. Il regolare collegamento del traffico ferroviario tra l'allora capitale dell'impero (San Pietroburgo) e i porti del Pacifico (Vladivostok e Dalnij) fu garantito il 14 luglio 1903 quando la Gran Via Siberiana fu messa in funzione su tutta la sua estensione. L'unica interruzione del percorso avveniva sul lago Bajkal dove i treni attraversavano su uno speciale traghetto oppure deviando il percorso.\nLa fine della costruzione della tratta tra San Pietroburgo e Vladivostok avvenne dopo l'inizio del traffico sulla Ferrovia Circolare a sud del lago Bajkal il 29 ottobre 1905. Il completamento della linea su tutto il territorio dell'impero russo avvenne il 18 ottobre 1916 quando fu messo in funzione il ponte sull'Amur vicino a Chabarovsk. La costruzione dell'imponente opera venne effettivamente completata il 5 ottobre 1916.\nEffetti.\nC'erano pronostici opposti sul destino della ferrovia: i pi\u00f9 pessimisti prevedevano grandi perdite dovute ai costi di esercizio, altri pi\u00f9 ottimisti predicevano un grande successo e la possibilit\u00e0 di trasportare carichi tra l'Europa e il Giappone pi\u00f9 velocemente e pi\u00f9 economicamente che sul mare.\nDi fatto le spese per la costruzione della Transiberiana rientrarono completamente in pochi anni. Ma la linea non pot\u00e9 competere sul mercato dei trasporti per le merci in transito. La ferrovia era a binario singolo ed inaspettatamente anche molto utilizzata da treni merci locali, cosa che riduceva la velocit\u00e0 media a 15\u00a0km/h.\nNondimeno la linea dette una grande spinta propulsiva allo sviluppo delle regioni siberiane. I ponti sul fiume di Ob' e Tomjo furono costruiti lontano da Tomsk, in quegli anni la pi\u00f9 grande citt\u00e0 siberiana. Tomsk fu sorpassata da Novosibirsk, che fu sviluppata appunto lungo la ferrovia presso il ponte sull'Ob' e divent\u00f2 la terza pi\u00f9 grande citt\u00e0 della Russia. Tjumen', attraverso cui la linea transita, si sviluppava e cresceva pi\u00f9 velocemente che Tobol'sk (allora il centro della regione) che non aveva una connessione ferroviaria. Per questo nel 1934 il centro della regione Ob'-Irty\u0161 fu spostato da Tobol'sk a Tjumen'.\nIl servizio di treni di lusso con carrozze letto fu organizzato dall'imprenditore belga Georges Nagelmackers.\nCon la ferrovia il Primo ministro Stolypin condusse un programma di emigrazione della popolazione rurale dalla parte europea alla Siberia. Tra il 1906 e il 1916 3 milioni di contadini si trasferirono dalla parte europea, sovrappopolata, alla Siberia, ricevendo gratuitamente dal governo grandi appezzamenti di territorio.\nI contadini siberiani cominciarono a produrre ed esportare nella parte europea molto frumento a prezzi molto bassi. Per salvare i contadini della parte europea dall'impoverimento che avrebbe provocato gravi disordini sociali, il governo applic\u00f2 allora un dazio speciale. Come conseguenza l'economia siberiana blocc\u00f2 la produzione di frumento e si convert\u00ec immediatamente a produrre il burro.\nDurante la Seconda guerra mondiale la linea permise all'Armata Rossa di trasportare rapidamente grandi forze dall'Estremo Oriente al fronte occidentale nel 1941. Molte fabbriche furono evacuate dalla parte europea alla Siberia e furono installate accanto alle stazioni in varie citt\u00e0. La maggior parte di queste fabbriche sono rimaste poi definitivamente in Siberia, contribuendo allo sviluppo delle regioni.\nA Ulan-Ud\u0117 si diparte verso sud la Ferrovia Transmongolica, a binario unico e non elettrificata, che attraversa la Mongolia e si connette alla rete cinese, permettendo la prosecuzione per Jiling e Pechino.\nIl trasporto merci.\nAttualmente attraverso la strada ferrata Transiberiana giungono in Europa circa 20\u00a0000 container all'anno, di cui circa 8\u00a0300 provenienti dal Giappone. Sono ancora una minima parte del trasporto di merci dall'arcipelago asiatico, che arriva a circa 360\u00a0000 container annui, ma il governo russo si sta adoperando per cercare di aumentare il numero di contenitori instradati via ferrovia a circa 100\u00a0000 l'anno, mettendo in servizio anche 120 treni merci al giorno. L'ostacolo pi\u00f9 grosso al progetto attualmente \u00e8 la presenza di alcune parti della linea a singolo binario che formano il cosiddetto \"collo di bottiglia\". Dopo la completa elettrificazione della linea, ottenuta nel 2002 (con il risultato di riuscire anche a raddoppiare il peso dei treni transitanti, arrivati a 6\u00a0000 tonnellate) ora si sta lavorando appunto sul raddoppio completo della linea.\nGeneralmente circa il 30% delle esportazioni russe transita per questa linea facendone ovviamente uno dei punti cruciali nella sua rete di infrastrutture dei trasporti.\nCollegamenti esterni.\nhttps://www.mursia.com/products/17448"}
{"id": "149348", "revid": "2207", "url": "https://it.wikipedia.org/wiki?curid=149348", "title": "Nebulosa Helix", "text": ""}
{"id": "149350", "revid": "1318658", "url": "https://it.wikipedia.org/wiki?curid=149350", "title": "Elemento stereogenico", "text": "In chimica, un elemento stereogenico \u00e8 una parte della struttura chimica di un composto che per scambio di posizioni dei sostituenti ad essa legati produce uno stereoisomero stabile del composto stesso.\nAlmeno un elemento stereogenico deve essere presente in ogni enantiomero (sebbene la presenza di un elemento stereogenico non implichi necessariamente che la molecola sia chirale).\nL'elemento stereogenico pu\u00f2 essere un singolo atomo, un asse, un piano o una conformazione a spirale.\nCentri stereogenici o stereocentri.\nUn centro stereogenico \u00e8 un atomo tale per cui scambiando tra loro due suoi sostituenti, quello che si ottiene \u00e8 uno stereoisomero stabile della molecola da cui si \u00e8 partiti. Non sempre questi stereoisomeri sono tra loro enantiomeri. Nel caso (ad esempio) del trans-1,2-diclorociclobutano gli atomi di carbonio 1 e 2 sono stereocentri, tuttavia la molecola presenta una simmetria tale da renderla complessivamente achirale.\nPer i centri stereogenici il cui scambio di sostituenti porta all'enantiomero, viene erroneamente usata anche l'espressione \"centro chirale\", in quanto la chiralit\u00e0 non \u00e8 una propriet\u00e0 puntuale.\nPer \"centro chirale\" infatti si intende: \"Un atomo avente un set di ligandi in un arrangiamento spaziale che non \u00e8 sovrapponibile alla sua immagine speculare\". Pi\u00f9 propriamente un atomo facente parte di una molecola chirale, \u00e8 definibile chirotopico.\nIl centro stereogenico pi\u00f9 comune \u00e8 l'atomo di carbonio a configurazione sp3, ovvero con geometria tetraedrica, e quattro sostituenti diversi legati ad esso.\nLo stereocentro non deve necessariamente essere un atomo di carbonio; qualsiasi atomo che abbia geometria tetraedrica e quattro sostituenti diversi introduce un'asimmetria nella molecola. Sono noti anche sali di ammonio quaternario chirali, in cui lo stereocentro \u00e8 un atomo di azoto, e silani chirali in cui lo stereocentro \u00e8 un atomo di silicio.\nEsistono inoltre casi in cui lo stereocentro \u00e8 un atomo trisostituito come un azoto o un fosforo con geometria piramidale: al posto del quarto sostituente c'\u00e8 un \"lone pair\" (doppietto elettronico di non legame). Nella maggior parte dei casi l'interconversione degli stereoisomeri (inversione piramidale) \u00e8 molto rapida e non \u00e8 possibile isolarli. In alcuni casi, soprattutto per fosfine opportunamente sostituite, la barriera di interconversione conformazionale \u00e8 abbastanza alta da rendere possibile l'isolamento degli isomeri otticamente puri.\nAssi stereogenici.\nUn asse stereogenico \u00e8 un asse della molecola tale per cui ruotando attorno ad esso di 180\u00ba una met\u00e0 della molecola si ottiene uno stereoisomero stabile della molecola da cui si \u00e8 partiti. Anche in questo caso, non sempre questi stereoisomeri sono tra loro enantiomeri. Nel caso degli alcheni 1,2-disostituiti che presentano isomeria cis-trans il doppio legame \u00e8 un asse stereogenico, tuttavia la molecola risulta complessivamente achirale.\nPer gli assi stereogenici la cui rotazione porta all'enantiomero, viene usata anche l'espressione \"asse chirale\".\nSono stereogenici gli assi formati dai tre atomi di carbonio contigui degli alleni, quando i due atomi di carbonio alle estremit\u00e0 del sistema allenico recano ciascuno due sostituenti diversi.\n\u00c8 asse stereogenico anche il legame tra i due anelli di un bifenile 2,2',6,6'-tetrasostituito, dove i sostituenti sono grandi a sufficienza da impedire la libera rotazione degli anelli attorno a tale legame. L'ingombro sterico prodotto dai sostituenti forza gli anelli a non giacere sullo stesso piano (conformazione che, in assenza di sostituenti, sarebbe invece quella termodinamicamente favorita in seguito all'instaurarsi di una risonanza inter-anulare).\nSe, inoltre, ogni anello reca due sostituenti diversi, allora la molecola risulter\u00e0 essere chirale (enantiomeri di questo tipo, originati dall'impedita rotazione intorno a un legame semplice, sono meglio noti come \"atropisomeri\").\nPiani stereogenici.\nLa chiralit\u00e0 dovuta a piani stereogenici \u00e8 piuttosto rara; si trova in alcuni paraciclofani sostituiti, nel trans-cicloottene, e in composti noti come \"composti ad ansa\" (un anello insaturo planare \u00e8 legato ad una catena ciclica satura).\nIl piano stereogenico (o \"piano di chiralit\u00e0\") \u00e8 un piano contenente quanti pi\u00f9 atomi della molecola \u00e8 possibile, ma non tutti, poich\u00e9 \u00e8 necessario che almeno un ligando (spesso pi\u00f9 di uno) non sia contenuto su di esso (tale atomo sar\u00e0 scelto come \"atomo pilota\", punto di osservazione della molecola per l'attribuzione del corretto stereodescrittore). La riflessione della molecola rispetto a tale piano genera una immagine speculare non sovrapponibile all'originale.\nIl piano di chiralit\u00e0 \u00e8 individuato dal doppio legame nel trans-cicloottene; dall'anello insaturo planare nei composti ad ansa; dall'anello benzenico pi\u00f9 sostituito nei paraciclofani.\nSpirali ed eliche.\nUna struttura a spirale crea asimmetria ed \u00e8 pertanto anch'essa un elemento stereogenico. Esempi di molecole la cui chiralit\u00e0 \u00e8 dovuta ad una struttura a spirale sono alcuni polimeri ed oligomeri (ad esempio la ciclodestrina), nonch\u00e9 alcuni idrocarburi aromatici polinucleati (gli eliceni) e i trifenilmetani 2,2',2\"-trisostituiti."}
{"id": "149355", "revid": "1318658", "url": "https://it.wikipedia.org/wiki?curid=149355", "title": "Toru\u0144", "text": "Toru\u0144 (, in tedesco \"Thorn\", in italiano talvolta \"Turonia\") \u00e8 una citt\u00e0 polacca di 201.447 abitanti (2019) ed \u00e8, insieme a Bydgoszcz, capoluogo del voivodato della Cuiavia-Pomerania.\nSituata sulle rive del fiume Vistola nel centro-nord della Polonia, la citt\u00e0 \u00e8 un importante centro industriale nel settore chimico.\nToru\u0144 \u00e8 stata il capoluogo, dal 1975 fino al 1998 del voivodato di Toru\u0144, cui subentr\u00f2 nel 1999 il voivodato della Cuiavia-Pomerania, del quale la citt\u00e0 \u00e8 diventata capoluogo (insieme con Bydgoszcz).\nCitt\u00e0 ricca di architettura e storia, nel periodo moderno era citt\u00e0 regia e una delle citt\u00e0 pi\u00f9 grandi e ricche della Corona del Regno di Polonia. La citt\u00e0 medievale di Toru\u0144 \u00e8 nella lista dei patrimoni dell'umanit\u00e0 dell'UNESCO e nel 2007 \u00e8 stato inclusa nelle sette meraviglie della Polonia.\nGeografia fisica.\nTerritorio.\nToru\u0144 sorge su entrambe le rive del fiume Vistola, a 50\u201360\u00a0m s.l.m. (pianura della Vistola). La citt\u00e0 \u00e8 collocata nel cuore del voivodato della Cuiavia-Pomerania, al centro-nord della Polonia.\nClima.\nToru\u0144 \u00e8 caratterizzata da un clima continentale, con un clima molto variabile a seconda della stagione. Gli inverni sono freddi e umidi con nevicate piuttosto frequenti, mentre le estati sono prevalentemente calde.\nEtimologia.\nI primi documenti riferiti al nome della citt\u00e0 lo riportano come \"Tarnowo\", probabilmente derivante dalla parola polacca \"tor\", che vuol dire \"percorso\" (riferito al fiume Vistola), o trarre l'origine da \"Tarn\u00f3w\", derivato dalla parola polacca \"tarnina\", una pianta presente sui sentieri. Ci sono numerose citt\u00e0 in Polonia con una derivazione simile.\nIn seguito il nome cambi\u00f2, assumendo una denominazione germanizzata: \"Turon\", \"Turun\", \"Toron\", \"Thoron\", e infine \"Thorn\". Che potrebbe provenire dalla parola tedesca \"Tor\" (anticamente scritto \"Thor\"), che significa \"cancello\" (raffigurato nello stemma della citt\u00e0) o dal castello di Toron nel regno di Gerusalemme, nel quale i Cavalieri Teutonici servirono durante le crociate. Resta invece meno attendibile l'ipotesi che esso derivi dal nome del dio germanico Thor.\nAl tempo in cui Toru\u0144 divenne parte del Regno di Polonia, nei documenti e monete recanti iscrizioni in latino riportano di solito il nome \"Thorun\", \"Thorunium\", \"civitas Thorunensis\", o \"civitas Torunensis\", e pi\u00f9 tardi nel XV secolo, il nome corrente polacco Toru\u0144.\nStoria.\nNeolitico.\nL'area della citt\u00e0 era gi\u00e0 popolata fin dal neolitico, grazie alla sua particolare posizione geografica e alla via dell'ambra che attraversava questa zona.\nIl primo insediamento in prossimit\u00e0 dell'attuale nucleo cittadino \u00e8 stato datato dai archeologi risalente al 1100 a.C., riconducibile alla cultura lusaziana.\nMedioevo.\nDurante il medioevo, dal VII secolo al XIII secolo, vi era un antico insediamento slavo, situato sulla sponda sinistra del fiume Vistola. Nella primavera del 1231 i Cavalieri Teutonici attraversarono il fiume Vistola all'altezza di Nessau, dove stabilirono una loro roccaforte. Il 28 dicembre 1233, i Cavalieri Teutonici Hermann von Salza e Hermann Balk, firmarono l'atto di fondazione delle citt\u00e0 di Thorn e Kulm. Il documento originale \u00e8 andato perduto nel 1244. Si trattava di una serie di diritti cittadini, noti come i diritti di Culm o Kulm. Nel 1236, a causa di frequenti inondazioni, l'insediamento venne trasferito dalla sponda sinistra del fiume nella sede attuale del centro storico. Nel 1263 si stabilirono nella citt\u00e0 i frati francescani, seguiti nel 1239 dai dominicani. Nel 1264 l'adiacente Citt\u00e0 Nuova fu fondata, prevalentemente per ospitare botteghe di artigiani. Nel 1280 Toru\u0144 divenne membro della Lega Anseatica, trasformandosi quindi in un'importante citt\u00e0 commerciale.\nNel 1411 nella citt\u00e0 venne firmata la prima pace di Toru\u0144, che pose fine al conflitto fra il Regno di Polonia e l'Ordine teutonico. Il 21 febbraio del 1440, fu fondata la Confederazione Prussiana, un'organizzazione che si oppose alla sempre pi\u00f9 crescente imposizione fiscale da parte dello Stato Monastico dei Cavalieri Teutonici. Nel febbraio del 1454 la Confederazione Prussiana si ribell\u00f2 contro il governo dell'Ordine teutonico, richiedendo la protezione del re Casimiro IV di Polonia come garante per i loro diritti e privilegi. La ribellione port\u00f2 allo scoppio della guerra dei tredici anni che fin\u00ec con la sconfitta dell'Ordine teutonico da parte del Regno di Polonia, e con la stipulazione della seconda pace di Toru\u0144 nel 1466. Come conseguenza della pace di Toru\u0144 la parte occidentale della Prussia fu in seguito chiamata Prussia Reale, e quindi ceduta alla corona polacca mentre la parte orientale della Prussia rimase sotto il controllo dell'Ordine teutonico, ma come concessione da parte dei sovrani polacchi. Nel 1473, inoltre, nacque a Toru\u0144 l'astronomo polacco Niccol\u00f2 Copernico.\nEt\u00e0 moderna.\nNel 1501, il re Giovanni I Alberto di Polonia mor\u00ec a Toru\u0144. Il suo cuore fu sepolto nella chiesa di San Giovanni. Nel 1528 una zecca reale inizi\u00f2 le attivit\u00e0. Citt\u00e0 di grande ricchezza e influenza, godeva dei diritti di voto durante il periodo delle elezioni reali (come una delle dieci pi\u00f9 importanti citt\u00e0 polacche, come Cracovia, Varsavia, Pozna\u0144, Danzica e Leopoli). Il Sejm dello stato polacco-lituano (il parlamento) si riun\u00ec a Toru\u0144 nel 1576 e nel 1626.\nNel 1557, durante la Riforma protestante, la citt\u00e0 adott\u00f2 il luteranesimo, mentre la maggior parte delle citt\u00e0 polacche rimasero cattoliche. Sotto la guida del sindaco Heinrich Stroband (1586-1609), il potere amministrativo pass\u00f2 nelle mani del consiglio comunale.\nNel 1595 arrivarono i gesuiti a promuovere la Controriforma, prendendo il controllo della chiesa di San Giovanni. I funzionari della citt\u00e0 protestanti cercarono di limitare l'afflusso e il potere dei monaci cattolici come gesuiti e domenicani nella citt\u00e0, i quali gi\u00e0 controllavano la maggior parte delle chiese, lasciando solo la chiesa di Santa Maria al culto protestante.\nNel 1677 lo storico e educatore prussiano Christoph Hartknoch, venne invitato dal consiglio cittadino a diventare il direttore del \"Thorn Gymnasium\", incarico che ricopr\u00ec fino alla morte, avvenuta nel 1687. Le opere di Hartknoch diedero un notevole contributo alla conoscenza storica di Prussia (compresa la Prussia Reale), Pomerania, Samogizia, Curlandia, e della Polonia.\nNella seconda met\u00e0 del XVII secolo, le tensioni fra i cattolici e protestanti crebbero, in modo simile alle guerre di religione svoltesi in tutta l'Europa in questo periodo. Nei primi anni del XVIII secolo, la popolazione della citt\u00e0 non era uniforme, in particolare la nobilt\u00e0 e la borghesia erano di lingua tedesca e protestanti, mentre le classi sociali pi\u00f9 umili erano di lingua polacca e cattolici. In seguito al tumulto di Toru\u0144 del 1724, l'influenza protestante nella citt\u00e0 venne drasticamente ridotta.\nEt\u00e0 contemporanea.\nNel 1793 con la seconda spartizione della Polonia, il Regno di Prussia annesse la citt\u00e0. Nel 1807 Napoleone conquist\u00f2 parte del territorio che inglob\u00f2 assieme alla citt\u00e0 nel Ducato di Varsavia, governato dal re Federico Augusto I di Sassonia, ma la Prussia riprese il controllo sulla citt\u00e0 subito dopo la sconfitta di Napoleone nel 1814. Nel 1809 Toru\u0144 fu difesa con successo dai polacchi contro gli austriaci. Nel 1870 i francesi prigionieri di guerra vennero impiegati nella costruzione delle fortificazioni cittadine. L'anno successivo la citt\u00e0, insieme al resto della Prussia, entr\u00f2 a far parte del nuovo Impero tedesco.\nNel XIX secolo Toru\u0144 venne inclusa nella zona assoggetta alla germanizzazione; nella citt\u00e0 si cre\u00f2 una cospicua resistenza ad essa da parte dei polacchi, che istituirono un giornale in lingua polacca, la \"Gazeta Toru\u0144ska\". Nel 1875 fu fondata la Societ\u00e0 di ricerca da parte degli scienziati polacchi, e nel 1884 un'organizzazione segreta dedicata al risorgimento della Polonia. Nel 1976 la Societ\u00e0 di ricerca ricevette la Croce di commendatore con placca dell'Ordine della Polonia restituta, una delle pi\u00f9 alte decorazioni polacche.\nA seguito del Trattato di Versailles nel 1919, la citt\u00e0 divenne parte del corridoio di Danzica assegnato alla Polonia. Essa divenne il capoluogo del voivodato della Pomerania. La popolazione locale ricevette la cittadinanza polacca mentre la maggior parte dei tedeschi lasci\u00f2 il territorio. Ci\u00f2 comport\u00f2 un calo significativo della presenza tedesca nella citt\u00e0, il cui numero all'interno diminu\u00ec da 30.509 persone nel 1910 a 2.255 nel 1926 e in seguito a 2.057 nel 1934.\nNel 1925 fu istituito nella citt\u00e0 l'Istituto Baltico, il quale lavor\u00f2 sulla documentazione riguardante il patrimonio e la storia della Pomerania. In generale, il periodo tra le due guerre fu un periodo di notevole sviluppo urbano per Toru\u0144. I principali investimenti vennero completati in settori quali il trasporto (nuove strade, linee tranviarie e il Ponte Pi\u0142sudski) e lo sviluppo edilizio (nuovi quartieri residenziali ed edifici pubblici). Dopo la costruzione del ponte, nel 1938 la vicina citt\u00e0 di Podg\u00f3rz, ubicata sulla riva sinistra della Vistola, fu incorporata nella citt\u00e0.\nLa comunit\u00e0 ebraica di Toru\u0144 \u00e8 stata molto attiva prima della seconda guerra mondiale. Poco prima dell'invasione tedesca della Polonia, gli ebrei sostennero il governo polacco nella raccolta di fondi per la difesa aerea, molto pi\u00f9 generosamente di quanto lo fecero i cittadini polacchi. L'esercito tedesco entr\u00f2 in citt\u00e0 il 7 settembre 1939. Entro la fine di novembre l'intera comunit\u00e0 ebraica venne deportata, principalmente nel ghetto di \u0141\u00f3d\u017a o in altre localit\u00e0 del Governatorato Generale. La Germania nazista si annesse la citt\u00e0 incorporandola nella provincia di Danzica-Prussia Occidentale. I polacchi subirono molte restrizioni da parte delle autorit\u00e0 tedesche, e in seguito furono sottoposti a lavori forzati, esecuzioni ed espulsioni. Durante la seconda guerra mondiale la citt\u00e0 si salv\u00f2 dalla distruzione a differenza delle altre citt\u00e0 polacche. Nel 1945 fu liberata dall'Armata Rossa. La citt\u00e0 fu restituita alla Polonia, come era stato nel periodo prima della guerra. La restante popolazione di etnia tedesca venne espulsa, principalmente nella Germania dell'Est, tra il 1945 e il 1947.\nDopo la seconda guerra mondiale, la popolazione aument\u00f2 pi\u00f9 del doppio e l'industria si svilupp\u00f2 in modo significativo. Nel 1945 fu fondata l'Universit\u00e0 Niccol\u00f2 Copernico dai professori polacchi esuli dell'Universit\u00e0 di Vilnius; nel corso degli anni divenne una delle migliori universit\u00e0 della Polonia. L'universit\u00e0 ha fortemente influenzato la vita intellettuale, artistica e culturale della citt\u00e0. Dal 1989, quando l'autogoverno locale e regionale \u00e8 stato gradualmente reintrodotto e l'economia di mercato \u00e8 stata ripristinata, Toru\u0144, come altre citt\u00e0 della Polonia, ha subito profonde trasformazioni sociali ed economiche.\nMonumenti e luoghi d'interesse.\nIl centro storico di Toru\u0144, si compone di due parti: la Citt\u00e0 Vecchia (Stare Miasto) e la Citt\u00e0 Nuova (Nowe Miasto), precedentemente citt\u00e0 separate e unite solo nel 1454. Il centro storico di Toru\u0144 \u00e8 uno dei complessi architettonici pi\u00f9 importanti della Polonia e dell'Europa centro-orientale. Nel 1997, \u00e8 stato iscritto nella lista del Patrimonio dell'umanit\u00e0 dell'UNESCO.\nGeografia antropica.\nSuddivisioni amministrative.\nToru\u0144 \u00e8 suddivisa in 24 quartieri:\nSociet\u00e0.\nEvoluzione demografica.\nL'evoluzione demografica di Toru\u0144:\nCultura.\nToru\u0144 \u00e8, dal punto di vista delle attivit\u00e0 culturali, una delle citt\u00e0 pi\u00f9 ricche della Polonia.\nNel luglio 2006 la citt\u00e0 si era candidata assieme a Pamplona per diventare la \"Capitale Europea della Cultura 2016\", titolo assegnato in seguito a Breslavia.\nMusei e gallerie.\nI musei di Toru\u0144 offrono un'ampia e variegata gamma di collezioni, la cui storia risale fino all'anno 1594, data in cui venne aperto il primo \"musaeum\". Essi sono circa venti (si tratta di una densit\u00e0 straordinariamente elevata rispetto ad altre citt\u00e0 della stessa grandezza), e ogni anno vengono frequentati da oltre un milione di visitatori.\nI principali musei della citt\u00e0:\nTeatri.\nIl pi\u00f9 importante teatro della citt\u00e0 \u00e8 il Teatro \"Wilam Horzyca\" (Teatr im. Wilama Horzycy), si tratta di un teatro drammaturgico inaugurato nel 1904, il quale nel corso degli anni \u00e8 diventato uno tra i pi\u00f9 rinomati teatri della Polonia. Toru\u0144 possiede anche tre teatri per bambini: Teatro delle Fiabe Pomerano (Teatr Baj Pomorski), Teatro delle Marionette il Mondo Incantato (Teatr Lalek Zaczarowany \u015awiat) e Va\u015bka. Il pi\u00f9 famoso di loro, \u00e8 il Teatro delle Fiabe Pomerano il quale mette in scena ogni giorno decine di spettacoli diversi ed \u00e8 anche una delle poche strutture moderne nel centro storico. Oltre ai teatri stabili esistono inoltre numerosi teatri alternativi o di strada.\nOgni anno in citt\u00e0 si svolge generalmente a maggio il festival teatrale \"Kontakt\", uno degli eventi teatrali pi\u00f9 significativi della Polonia.\nGastronomia.\nIl pan di zenzero (\"pierniki\") \u00e8 sicuramente uno dei dolci tipici di Toru\u0144 e il pi\u00f9 famoso.\nInfatti non viene consumato solamente nella sua citt\u00e0 di origine e in Polonia, ma varca anche i confini del paese portando il nome di Toru\u0144 in tutto il mondo.\nDi origini medioevali, il pan di zenzero \u00e8 un dolce di forma circolare o a cuore, dal gusto dolcemente speziato.\nI suoi ingredienti caratteristici sono: farina, acqua, latte, miele e le spezie. Ne esistono di diverse versioni spesso glassati o ricoperti di cioccolata e riempiti con confettura o non.\nCome per altri prodotti tipici della tradizione, intorno al pan di zenzero di Toru\u0144 girano molte leggende e curiosit\u00e0, ma la pi\u00f9 famosa di queste narra la storia di Caterina la figlia di un mugnaio, la quale venne incaricata di preparare delle squisite pietanze per l'arrivo del re in citt\u00e0. Furono delle api a suggerirle di aggiungere del miele all'impasto. I dolci riuscirono perfettamente e il re da quel giorno, inizi\u00f2 a glorificare il pan di zenzero di Toru\u0144 presso tutte le corti d'Europa.\nOggi questo dolce \u00e8 prodotto in numerose fabbriche dolciarie ma la pi\u00f9 rinomata \u00e8 \"Kopernik\", aperta nel 1763 da Gustav Weese.\nIstruzione e ricerca.\nToru\u0144 \u00e8 una delle pi\u00f9 importanti citt\u00e0 universitarie della Polonia.\nNella citt\u00e0 vi si trova l'Universit\u00e0 Niccol\u00f2 Copernico (Uniwersytet Miko\u0142aja Kopernika w Toruniu), attualmente divisa in due universit\u00e0 separate (Collegium Medicum di Bydgoszcz) e operativa in quattro citt\u00e0 della regione. Sebbene l'Universit\u00e0 sia stata fondata nel 1945 dai professori esuli dell'Universit\u00e0 di Vilnius, la citt\u00e0 vanta una storia accademica di gran lunga antecedente al dopoguerra. Nel 1568 venne fondato il \"Ginnasio Accademico di Toru\u0144\", che fu una delle prime accademie nel nord della Polonia. Tra i suoi professori nei secoli XVII e XVIII furono studiosi meritevoli della storia polacca e prussiana, autori di libri di testo e documenti provenienti da varie discipline umanistiche. Oggi l'Universit\u00e0 Niccol\u00f2 Copernico \u00e8 la pi\u00f9 rinomata nel campo astronomico in Polonia \u2013 in onore di Niccol\u00f2 Copernico, il pi\u00f9 illustre cittadino della citt\u00e0\u00a0\u2013 vantando un osservatorio astronomico tra i pi\u00f9 innovativi dell'Europa centro-orientale.\nToru\u0144 ospita inoltre la Societ\u00e0 di Ricerca di Toru\u0144 (Towarzystwo Naukowe w Toruniu, TNT); si tratta di un'organizzazione dedita fin dal 1875 al servizio e allo sviluppo della scienza e della cultura.\nEconomia.\nLe principali attivit\u00e0 economiche sono quelle legate all'industria dei trasporti al settore high-tech e chimico, di notevole importanza \u00e8 anche il settore finanziario. Anche se la citt\u00e0 \u00e8 di medie dimensioni, grazie alla sua posizione al centro del paese ma anche alla ottima rete stradale e ferroviaria, Toru\u0144 ospita alcune sedi delle aziende pi\u00f9 grandi e pi\u00f9 influenti della Polonia, o almeno delle loro controllate. Il tasso di disoccupazione ufficiale, a partire da settembre 2008 \u00e8 del 5,4 %.\nNel 2006, vennero inaugurati alcuni impianti di propriet\u00e0 di Sharp Corporation e di altre societ\u00e0 giapponesi nelle vicinanze della citt\u00e0 (circa 10 chilometri dal centro della citt\u00e0). Le strutture si trovano in una zona economica speciale da poco creata \"Pomorska Specjalna Strefa Ekonomiczna\" (Zona Economica Speciale Pomerana). La citt\u00e0 ne ha giovato molto sia in termini economici che demografici, poich\u00e9 molti ingegneri, manager e tecnici specializzati si sono trasferiti con le loro famiglie dal Giappone a Toru\u0144, dando vita cos\u00ec alla pi\u00f9 grande comunit\u00e0 giapponese della Polonia e dell'Europa orientale.\nGrazie al suo patrimonio architettonico, Toru\u0144 viene visitata da oltre 1,5 milioni di turisti all'anno (1,6 milioni nel 2013). Questo rende il turismo un ramo importante dell'economia locale, anche se il tempo trascorso dai turisti in citt\u00e0 o il numero di alberghi che possono servire loro non sono ancora considerati soddisfacenti. I principali investimenti nella conservazione dei monumenti della citt\u00e0, la costruzione di nuovi alberghi (tra cui quelli di alto livello), il miglioramento della promozione della citt\u00e0, cos\u00ec come il lancio di nuovi eventi culturali, danno ottime prospettive per il futuro turistico della citt\u00e0.\nInfrastrutture e trasporti.\nToru\u0144 vanta una rete di trasporto ottimamente sviluppata e ben gestita (ferroviaria, stradale e lacustre). Toru\u0144 \u00e8 situata all'interno di un importante nodo stradale, il quale \u00e8 anche uno dei pi\u00f9 importanti della Polonia. L'autostrada A1 raggiunge Toru\u0144 ad est, e una tangenziale a sud-ovest circonda la citt\u00e0. Inoltre vi \u00e8 un certo numero di strade nazionali (numerate: 10, 15, e 80) che attraversano la citt\u00e0.\nMobilit\u00e0 urbana ed extraurbana.\nLa citt\u00e0 vanta una notevole rete di collegamenti urbani ed extraurbani.\nA Toru\u0144 ci sono tre stazioni ferroviarie che prevedono la fermata dei treni regionali e quelli a lunga percorrenza: la stazione centrale (Toru\u0144 G\u0142\u00f3wny), Toru\u0144 Miasto e Toru\u0144 Wschodni. In pi\u00f9 la citt\u00e0 possiede due stazioni autobus, grazie alle quali \u00e8 collegata con altre citt\u00e0 del paese.\nOltre alla ferrovia, Toru\u0144 detiene una densa rete di trasporto pubblico urbano, con molte linee tranviarie e di autobus. L'operatore principale, \u00e8 la MZK, la societ\u00e0 opera nella citt\u00e0 sia con autobus che con i tram. Anche altri operatori privati, forniscono servizi autobus per la citt\u00e0 e i villaggi vicini ma in termini molto pi\u00f9 ridotti.\nBiT City.\nIl BiT City \u00e8 un collegamento ferroviario interurbano rapido, e in particolare tra le citt\u00e0 di Toru\u0144 e Bydgoszcz (aeroporto). Si tratta di una joint venture tra le citt\u00e0 di: Toru\u0144, Bydgoszcz, Solec Kujawski, e il voivodato, ed \u00e8 considerata come un'ottima soluzione nell'integrazione della regione. Lo scopo principale \u00e8 quello di permettere un viaggio veloce tra e all'interno di queste citt\u00e0 con un solo biglietto. Dal settembre 2008, il progetto \"one-ticket\" \u00e8 stato esteso anche per le citt\u00e0 di W\u0142oc\u0142awek e Grudzi\u0105dz."}
{"id": "149357", "revid": "287204", "url": "https://it.wikipedia.org/wiki?curid=149357", "title": "Luigi Perrachio", "text": "Biografia e opere.\nCominci\u00f2 in giovent\u00f9 lo studio del violoncello dopo essere rimasto impressionato positivamente da un'esecuzione della seconda sonata per violoncello e pianoforte op. 109 di Johannes Brahms, e anche soprattutto, quello del pianoforte, privatamente con Cesare Boerio e successivamente con Ignaz Br\u00fcll durante un soggiorno a Vienna (1907-1910). \nTornato in Italia si laure\u00f2 in Legge. Si iscrisse anche al corso di composizione presso il Conservatorio Martini di Bologna, ma ben presto entr\u00f2 in aspri contrasti con il suo maestro e lo abbandon\u00f2, proseguendo lo studio della composizione da autodidatta.\nInizi\u00f2 quindi una strenua attivit\u00e0 come docente privato di pianoforte e, su altro versante, come pianista, presentando al pubblico torinese le nuove musiche straniere e italiane e legandosi agli ambienti intellettualmente pi\u00f9 vivaci della citt\u00e0 (come, dal 1919, l'associazione Pro cultura femminile) e a musicisti e intellettuali come Guido M. Gatti, Vincenzo Davico, Giorgio Federico Ghedini, Alfredo Casella.\n\u00c8 questo il periodo pi\u00f9 fecondo per la sua creativit\u00e0 musicale e letteraria: vedono la luce opere come la \"Sonata per violino e pianoforte\" in fa diesis minore (1912), la \"Sonata \"Autunno\"\" (1916-1917) e i \"Nove poemetti\" per pianoforte (1917-1920), nate dall'inevitabile confronto con i nuovi orizzonti musicali conquistati da Debussy e Ravel, ma anche dalla scuola russa, unitamente ad una incessante volont\u00e0 di mostrare una voce personale. La scoperta delle musiche di altre nazioni si tradusse in una serie di scritti apparsi sulle principali riviste musicali del tempo e caratterizzati dallo stile originale, a met\u00e0 tra la letteraria prosa d'arte e una larvata e idealisticheggiante analisi musicale.\nDal 1925 insegn\u00f2 pianoforte e, successivamente, composizione (fino al 1955) al Conservatorio di Torino e a tale attivit\u00e0 sono da ricondurre i suoi scritti di carattere teorico e didattico. Nello stesso decennio continu\u00f2 a distinguersi sia per l'attivit\u00e0 di interprete di autori contemporanei, fra i quali Ernest Bloch, sia come direttore del Doppio Quintetto di Torino, una singolare formazione cameristica costituita da un quintetto di fiati e un quintetto di archi, che fra il 1920 e il 1925 present\u00f2 in giro per l'Italia un repertorio innovativo di musica antica e di composizioni moderne, alcune delle quali appositamente composte.\nPortato per carattere personale alla riservatezza, Perrachio tuttavia non cur\u00f2 molto i contatti con gli ambienti musicali esterni alla sua citt\u00e0; un'innata timidezza, unita a un senso aristocratico del comporre, lo port\u00f2 a pubblicare soltanto una piccola parte delle sue opere (soprattutto quelle per pianoforte e le liriche) e a partire dalla met\u00e0 degli anni venti a confinarsi in una sorta di isolamento volontario. Nascono in questo decennio pagine meditate, affidate allo strumento prediletto, il pianoforte, fra cui i notevolissimi \"Venticinque preludi\" (1929) e la serie di tre \"Sonate popolaresche italiane\" (1926-28: I. per arpa sola; II. per violino e pianoforte; III. per trio d'archi), ispirate alle ultime opere cameristiche di Debussy.\nNegli anni trenta tent\u00f2 la composizione orchestrale e il genere del concerto per strumento solista e orchestra: si annoverano quindi il \"Concerto per pianoforte e orchestra\" (1931-1932) e il \"Concerto per violino e orchestra\" (1932). Negli stessi anni si dedic\u00f2 alla composizione dell'unica sua opera teatrale, \"Mirtilla\" (1937-1940), un dramma a tinte fosche su testo del poeta Nino Costa, ambientato all'epoca della rivolta dei tuchini nel Canavese, e musicato con toni ora veristi e popolareggianti, ora intimisti. La \"Mirtilla\" rimase inedita e fu rappresentata solo nel 2000 in una rielaborazione di Gianni Monasterolo per il Piccolo Regio di Torino.\nGli ultimi anni sono contrassegnati dall'interesse per la musica popolare del Piemonte (\"3 Canzoni popolari fiorite e variate\" per pianoforte, 1958) e da uno sguardo nostalgico ad un mondo musicale ormai scomparso, ad esempio nelle \"Valses\" per pianoforte del 1953, dal vago sapore brahmsiano.\nMolti dei manoscritti inediti di Perrachio si conservano oggi nella Biblioteca del Conservatorio di Torino\nScritti.\n\"L'opera pianistica di C.Debussy\", Milano, 1924; \n\"Il \"Clavicembalo ben temperato\u201d di J.S.Bach\", Milano, 1926; \n\"Trattato d'armonia\", Roma, 1927;\n\"Bele fije e galantin\" Torino 1951:\n\"I principi fondamentali della composizione musicale\", Roma, 1955."}
{"id": "149358", "revid": "1568601", "url": "https://it.wikipedia.org/wiki?curid=149358", "title": "Setta (fiume)", "text": "Il Setta \u00e8 un fiume a regime torrentizio nell'Appennino tosco-emiliano, ed \u00e8 un affluente di destra del fiume Reno, il principale per lunghezza, superficie di bacino e portata d'acqua del tratto montano fino a Casalecchio di Reno.\nPercorso.\nNasce in vicinanza di \"Montepiano\" di Vernio fra il monte della Scoperta (1.273\u00a0m), il monte Casciaio (1.195\u00a0m) e il Poggio di Petto (1.121) in provincia di Prato; scorre verso Bologna, in una valle assai larga (percorsa quasi interamente dall'Autostrada del Sole) e con ampio ghiaieto. Tocca i territori dei comuni di Castiglione dei Pepoli, San Benedetto Val di Sambro, Grizzana Morandi, Monzuno e Sasso Marconi; i centri abitati pi\u00f9 importanti che attraversa sono Pian del Voglio, Piandisetta, \"Rioveggio\" e Vado.\nDopo circa 47 chilometri di corso, il Setta termina gettandosi nelle acque del Reno di fronte alla Rupe di Sasso Marconi.\nAffluenti.\nI suoi affluenti sono da sinistra il rio Fobbio che nasce presso il Monte Gatta e il torrente Brasimone, che nasce presso il monte Calvi (1.283\u00a0m), forma l'omonimo Lago del Brasimone, scende per una stretta gola sotto Castiglione dei Pepoli, forma il bacino artificiale di Santa Maria e sfocia nel Setta dopo Lagaro; invece da destra il rio delle Mesole, che scende dal monte Tavianella e forma il lago di Tavianella, il torrente Gambellato, il torrente rio Voglio e il torrente Sambro, che nasce in prossimit\u00e0 di Pian del Voglio e segna il confine tra i comuni di San Benedetto Val di Sambro e Monzuno.\nAcquedotto romano.\nL'acquedotto romano (costruito sotto l'imperatore Augusto) che raccoglie le acque del Setta e le porta a Bologna \u00e8 ancora attivo (\u00e8 stato ristrutturato alla fine del XIX secolo) e comprende un cunicolo di 18\u00a0km scavato nella roccia con pendenza dello 0,1%. Tuttora una buona parte delle acque dell'acquedotto di Bologna derivano dall'opera di presa sul Setta, posta circa 1\u00a0km a monte della confluenza nel Reno, che le adduce nella vicina centrale di potabilizzazione e, di qui, nella rete idrica dell'area metropolitana bolognese."}
{"id": "149359", "revid": "22416", "url": "https://it.wikipedia.org/wiki?curid=149359", "title": "Padru", "text": "Padru (\"Padru\" in sardo, \"Patru\" in gallurese) \u00e8 un comune di abitanti della provincia di Sassari nella regione storica del Monteacuto.\nStoria.\nNon si sa molto sulla storia antica di Padru e delle sue frazioni: taluni riferiscono che sia nata intorno al XVIII secolo, altri che gi\u00e0 all'epoca della dominazione romana ospitasse un centro abitato impiegato come postazione militare.\nIl primo centro abitato fondato in epoca moderna sul suolo padrese di cui si abbia notizia \u00e8 Sa Pedra Bianca che contava inizialmente 15/20 abitanti (principalmente delle famiglie Gusinu e Muzzu), mentre la pi\u00f9 popolosa fu, fin dai primi innesti di oriundi montacutesi, la frazione di Urra (l'odierna Sa serra), dove fin dal 700 sorgeva la chiesa dedicata a Sant'Elia, punto di riferimento religioso per i nuovi abitanti scesi dai monti di Al\u00e0. Dai registri parrocchiali di Buddus\u00f2 si evince che mentre alcuni piccoli agglomerati di pastori si erano formati nei \"Saltos de giosso\" fin dal XVIII secolo - ad esempio Urra, Sotgia, Ludurru, Badu Andria, Sa Pedra Bianca, Cuzola, Alvi\u00f2, Portolu - il paese di Padru non \u00e8 rilevato fino a fine secolo. &lt;br&gt;Nel 1777 nel registro dei battesimi della chiesa di Sant'Anastasia di Buddus\u00f2 compare la scritta \"in saltu dictu Orgueri et in cubili dicto Padru\", prima indicazione ufficiale del toponimo in questione. Tale forma verr\u00e0 replicata anche nel 1792 (probabile che la mano scrivente fosse dello stesso rettore ecclesiastico), mentre in registrazioni successive si rileva il nome di luogo \"Su padru\", sempre nel \"salto di Orgheri\", dove per\u00f2 esisteva, ancor prima di Padru, il covile di \"Su conzu\". Nel registro dei battesimi della parrocchia di Al\u00e0 il toponimo Padru compare la prima volta il 24 maggio 1796, mentre per le registrazioni precedenti si usa sempre il nome \"Saltu de Orgueri\".\nNegli anni successivi, nei registri parrocchiali di Al\u00e0 e Buddus\u00f2, i toponimi Orgheri e Padru verranno alternati nelle scritture, ma probabilmente per indicare lo stesso luogo, fino al 1822, anno dell'ultima registrazione del toponimo Orgheri (nome prelatino, probabilmente legato alla presenza di acque e fonti sorgive), che da tale periodo verr\u00e0 soppiantato definitivamente dal nome attuale. \u00c8 probabile quindi che popolazioni montacutesi si siano spostate da Al\u00e0, ma soprattutto da Buddus\u00f2, verso Urra per lo sfruttamento agropastorale dei \"Saltos de giosso\" per poi stanziarsi definitivamente nei vari covili dell'attuale \"Badde de Lernu\" che crescendo di dimensione si sono fusi reciprocamente dando vita nel XIX\u00b0 secolo all'attuale abitato. Le prime famiglie censite hanno i cognomi Nieddu, Mandras, Demela, Lorumeddu, Langiu, Mudulu, Erre, Conedda, Saba.\nNel 1848, con l'abolizione della provincia di Ozieri, vengono definiti nel dettaglio gli esatti confini tra Al\u00e0, Buddus\u00f2 e Bitti, oggetto di quasi mezzo secolo di asperrime contese, con diversi omicidi e faide familiari sorte per tali motivi. Il territorio di Padru viene dunque riconosciuto ufficialmente come facente parte del territorio comunale di Buddus\u00f2. Nel 1849 viene inaugurata la chiesa di San Michele, che ospiter\u00e0 il 14 maggio il primo atto matrimoniale della sua storia, mentre fino a quel momento il riferimento ecclesiastico della zona era la chiesa di Sant'Elia a Sa serra (fonte Roberto Mette). C'\u00e8 da notare che curiosamente in epoca recente sono stati distorti i nomi delle frazioni di Soza e Cuzola che per una scarsa padronanza con la grafia sarda sono stati espressi con la doppia zeta (Sotza o Sozza, e Cuzzola) che indica il suono sordo della stessa consonante che invece nella dizione locale \u00e8 espressa come zeta dolce.\nIl Comune \u00e8 stato istituito con la legge regionale n.1 del 3 gennaio 1996, staccandosi da quello di Buddus\u00f2, a seguito di un referendum popolare richiesto da una rappresentanza di cittadini.\nIl termine \"Padru\" o \"su Padru\" indicava nella parlata del Nord Sardegna, una parte del territorio comunale solitamente adiacente all'abitato, destinata a ricovero temporaneo del bestiame dei pastori in transito (transumanza), o bestiame vagante.\nMonumenti e luoghi d'interesse.\nAree di interesse naturalistico.\nIl territorio comunale di Padru comprende la foresta demaniale di Monte Nieddu. Inoltre confina con il parco naturale regionale di Tepilora, Sant'Anna e Rio Posada, raggiungibile attraversando la piccola frazione di Pedrabianca, le cui casette costruite con fango e pietre, si arrampicano su una montagna incontaminata e ricca di specie arboree. Quest'ultima riserva un panorama mozzafiato, da Sa Contra 'e s'Ifferru (\"la roccia che conduce all'Inferno\") lo sguardo si volge a 360\u00b0 e ci dona la vista di vallate e rilievi montuosi di mezza Sardegna sino a scorgere la\ncatena del Gennargentu.\nSociet\u00e0.\nEvoluzione demografica.\nI dati fino al 1991 si riferiscono al comune di Buddus\u00f2, di cui Padru ha fatto parte fino al 1996.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 102 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nA Padru, oltre all'italiano, si parla il sardo nella sua variante logudorese settentrionale, ad eccezione di una sua frazione galluresofona, Bias\u00ec (nome d'origine \"Biax\u00ec\"), che oggi conta circa 200 abitanti."}
{"id": "149360", "revid": "30535019", "url": "https://it.wikipedia.org/wiki?curid=149360", "title": "Appennino tosco emiliano", "text": ""}
{"id": "149362", "revid": "287204", "url": "https://it.wikipedia.org/wiki?curid=149362", "title": "Angeli musicanti", "text": "Gli Angeli musicanti sono un gruppo di affreschi staccati di Melozzo da Forl\u00ec, databili al 1472, o, secondo altri, al 1478-1480, e provenienti dalla volta dell'abside della Chiesa dei Santi Apostoli a Roma. Oggi sono conservati, con le teste degli apostoli, nella Pinacoteca Vaticana, tranne uno che si trova al Museo del Prado di Madrid e il \"Cristo in ascensione\", che era al centro della decorazione e che si trova oggi nel palazzo del Quirinale.\nStoria.\nL'affresco fu eseguito quando Melozzo era \"pictor papalis\" per Sisto IV, dopo i lavori di rinnovamento voluti dal cardinal Giuliano della Rovere nel 1475 circa.\nL'affresco, che si segnalava per l'uso ardito e nel contempo rigoroso della prospettiva, colp\u00ec molto i contemporanei ed ebbe moltissima influenza. Pochi anni dopo, ad esempio, Filippino Lippi l'omaggi\u00f2 nella Cappella Carafa e lo stesso Michelangelo tenne presente il ciclo per il suo lavoro alla Cappella Sistina. L'affresco rimase sul posto fino al 1711 quando l'abside venne distrutta per rimodernare la chiesa. Fu allora staccato, salvando il salvabile e non senza perdere ampie parti di pittura, e diviso in 16 parti.\nLa figura del Cristo benedicente venne sistemata sullo scalone d'onore dell'allora Palazzo Apostolico al Quirinale, dove si trova ancora oggi, con la didascalia di una lapide latina che celebra il primato di Melozzo nella prospettiva.\nDescrizione e stile.\nIl soggetto della decorazione ad affresco era l\"Ascensione di Cristo\". La figura di Cristo era cos\u00ec ben evidenziata e cos\u00ec mirabile era l'effetto dello scorcio, che il Redentore sembrava \"balzare attraverso la volta\". Lo contornavano angeli musicanti, apostoli ed altre figure, tutte in prospettiva \"da sott'in su\", cio\u00e8 dal basso all'alto.\nLe figure sono monumentali e si integrano illusionisticamente con lo sfondo. La luce chiara che intride i colori e schiarisce le ombre, assieme ai volumi solenni, derivano dai modelli di Piero della Francesca, addolciti per\u00f2 da una maggiore naturalezza, soprattutto nei ritratti, che fu tipica del pittore forlivese.\nGli affreschi nella Pinacoteca Vaticana sono: "}
{"id": "149364", "revid": "1705737", "url": "https://it.wikipedia.org/wiki?curid=149364", "title": "Centro europeo per la ricerca e la tecnologia spaziale", "text": "Il Centro europeo per la ricerca e la tecnologia spaziale (ESTEC, dall'inglese \"European Space Research and Technology Centre\") \u00e8 il principale centro di ricerca e sviluppo dell'Agenzia Spaziale Europea per i veicoli spaziali e per la tecnologia spaziale in genere. \u00c8 situato a Noordwijk nel Sud dell'Olanda, nei Paesi Bassi.\nRuolo dell'ESTEC nell'ambito dell'ESA.\nL'ESTEC, vero centro nevralgico delle attivit\u00e0 dell'ESA, \u00e8 responsabile per la preparazione tecnica e la gestione dei progetti spaziali dell'Agenzia, il cui sviluppo \u00e8 affidato all'industria spaziale europea. Il centro, presso cui lavorano 2500 persone tra ingegneri, scienziati e tecnici, fornisce supporto tecnico ai satelliti automatici dell'Agenzia e alle attivit\u00e0 legate ai progetti di volo abitato, oltre che all'industria spaziale europea, grazie ai suoi impianti e laboratori e ad una manodopera specializzata in tutte le pi\u00f9 importanti discipline tecniche spaziali. L'ESTEC ospita inoltre il Dipartimento ESA delle scienze dello spazio che rappresenta l'indispensabile legame tra l'Agenzia e gli scienziati \"esterni\", i cui strumenti ed esperimenti sono installati a bordo dei satelliti e delle sonde dell'ESA.\nL'ESTEC si occupa anche della definizione dei programmi dei futuri satelliti scientifici o applicativi e dello sviluppo delle nuove tecnologie necessarie alla loro realizzazione. In particolare, esso si occupa direttamente del concepimento e della prima fase di sviluppo delle varie missioni, mentre l'ulteriore sviluppo e la costruzione dei satelliti viene dato in appalto ad aziende provenienti da paesi membri dell'ESA. Il centro dispone inoltre di impianti completi di collaudo e simulazione ambientale fra i pi\u00f9 grandi ed efficienti del mondo, che permettono di \"testare\" i componenti dei pi\u00f9 importanti veicoli spaziali, inclusi vettori del calibro di Ariane 4 e Ariane 5.\nTra le infrastrutture \u00e8 degna di nota la \"Large Space Simulator\" (LSS), una area di test isolata acusticamente ed elettromagneticamente dotata di un piano a pi\u00f9 assi di oscillazione; quasi tutti i satelliti e le apparecchiature ESA sono verificate in questo centro prima del loro lancio, infatti i test finali, necessari per comprendere il comportamento dei satelliti in un ambiente verosimile a quello spaziale, vengono generalmente eseguiti proprio in questo simulatore interno all'ESTEC.\nESTEC \u00e8 anche sede di numerose conferenze riguardanti i risultati ottenuti dalle missioni spaziali e, in generale, le tecnologie avanzate in ambito spaziale."}
{"id": "149368", "revid": "1498", "url": "https://it.wikipedia.org/wiki?curid=149368", "title": "Palla eh", "text": ""}
{"id": "149371", "revid": "1305772", "url": "https://it.wikipedia.org/wiki?curid=149371", "title": "Centrifuga", "text": ""}
{"id": "149373", "revid": "15756", "url": "https://it.wikipedia.org/wiki?curid=149373", "title": "Marco Palmezzano", "text": "Scrive, infatti, Antonio Paolucci, gi\u00e0 direttore dei Musei Vaticani: \u00abA Forl\u00ec l'arte figurativa assumeva aspetti distinguibili rispetto a quelli pur simili e fraterni presenti nelle citt\u00e0 vicine. Il responsabile della differenza, l'artista che ha dato alla Forl\u00ec del Rinascimento una sua specifica identit\u00e0, \u00e8 stato Marco Palmezzano\u00bb. Tra i pittori su cui Palmezzano ha influito, si pu\u00f2 citare anche il cosiddetto Maestro dei Baldraccani.\nSecondo Clara Erskine Clement, la sua pittura, che, \u00e8 stata anche definita \"geometrica\", in quanto fortemente prospettica, come riconosce ad esempio Luca Pacioli, anticipa e prepara quella del Correggio, del Carracci e degli altri barocchi.\nBiografia.\nMarco Palmezzano nacque a Forl\u00ec tra il 1459 e il 1463.\nLa sua formazione si svolse nell'ambito di Melozzo da Forl\u00ec, infatti nelle sue prime opere si firma \"Marcus de Melotiis\", cio\u00e8 Marco di Melozzo. Da lui riprese la salda impostazione monumentale delle figure; e con lui fu sia a Loreto, dove partecip\u00f2 alla decorazione della cappella del Tesoro nella Santa Casa (sua \u00e8 \"l'Entrata di Cristo in Gerusalemme\"), sia a Roma, dove lavor\u00f2 nell'abside di Santa Croce in Gerusalemme.\nDa Roma, Palmezzano riport\u00f2 in Romagna la decorazione a grottesche (decorazioni ispirate a quelle dell'allora riscoperta Domus Aurea di Nerone e che diventano ben presto di moda), che formavano spesso il rivestimento decorativo delle sue architetture dipinte.\nA questo primo periodo \u00e8 da riferire la \"Crocifissione\" della Pinacoteca Civica di Forl\u00ec.\nDel 1492 \u00e8 la \"Madonna col Bambino fra i santi Giovanni Battista e Margherita\" della Chiesa Parrocchiale di Dozza.\nFra il 1493 e il 1494 fu a Forl\u00ec, al fianco di Melozzo da Forl\u00ec per la decorazione della Cappella Feo nella Chiesa di San Biagio (distrutta nei bombardamenti della seconda guerra mondiale); la sua mano pu\u00f2 essere rintracciata nelle figure pensose degli Apostoli.\nDel 1493 sono la \"Madonna col Bambino e Santi\" della Pinacoteca di Brera e la grande \"Annunciazione\" oggi nella Pinacoteca civica di Forl\u00ec e proveniente dalla Chiesa del Carmine, alla quale probabilmente lavor\u00f2 con Melozzo; sempre in quell'anno collabor\u00f2 ancora con Melozzo alla decorazione della cappella Feo in San Biagio a Forl\u00ec sua \u00e8 la lunetta col \"Miracolo di san Giacomo\", opera distrutta.\nAltre opere conservate a Brera sono: \"L'incoronazione della Vergine coi Santi Francesco e Benedetto\", il frammento \"Testa recisa di San Giovanni Battista\" e la \"Adorazione del Bambino\".\nPalmezzano si trasfer\u00ec a Venezia nel 1495, dove secondo un documento del 1495 aveva aperto una bottega: dalla pittura lagunare riprende il gusto per i paesaggi, per la luminosit\u00e0, e per le architetture formate da marmi mischi, ripreso quest'ultimo da Cima da Conegliano. Di Palmezzano, a Venezia, si pu\u00f2 oggi vedere la \"Piet\u00e0 con due angioletti\" (1529), alla Ca' d'Oro.\nDel 1497 circa \u00e8 la \"Madonna col Bambino e i santi Giacomo e Michele\", conservata a Faenza.\nNel 1501 si rec\u00f2 a Matelica per realizzare la pala con la \"Madonna col Bambino e i santi Francesco e Caterina\". Sicuramente, di passaggio a Pesaro, vide la pala di Giovanni Bellini con l'Incoronazione della Vergine da cui riprese l'iconografia della cimasa, con una \"Deposizione dal sepolcro\". Degli stessi anni \u00e8 la \"Crocifissione fra i santi Gualberto e Maddalena\" dell'Abbazia di San Mercuriale.\nNegli ultimi anni Palmezzano lavor\u00f2 nella sua citt\u00e0 natale, a Faenza e nelle valli che conducono a Firenze, a Cesena, a Ravenna.\nDel 1506 \u00e8 la \"Comunione degli apostoli\" di Forl\u00ec, con la lunetta alla National Gallery di Londra; da qui in poi oltre agli influssi della pittura veneta sub\u00ec anche quelli del Francia. Nello stesso anno forn\u00ec i disegni di tre cappelle da erigersi nella chiesa di San Francesco a Forl\u00ec\nNel 1517 progett\u00f2 l'ospedale dei Battuti di Forl\u00ec.\nSi spense a Forl\u00ec nel 1539.\nNel 2006 la sua citt\u00e0 natale ha voluto onorarlo dedicandogli una grande mostra monografica in occasione dell'inaugurazione del nuovo complesso Museale San Domenico a Forl\u00ec."}
{"id": "149375", "revid": "228587", "url": "https://it.wikipedia.org/wiki?curid=149375", "title": "Bug (disambigua)", "text": ""}
{"id": "149376", "revid": "1748167", "url": "https://it.wikipedia.org/wiki?curid=149376", "title": "Teramo", "text": "Teramo (, \"T\u00e8reme\" in abruzzese) \u00e8 un comune italiano di abitanti, capoluogo dell'omonima provincia in Abruzzo. La citt\u00e0 ha origini molto antiche, riconducibili ai Piceni e ai Pretuzi, che dominavano fino al III secolo a.C. l'area di \"Aprutium\", da cui il termine \"Abruzzo\", prima del dominio romano.\nNel nucleo antico di Teramo, di forma regolare, vi sono importanti resti del periodo romano e medievale. Rimasta racchiusa all\u2019interno del pianoro di confluenza fluviale fino all\u2019inizio del XIX secolo, la citt\u00e0 avvi\u00f2 successivamente un programma di riorganizzazione urbanistica che la port\u00f2 a espandersi, in particolare a seguito della costruzione dei ponti sul Tordino e sul Vezzola.\nGeografia fisica.\nTerritorio.\nTeramo \u00e8 situata nella parte settentrionale dell'Abruzzo, nella Val Tordino, in una zona collinare sotto le pendici del Gran Sasso, che digrada verso la costa con una ricca vegetazione di vigneti e oliveti.\nLa citt\u00e0 sorge alla confluenza del fiume Tordino con il torrente Vezzola che cingono il suo centro storico.\nIl territorio di Teramo confina a nord con Campli e Bellante, a est con Canzano, a sud con Cermignano, Penna Sant'Andrea, Basciano e Montorio al Vomano e ad ovest con Cortino e Torricella Sicura.\nNella classificazione sismica della protezione civile \u00e8 identificato come \"Zona 2\", cio\u00e8 zona a sismicit\u00e0 media, mentre nella classificazione climatica \u00e8 contrassegnato come \"Zona D\".\nClima.\nEssendo adagiata in una profonda conca, il clima \u00e8 di tipo temperato semicontinentale, di transizione tra quello mediterraneo-collinare, tipico della costa della provincia nonch\u00e9 della zona pescarese e chietina, e quello puramente continentale montano, tipico dell'Aquila e della sua provincia. Pertanto, le temperature nel mese pi\u00f9 freddo, gennaio, si aggirano attorno ai 5,5\u00a0\u00b0C, mentre in quello pi\u00f9 caldo, luglio, attorno ai 25\u00a0\u00b0C, con un'escursione di quasi 20\u00a0\u00b0C. Le precipitazioni si aggirano attorno agli 800\u00a0mm annui e sono concentrate soprattutto nel primo autunno (settembre-ottobre).\nIn inverno la neve pu\u00f2 cadere abbondante, come testimoniato sia dal gennaio 2005 sia, soprattutto, dai pi\u00f9 recenti episodi del febbraio 2012 e del gennaio 2017. Data la sua posizione nel cuore di una bassa vallata, in estate non sono rari gli episodi di caldo intenso e afa stagnante.\nOrigini del nome.\nEbbe probabilmente dai Fenici il nome di Petrut, con il significato di \u201cluogo elevato circondato dalle acque\u201d. Dalla latinizzazione di Petrut in Praetut deriv\u00f2 poi Praetutium e Ager Praetutianus per indicare il territorio.\nI Romani la chiamarono \"Interamnia Urbs\" (\"citt\u00e0 tra i due fiumi\", con riferimento al Tordino e al Vezzola), e fu detta \"Praetutium\", o \"Praetutiorum\" o semplicemente \"Praetutia\" per distinguerla da \"Interamna Nahars\" (Terni), \"Interamnia Lirinos\" (la scomparsa Teramo sul Liri) e \"Interamnia di Capitanata\" (l'attuale Termoli). Nella divisione amministrativa del territorio promossa da Augusto imperatore, Interamnia fu ricompresa nella \u201cV Regio\u201d, il Piceno.\nIn epoca medievale, da \"Praetutium\" deriv\u00f2 \"Aprutium\" che fece la sua comparsa in documenti del VI secolo e che per qualche tempo, fino al secolo XII circa, avrebbe designato sia la citt\u00e0, il \"Castrum aprutiense\", che il territorio circostante per estendersi quindi all'intero Abruzzo.\nIl nome Interamnia si trasform\u00f2 invece in Interamne, Teramne e Interamnium, Teramnium per giungere infine, all'inizio del II secolo d.C., alla forma Teramum.\n\u00c8 quindi fondata ipotesi di numerosi storici che il nome della regione Abruzzo derivi proprio da \"Aprutium\", anche per l'importanza che la contea omonima ebbe, attestata soprattutto nel \"Catalogus Baronum\" per l'estensione e il numero dei suffeudatari armati al servizio dei Conti de \"Aprutio\" durante il periodo normanno.\nNon ha trovato credito, invece, la teoria secondo la quale il nome Teramo sarebbe derivato da \"Thermae\", con relazione quindi alla pur accertata presenza di importanti terme in varie zone della citt\u00e0, e che faceva riferimento sia all'aspirazione \u201cTheramum\u201d riscontrabile in alcuni codici sia all'uso del dialetto locale che contrae in \u201cTerme\u201d la pronuncia del nome di Teramo.\nStoria.\nStoria antica.\nPopolata da tempi antichissimi, il territorio corrispondente all'odierna citt\u00e0 era il principale centro della popolazione italica dei Pretuzi. In seguito, essa venne conquistata dal console romano Manio Curio Dentato nel 290 a.C. (cinque anni dopo la battaglia di Sentino), divenendo dunque un municipio della Roma repubblicana.\nAvendo poi, al pari di tante altre regioni italiche, preso attivamente parte alla Guerra sociale (91-88 a.C.), Lucio Cornelio Silla la priv\u00f2 dunque del suo statuto di municipio, che le fu in seguito restituito da Cesare.\nCome capitale del \"Pretutium\", venne inserita nella V regio da Augusto: il \"Picenum.\" Sotto il dominio imperiale conobbe un periodo di grande prosperit\u00e0, testimoniato dalla costruzione, sotto Adriano, di templi, terme e teatri.\nStoria medioevale.\nSaccheggiata e rasa al suolo dai Visigoti nel 410, Teramo venne rifondata nel 568; in seguito fu conquistata dai Longobardi entrando a far parte prima del marchesato di Fermo e poi del ducato di Spoleto. Nel frattempo si svilupp\u00f2 una contea autonoma, chiamata \"Contea Aprutium\", dipendente dal Regno di Napoli, ma con autorit\u00e0 piena nel territorio circostante, escluso il Ducato di Atri. Entr\u00f2, gi\u00e0 dal 1140, a far parte del regno di Sicilia sotto Ruggero, e quindi successivamente divenne la \"Porta Regni\" del regno di Napoli.\nContesa fra i Normanni e i duchi di Puglia, Teramo fu quasi distrutta nel 1155 ma si risollev\u00f2 nuovamente e, sotto la dominazione vescovile, godette di un periodo di relativo benessere testimoniato dall'edificazione della nuova cattedrale di Santa Maria Assunta. Infatti la storica Cattedrale di \"Santa Maria Aprutiensis\" \u00e8 stata distrutta con il saccheggio normanno, cos\u00ec come il vecchio campanile della Torre Bruciata, che assunse tale nome in ricordo del grande incendio. Dal 1202 al 1292 la citt\u00e0 vive un periodo abbastanza prospero, e vengono allargate le mura e la costruzione di chiese, tra le quali l'odierna Sant'Antonio. Nel 1233, Federico II di Svevia incluse Teramo nel nascente \"Giustizierato d'Abruzzo\", inserendola nella porzione dell'\"Abruzzo Citra\".\nNel 1362 inizi\u00f2 la costruzione del Palazzo Melatino per l'affermazione al potere della famiglia omonima. A partire dal 1395 sub\u00ec il dominio del ducato di Atri, da quando il conte di S. Flaviano, Antonio Acquaviva, si nomin\u00f2 \"Duca d'Atri e signore di Teramo\". Tuttavia, una serie di eventi negativi, culminati nel terremoto del 1380, le lotte intestine fra la famiglia dei Melatini e quella dei De Valle e il brigantaggio condussero la citt\u00e0 a un profondo declino, dal quale non si risollev\u00f2 n\u00e9 sotto la dominazione dei signori d'Altavilla n\u00e9 sotto quelle successive di Francesi e Spagnoli.\nNel secolo successivo il forte terremoto del 1456 danneggi\u00f2 la citt\u00e0, come riferisce lo storico Muzio Muzii.\nStoria moderna.\nNel 1504 entr\u00f2 in possesso assieme ad Atri del dominio della regina Giovanna di Napoli. Alla sua morte pass\u00f2 a Carlo V d'Asburgo. Presto la rivalit\u00e0 accesa tra Teramani e Atriani esplose e il 17 novembre 1521 gli Acquaviva presero d'assedio la citt\u00e0. In questo secolo Teramo inizi\u00f2 a vivere un nuovo periodo di sviluppo culturale, grazie soprattutto allo storico Muzio Muzii, che nei suoi \"Dialoghi\", scriver\u00e0 della terribile peste teramana della met\u00e0 del Cinquecento. Nel 1589 i fratelli Facij impiantano a Teramo la prima tipografia e pubblicano il trattato \"Descrittione del sacro monte di Varale di val di Sesia. Sopra il quale si vede, come in vna noua Gerusalem, il sepolchro del n.s. Giesu Christo, &amp; molti altri luoghi pij, ad imitatione di Terra Santa, con infinite figure, statue, &amp; pitture bellissime. Con li misterij fatti da poco tempo in qua, &amp; vn'ordine e somma, che contiene insieme quello ancora che si gli ha da fare\".\nIl 1703 e i successivi fino al 1706 furono molto duri per la citt\u00e0. Infatti il tremendo terremoto dell'Aquila del 1703 cre\u00f2 danni anche a Teramo, aggravati dalla povert\u00e0 e da una nuova ondata d'epidemia, stavolta di colera. Cos\u00ec scrive Niccola Palma nella sua \"Storia di Teramo\":\nDurante la conquista italiana di Napoleone Bonaparte nel 1798, L'Aquila e Teramo furono crudelmente saccheggiate. I francesi non risparmiarono nemmeno le campane del Duomo, fondendole per i cannoni e sfregiandole con le scariche di baionetta. Il 28 luglio del 1799 ci furono nuove scosse di terremoto, e il fatto che la cittadinanza di San Berardo avesse supplicato in cattedrale l'arresto di nuove scosse e queste non siano successivamente avvenute, fu riportato nell'opera storica da Angelo De Iacobis, storico della citt\u00e0.\nNel 1799 ci fu la presa del potere da parte dei fratelli Fontana. La vicenda dei fratelli Fontana \u00e8 narrata sia dallo storico Niccola Palma che dal sacerdote contemporaneo Carlo Januarii. Partiti da Penne alla volta di Teramo, giunsero avendo al seguito centinaia di rivoltosi alle porte del capoluogo, dove il figlio Carlo sfid\u00f2 il De Donatis puntandogli contro un cannone posto in corso San Giorgio e, dopo che questi aveva abbandonato la citt\u00e0, governando la stessa fino all'arrivo del generale Rodio.\nStoria contemporanea.\nNel 1806, a seguito della divisione della Provincia di Abruzzo Ultra, Teramo divenne capoluogo della neoistituita provincia di Abruzzo Ultra I, mentre L'Aquila rimase capoluogo della provincia di Abruzzo Ultra II. Teramo continu\u00f2 ad essere capoluogo di provincia anche dopo che, nel 1816, il regno di Napoli (a seguito del Congresso di Vienna), assunse il nome di regno delle Due Sicilie. Di quest'ultimo Stato segu\u00ec le sorti fino al 1860, anno in cui le truppe piemontesi-sabaude, attraversato il confine del fiume Tronto, penetrarono, senza dichiarazione di guerra, nel territorio del Regno e sconfissero l'esercito borbonico. Tale rivolta fu annientata con l'assedio di Civitella del Tronto il 20 marzo 1861. Successivamente, sempre nel 1861, fu proclamata l'Unit\u00e0 d'Italia.\nNel 1832 ci fu la visita di re Ferdinando II di Napoli. La fine del secolo fu segnata da diverse scosse di terremoto tra l'Abruzzo e le Marche, senza danni gravi. Nell'800 la citt\u00e0 al livello culturale ebbe gli storici e saggisti Melchiorre Delfico e Francesco Savini, che si impegnarono molto per la conservazione dell'immenso patrimonio culturale della citt\u00e0 e dei dintorni.\nNel 1927 il governo Mussolini cre\u00f2 la provincia attuale, suddividendo il territorio dell'ex ducato di Atri (incluso nella provincia), e la fascia di terra dell'ex Distretto di Penne, passato alla fiorente citt\u00e0 di Pescara. Questa ottenne anche il borgo allora minuscolo di Montesilvano, mentre Silvi Alta fu ceduta a Teramo, che detenne l'amministrazione territoriale fino ai confini di Valle Castellana, Martinsicuro e Campotosto. Nel 1963, con la formazione della regione Abruzzo, Teramo sar\u00e0 uno dei 4 capoluoghi di provincia.\nIl 25 settembre 1943, truppe tedesche giunte a Teramo si recano a Bosco Martese dove si scontreranno con gli uomini della Resistenza ivi rifugiatisi; l'episodio \u00e8 ricordato come la \"battaglia di Bosco Martese\", uno dei primi episodi della Resistenza in Italia.\nNegli anni del governo della Democrazia Cristiana si distinse il sindaco Carino Gambacorta, che si adoper\u00f2 per un massiccio piano di risanamento e modernizzazione della citt\u00e0. Tuttavia tali interventi oggigiorno sono stati criticati per le numerose demolizioni di edifici storici, come il Teatro comunale (XIX secolo) nel 1959 per la costruzione della Standa e vari edifici medievali e pubblici della citt\u00e0, e specialmente del \"Quartiere Santa Maria a Bitetto\", venendo sostituiti da palazzine moderne di scarso valore artistico. Nel 1993 \u00e8 nata l'Universit\u00e0 degli Studi di Teramo, sede scorporata dell'Universit\u00e0 Gabriele d'Annunzio di Chieti, fondata nel 1965.\nSimboli.\nCon il DPR 11 settembre 2001, con cui \u00e8 stato concesso alla Citt\u00e0 di Teramo un gonfalone, \u00e8 stato altres\u00ec concesso, con esaustiva blasonatura, lo stemma gi\u00e0 riconosciuto con decreto del capo del governo del 24 giugno 1941.\nMonumenti e luoghi d'interesse.\nIl centro storico di Teramo si divise in quattro rioni storici:\nLe mura di Teramo.\nLa citt\u00e0 di Teramo fu cinta da mura nel 1158 circa, dopo la distruzione di due anni prima da parte del conte Roberto III di Loritello, che rase letteralmente al suolo la citt\u00e0, meno alcuni edifici. Nelle carte storiche del XVII secolo \u00e8 ancora ben visibile la cinta muraria con porte e torri di guardia, che per\u00f2 nel XVIII secolo perse d'importanza, e incominci\u00f2 a essere smantellata. All'inizio del Novecento quasi tutto il perimetro murario era scomparso, con l'eccezione di alcune porte e di Torre Bruciata, l'antico campanile della vecchia Cattedrale di Santa Maria Aprutiensis. La cinta muraria abbracciava la zona della Circonvallazione Ragusa a nord, con il tratto di Porta delle Recluse - Porta Melatino, ingresso dell'ex ospedale psichiatrico di Teramo \"Sant'Antonio Abate\", via Porta Reale a est, la Circonvallazione Spalato a sud, il viale Mazzini a ovest con l'ingresso da Porta Due di Coppe al Corso San Giorgio. Le porte visibili sono:\nDavanti all'ingresso del Piazzale Madre Teresa, dove si trova il santuario, si trova una statua ritraente Giuseppe Garibaldi nelle vesti di condottiero.\nAltre chiese storiche.\nNumerose altre sono poi le chiese presenti nell'antico centro storico di Teramo: tra le altre, la Chiesa di Sant'Agostino collegata alla storia di uno dei monasteri pi\u00f9 antiche della citt\u00e0; la chiesa di Sant'Antonio (XIII secolo) sita in largo Melatini, di fronte ai Portici Savini e alla medievale Casa dei Melatino; la chiesa e convento di San Domenico (XIII secolo) in corso Porta Romana; la chiesa del Santo Spirito (XIV secolo) che si affaccia su largo Proconsole proprio al fianco dell'antica statua romana di Sor Paolo Proconsole (I secolo a.C.) e, \"immersa\" tra gli edifici di Corso Cerulli (dai teramani comunemente chiamato \"Corso vecchio\"), la piccola chiesetta di Santa Caterina (IX secolo).\nChiesa di Sant'Antonio di Padova.\nSi trova lungo il Corso Cerulli, all'altezza dell'inizio del Corso De Michetti. La chiesa in origine era il convento di San Francesco d'Assisi, antico edificio di culto di Teramo, costruito nel XIII secolo, precisamente dopo le \"liberalizzazioni\" del vescovo Sasso del 1207, dunque nel 1227. L'edificio si trova sul Corso De Michetti, in stile romanico negli esterni, con il bel portale strombato con lunetta affrescata, e uccellini scolpiti in maniera molto fine presso i capitelli e gli archi.\nL'interno \u00e8 diviso in due chiese, ovvero il convento francescano con chiostro e quella di Sant'Antonio nella zona refettorio. Entrambe le chiese sono state ricostruite nel Settecento in stile barocco, che ha cambiato profondamente l'aspetto antico.\nL'interno di Sant'Antonio \u00e8 a navata unica con profondi aggetti, un organo ligneo presso la controfacciata, e l'abside semicircolare che conserva le opere di maggior pregio: la tela dell'Immacolata con San Carlo Borromeo e Sant'Antonio di Padova di Vincenzo Baldati, mentre nella cappella c'\u00e8 una Madonna col Bambino di autore ignoto, del XVII sec.\nChiesa del Santo Spirito.\nSi trova nel largo Proconsole, con la statua caratteristica di \"Sor Paolo proconsole\". Bench\u00e9 oggi sia posta tra abitazioni civili, la chiesa fu costruita fuori dalle mura medievali, e si hanno notizie gi\u00e0 dal 1277. Fu sede della Confraternita dello Spirito Santo, che gestiva il pi\u00f9 antico ospedale della citt\u00e0, oggi scomparso, posto accanto al tempio. Nella met\u00e0 del Seicento la chiesa fu ricostruita totalmente, mostrano l'aspetto attuale barocco. I lavori furono condotti inizialmente dall'architetto Giuseppe Giosafatti da Ascoli Piceno, poi dal figlio Lazzaro. La chiesa \u00e8 completamente in laterizio, sulla facciata coronata a timpano si aprono un bel portale in travertino e un finestrone centrale. Incorniciate al di sopra del portale sono una \"Doppia Croce\" costantiniana di Gerusalemme, simbolo della confraternita aprutina, e una colomba ad ali spiegate.&lt;br&gt;Sul lato destro, inglobato nelle mura come torre di controllo, c'\u00e8 il campanile a vela che \u00e8 un compendio delle stratificazioni architettoniche rinascimentali-barocche della chiesa stessa. L'interno a navata unica ha una cupola ellittica presso il presbiterio, abbellito da stucchi e dipinti seicenteschi. Presso l'altare maggiore c'\u00e8 un Crocifisso ligneo del Trecento, mentre sopra l'ingresso c'\u00e8 un organo ligneo di Vincenzo Paci (1864) sorretto da cantoria, con parapetto mistilineo.\nChiesa conventuale di San Domenico.\nIl complesso si trova nel quartiere di Porta Romana, lungo il corso omonimo, ed \u00e8 uno dei conventi pi\u00f9 antichi e prestigiosi della citt\u00e0. La costruzione risale al XIV secolo, oggi esso appare in uno stile misto, con la facciata parzialmente ricostruita in stile neogotico da Francesco Savini nel Novecento. Ha copertura a capanna completamente in laterizio, presso la facciata si apre un bel portale nella cui lunetta sono stati rimontati alcuni frammenti di affreschi quattrocenteschi.\nL'interno \u00e8 costituito da una navata unica scandita da arcate gotiche molto pronunciate; con i vari restauri sono stati riportati presso le pareti gli affreschi quattrocenteschi che mostrano scene di vita di San Domenico. Di pregio \u00e8 la Cappella del Rosario affrescata da Gilberto Todini con stucchi di Michele Clerici (XVIII sec). Gli archi a sesto acuto dell'interno sorreggono le capriate del tetto, consolidamento tardo gotico del Quattrocento. Gli affreschi trecenteschi, resistiti all'invasione francese degli inizi dell'Ottocento, sono presenti sulle pareti del coro, sulla parte terminale della parete sinistra della navata (questi ultimi, opera del presunto Luca di Atri, raffigurano storie cristologiche e il trionfo di San Tommaso). Gli affreschi presso la controfacciata, raffiguranti Sant'Antonio e San Donato, e della pareti attigue (ossia l'Annunciazione del maestro del \"Giudizio universale\" di Santa Maria in Piano a Loreto Aprutino), sono del primo Quattrocento.\nNegli anni '30 la chiesa divenne Vicaria della Cattedrale, dal 2007 al 2015 \u00e8 stata retta dai Francescani dell'Immacolata. Dell'attiguo convento domenicano rimangono gli archi del chiostro con alcune lunette dipinte da Sebastiano Majewski, che mostrano scene di vita del santo.&lt;br&gt;Non molto di originale si conserva dell'antica struttura conventuale, perch\u00e9 chiusa al culto dagli editti napoleonici, e riaffidata ai Domenicani solo nel 1931.\nChiesa di Santa Maria del Carmine.\nSi trova presso il quartiere di Santa Maria a Bitetto nel Largo del Carmine, anticamente fuori dalle mura, ed \u00e8 una ricostruzione del 1761 dell'antica chiesa di Santa Croce, appartenuta a un monastero risalente al 1447 e poi caduto in rovina, ceduto ai Carmelitani nel 1578. Nel 1809 in seguito alla soppressione murattiana, il convento divenne sede della gendarmeria (oggi infatti ospita la principale Caserma). Dopo il risanamento coatto del quartiere medievale di Santa Maria a Bitetto della giunta comunale Gambacorta (anni '50), la sede della parrocchia dall'antica chiesa sconsacrata \u00e8 passata alla chiesa del Carmine.\nHa pianta rettangolare, con facciata a coronamento mistilineo, scandita da paraste classiche, con semplice portale ad architrave piano, incorniciato in pietra. Nella parte in alto un finestrone centrale \u00e8 sovrastato dal timpano ad arco ribassato. In un grande riquadro mediano c'\u00e8 un affresco barocco della Vergine del Carmine. L'interno a navata unica p ricco di stucchi tipicamente barocchi, opera degli stessi maestri che lavorarono a Sant'Antonio di Padova. Il presbiterio \u00e8 collegato al coro ligneo settecentesco, e presso la controfacciata si trova un organo.\nChiesa di Santa Caterina d'Alessandria.\nInsieme alla chiesa di San Luca, questo piccolo tempio \u00e8 una delle architetture religiose medievali meglio conservate della citt\u00e0. Si trova lungo il Corso Cerulli, in vico Antica Cattedrale, risalente al tardo XV secolo, con una piccola facciata stretta tra le case civili, realizzata con pietre non sbozzate, mostrano semplicissimo portale sovrastato da una finestra. Alcuni elementi di reimpiego sono una colonna romana con fusto decorato da foglie, due blocchi con simboli e iscrizioni. Le epigrafi di grafia gotica sono simboli diversi: la prima a sinistra \u00e8 una ruota dentata a otto raggi, simbolo del martirio della santa, la seconda il simbolo dell'incudine e del martello. Le due \"S\" fanno riferimento alla \"santa\" Caterina e a San Getulio, poich\u00e9 la vecchia cattedrale teramana di Santa Maria (oggi Sant'Anna) era collegata ad essa mediante il seminario cinquecentesco.\nL'interno \u00e8 abbastanza manomesso per vari restauri, con un tetto del Settecento, arredi dell'Ottocento, insieme all'unico simbolo antico conservatori, una ruota dentata, la cui leggenda dice che se fatta girare il 25 novembre, la santa porterebbe fortune economiche e buoni auspici.\nChiesa di San Luca.\nLa piccola chiesetta \u00e8 gi\u00e0 citata nel 1372 come cappella della famiglia Melatino, e prospetta davanti al palazzo di questa famiglia. Sopra l'architrave della porta c'\u00e8 una piccola pietra con il simbolo del \"leone di San Marco\", datato 1380. Secondo Francesco Savini l'emblema apparterrebbe a un'altra chiesa dedicata a San Marco e oggi scomparsa, fondata da mercanti veneziani.\nLa piccola chiesa ha pianta rettangolare, molto semplice nell'esterno in pietra, con un portale decorato da semplice architrave, e da un campanile a vela. Nella piccola navata centrale si trovano alcune tele barocche, provenienti da altre chiese di Teramo, specialmente dall'ex chiesa di San Matteo, demolita nel 1941 presso il Corso San Giorgio.\nPiazze.\nPiazza Martiri della Libert\u00e0.\nPiazza Martiri \u00e8 il centro della vita cittadina ed inizialmente denominata \"piazza Vittorio Emanuele II\", \u00e8 sede, nel corso dell'anno, di numerose manifestazioni. Vi si affacciano edifici storici e monumentali quali il duomo, il palazzo Vescovile, il Seminario, il palazzo dell'ex Banco di Napoli e il palazzo Costantini con i sottostanti portici (detti \"Portici di Fumo\"). Durante l'occupazione Francese del '700, fu il luogo in cui venne piantato l'albero della Libert\u00e0.\nPiazza Sant'Anna.\nHa tale intitolazione perch\u00e9 domina la chiesa di Sant'Anna dei Pompetti. Sita nella zona pi\u00f9 antica del centro storico cittadino, prende il nome dalla Chiesa di Sant'Anna dei Pompetti, piccolo edificio religioso edificato sui resti dell'Antica cattedrale di Santa Maria Aprutiensis.\nDurante il corso dell'anno si svolgono in questa piazza numerose manifestazioni culturali e musicali: tra le altre, l'annuale \"La Villa Suite\", kermesse musicale che da cinque anni a questa parte vede la partecipazione di artisti pi\u00f9 o meno rinomati a livello nazionale: nell'edizione 2009 vi hanno preso parte tra gli altri Tonino Carotone e i Quintorigo.\nPorte urbiche.\nInnocenzo IV in uno scritto del 1251 parla delle \"valvas civitatis\" di Teramo. Le porte della citt\u00e0 erano sette:\nAree naturali.\nParchi fluviali del Tordino del Vezzola.\nNell'alveo di ciascuno dei due fiumi che cingono il centro storico della citt\u00e0, \u00e8 stato creato un parco fluviale con percorsi ciclopedonali: quello del parco del Tordino \u00e8 lungo circa quattro chilometri, mentre quello del parco del Vezzola \u00e8 di circa due chilometri. I due parchi sono collegati tra loro da un ponte di legno a doppio arco, e a monte il percorso attraversa il bosco nel quartiere del castello, superando un dislivello di diverse decine di metri.\nVilla comunale.\nL'area verde intitolata al cantautore teramano Ivan Graziani \u00e8 sita fuori da porta Reale; nel parco sono presenti siti archeologici e un monumento alla restenza dell'artista Augusto Murer.\nFuori dalle antiche mura vi \u00e8 il parco della Villa comunale, progettato tra il 1882 e il 1884 da Ernesto Narcisi.\nMonumenti scomparsi.\nNel 1969, con l'intento di isolare l'architettura del duomo di Teramo, fu demolito l'arco di Monsignore, un collegamento tra il duomo stesso e il palazzo vescovile.\nNel 1941 venne demolita la chiesa barocca di San Matteo in corso San Giorgio, mentre nel 1959, nella stessa zona, venne demolito il teatro comunale del 1868, progettato da Nicola Mezucelli. Un ulteriore abbattimento nel centro storico, che sub\u00ec numerosi interventi di questo tipo in quegli anni, fu quello della palazzina del Credito abruzzese a met\u00e0 anni '50, edificio in stile neogotico che fu progettato da Alfonso De Albentiis nel 1925.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nRicerca.\nOsservatorio astronomico d'Abruzzo.\nSulle colline prospicienti, a 4\u00a0km da Teramo, sorge l'Osservatorio astronomico d'Abruzzo. Fu fondato nel 1890 dall'astronomo teramano Vincenzo Cerulli che poi lo don\u00f2 allo Stato nel 1917. Dal suo telescopio, il 2 ottobre 1910, Cerulli scopr\u00ec un asteroide a cui diede il nome Interamnia (l'antico nome latino di Teramo).\nIstituto zooprofilattico sperimentale dell'Abruzzo e del Molise.\nL'Istituto Zooprofilattico Sperimentale dell'Abruzzo e del Molise (IZSAM), intitolato allo storico direttore \"Giuseppe Caporale\", \u00e8 uno dei dieci Istituti Zooprofilattici Sperimentali italiani e ha competenza sulle Regioni Abruzzo e Molise.\nLa sede centrale \u00e8 sempre stata a Teramo sin dalla sua fondazione datata 2 settembre 1941.\nSociet\u00e0 psicoanalitica italiana.\nA Teramo, all'interno dei locali dell'ospedale psichiatrico, venne fondata nel 1925 la Societ\u00e0 psicoanalitica italiana, ad opera di Marco Levi Bianchini, docente presso l'Universit\u00e0 degli Studi di Napoli Federico II e direttore dell'ospedale psichiatrico di Teramo. Tuttora, su una parete esterna all'ospedale, su via Aurelio Saliceti, una lapide ricorda la straordinaria figura di Marco Levi Bianchini e la nascita della Societ\u00e0 psicoanalitica italiana, che ancora oggi svolge la propria attivit\u00e0 e ha visto trasferire, nel 1932, la sua sede ufficiale da Teramo a Roma.\nScuola Montessoriana.\nNel 1909, presso le scuole elementari della citt\u00e0, all'epoca situate in prossimit\u00e0 del Duomo, in un edificio prossimo al Palazzo del Seminario (demolito negli anni trenta nell'ambito degli interventi di isolamento della Cattedrale e per consentire altres\u00ec l\u2019apertura dell'attuale via di San Berardo), fu attivata la Scuola Montessoriana, collocando Teramo fra le prime citt\u00e0 italiane ad ospitare istituti di educazione primaria che applicavano il metodo pedagogico di Maria Montessori. A decorrere dal 1915, in concomitanza con l'avvio del primo conflitto mondiale, la Scuola Montessoriana venne dapprima sospesa e successivamente soppressa.\nScuole.\nA Teramo sono presenti scuole elementari, medie e superiori, pubbliche e private. Gli istituti di spicco si trovano nelle vicinanze del centro cittadino, quali Liceo Classico, Scientifico, Artistico, Magistrale, Istituti tecnici e professionali, Istituto agrario e alberghiero. Sono attive anche numerose scuole di formazione artistica, dedicate alla danza, alla musica e al teatro, e un istituto di formazione religiosa.\nUniversit\u00e0.\nIstituto Europeo di Musica.\nTeramo \u00e8 la sede amministrativa dell'Istituto europeo di musica Dal 1997 lo IEM \u00e8 diretto dal pianista Davide Polovineo.\nUniversit\u00e0 degli Studi di Teramo.\nL'Universit\u00e0 degli studi di Teramo \u00e8 nata nel 1993 per scorporo dall'Universit\u00e0 \"G. D'Annunzio\" di Chieti; al 2010, conta cinque facolt\u00e0 (Giurisprudenza, Bioscienze e tecnologie agro-alimentari e ambientali, Medicina veterinaria, Scienze della Comunicazione e Scienze Politiche), 24 corsi di laurea, 35 Master, 6 Scuole di specializzazione e 10 Dipartimenti.\nMusei.\nI principali musei di Teramo sono:\nLetteratura.\nTeramo ha conosciuto la letteratura con lo storico Muzio de' Muzii, vissuto nel XVI secolo, il quale scrisse una \"Storia di Teramo in Dialoghi sette\", pubblicata per\u00f2 solo nel 1893 da Giacinto Pannella. Si tratta della prima monografia riguardo alle vicende storiche della citt\u00e0, scritta in forma dialogica, e con alcuni errori storici, poich\u00e9 Muzio si concentra pi\u00f9 sul riportare aneddoti e particolarit\u00e0 avvenute nelle vicende storiche della citt\u00e0, piuttosto che basarsi su fonti autorevoli. L'opera comunque rimane un punto di riferimento nel raccontare certe particolarit\u00e0 che all'epoca della seconda monografia storica di Niccola Palma (1832) erano andate gi\u00e0 perse. Il Palma scrisse in quattro volumi la \"Storia ecclesiastica e civile della Regione pi\u00f9 settentrionale del Regno di Napoli nominata Aprutium\", e riguarda sin dalle origini fino alla rivoluzione francese del 1799 con Melchiorre Delfico dei fatti non solo di Teramo, ma anche della provincia circostante, in particolare parlando di Campli, Civitella del Tronto e Giulianova.\nQuanto a letteratura non storica, si ricordano le figure di Giannina Milli, Raffaele Aurini, Melchiorre Delfico, Mario Pomilio, Fedele Romani.\nTeatro.\nFino agli anni sessanta, la fonte di cultura principale in ambito teatrale, nella citt\u00e0, era il teatro comunale di stile vittoriano, lungo il corso San Giorgio (inaugurato nel 1868 - il primo teatro di Teramo era il Corradi, inaugurato nel 1793 presso Casa Catenacci in via V. Veneto). Dopo la caduta in degrado e abbattimento durante la giunta comunale di Carino Gambacorta, venne ricostruito un nuovo teatro moderno. Il nuovo Teatro comunale era stato dapprima adibito anche a cinema, fino al 2010, quando le principali realt\u00e0 teatrali cittadine e provinciali hanno portato numerosi spettacoli di vario genere.\nCucina.\nLa gastronomia teramana \u00e8 piuttosto ricca e varia e trae origine da antiche tradizioni contadine.\nUn rituale propiziatorio si celebra all'arrivo della primavera, ogni primo maggio, con la preparazione delle \"virt\u00f9\", un piatto le cui origini si perdono nella notte dei tempi quando, alla fine dell'inverno, le contadine univano alle primizie portate dalla buona stagione ci\u00f2 che era rimasto nelle dispense delle scorte invernali.\nLa preparazione, che secondo la tradizione dura tre giorni e tre notti, \u00e8 alquanto laboriosa perch\u00e9 i numerosi ingredienti (fave e piselli freschi, lenticchie, ceci, fagioli, indivia, carciofi, spinaci, cicoria, bietole, cime di rape, cuori di sedano, zucchine, aglio, cipolla, erbe aromatiche, prosciutto, cotenna, orecchio e piedini di maiale, cotiche, \"pallottine\") vanno cotti separatamente, e solo alla fine si possono amalgamare con la pasta, di vari tipi e colori, che dovrebbe essere fresca anche se sono molto comuni le paste secche e i tortellini.\nUn altro piatto principe della cucina teramana sono i \"Maccheroni alla chitarra\" o \"Chitarra con le pallottine\", nonostante il nome si tratta di una sorta di spaghetti a sezione quadrata che si ottengono pressando la sfoglia di pasta sulla chitarra: un attrezzo tradizionale abruzzese costituito da fili d'acciaio tesi, accostati parallelamente, su un'intelaiatura di legno. Una caratteristica di questo piatto \u00e8 nel sugo ricco di carne sotto forma di \"pallottine\": piccolissime polpettine di carne mista preparate a mano e fatte soffriggere.\nUn altro elemento tipico della cucina locale sono le \"scrippelle\": sottilissime frittatine preparate versando su una padella caldissima una pastella di farina, acqua e uova; tanto simili alle cr\u00eapes francesi che, , da Teramo furono portate oltralpe al seguito dei loro eserciti. Le \"scrippelle\" sono alla base di due dei piatti fondamentali della cucina teramana, ovvero le \"scrippelle mbusse\", cio\u00e8 bagnate, immerse in un leggero brodo di gallina dopo essere state cosparse di parmigiano e arrotolate, e il \"timballo di scrippelle\", dove sostituiscono la pasta sfoglia nel separare gli strati di ingredienti.\nUn primo piatto caratteristico del teramano \u00e8 la \"zuppa di ceci, funghi e castagne\".\nLe saporite \"mazzarelle\" vengono preparate con una foglia di indivia legata con un budellino che avvolge pezzetti di coratella d'agnello (fegato, cuore e polmoni), con cipolla, aglio e prezzemolo, possono essere semplici o con il pomodoro.\nNon mancano i tipici arrosticini, in dialetto \"rustell\" , presenti soprattutto nei territori teramano e pescarese.\nAltre pietanze sono le \"\u2018ndocca \u2018ndocca\", il classico piatto povero dei contadini nel quale si utilizzano tutte le parti del maiale (orecchie, muso, cotenna, piedi, costate) che non possono diventare prosciutti o salumi, e la Pinsa teramana, una pizza leggera e croccante di forma rettangolare creata con farine speciali.\nTra i dolci, si ricordano i \"caggionetti\", tipico dolce abruzzese a forma di raviolo; una sfoglia leggerissima contiene un ripieno che, nei \"caggiunitt\u2018\" teramani \u00e8 a base di castagne, insieme ai classici cioccolato, mandorle tostate, cedro candito, buccia di limone, rum e cannella e \"Li papatill\" o Pepatelli, (anche questi tipici del periodo natalizio come i \"caggionetti\") sono preparati con farina mista bianca e integrale, mandorle miele e pepe in polvere con l'aggiunta di scorza d'arancia. \"li papatill\" risultano durissimi per cui vengono tagliati in fette sottili che hanno una forma che ricorda i cantucci toscani. Ancora \"li sfujatell\", le sfogliatelle, che si differenziano da tutte le altre perch\u00e9 anticamente venivano preparate dalle pazienti massaie, con la marmellata d'uva fatta in casa; al giorno d'oggi si utilizzano anche altre marmellate. Si aggiungono mandorle e cacao in polvere e questo ripieno va poi messo dentro una sfoglia che una volta cotta avr\u00e0 la tipica forma di mezza luna sfogliata.\nSulle colline tramane si coltivano i tipici vitigni abruzzesi: il Montepulciano d'Abruzzo rosso o cerasuolo e il Trebbiano d'Abruzzo bianco.\nEventi.\nMaratonina Pretuziana.\nL'evento si svolge ogni 1\u00ba maggio all'interno del centro storico con gare competitive e non (tra cui le gare da 5 e 10\u00a0km), che si svolgono per tutto l'arco della giornata.\nCineramnia.\nCineramnia \u00e8 un festival cinematografico che si svolge in una settimana di giugno.\nLa formula che contraddistingue questo festival \u00e8 la seguente: cinque registi girano cinque film in cinque giorni, ovvero cinque scuole di cinema italiane ed europee vengono invitate a girare e montare un cortometraggio in cinque giorni. Durante il sesto giorno, i corti vengono proiettati in piazza dando al pubblico la possibilit\u00e0 di votare il migliore.\nProtagonisti dei corti sono i cittadini che tre mesi prima hanno sostenuto un provino. Il nome Cineramnia \u00e8 stato ideato dal regista Stefano Saverioni.\nNella settimana delle riprese, mentre i corti vengono realizzati, si svolgono lezioni e laboratori sul cinema e i suoi aspetti tecnici, linguistici, narrativi, spettacolari, con il corredo indispensabile di numerose proiezioni.\nCoppa Interamnia - Interamnia World Cup.\nLa Coppa Interamnia \u00e8 la pi\u00f9 grande manifestazione sportiva di Pallamano a livello mondiale: \u00e8 infatti considerata l'olimpiade della pallamano, a cui partecipano ogni anno migliaia di persone. Le squadre partecipanti si sfidano sui campi allestiti per l'occasione in diversi punti della citt\u00e0. Il campo principale, dove avviene la serata di apertura e le premiazioni finali, \u00e8 quello di Piazza Martiri della Libert\u00e0, munito di spalti, reti e luci.\nDal 1972 si svolge annualmente a Teramo nei primi giorni di luglio e vi partecipano squadre giovanili provenienti da tutti i continenti.\nPremio Ars nova Citt\u00e0 di Teramo.\nOgni anno (dal 2001), dal 18 al 22 novembre (festa di Santa Cecilia, patrona della musica) si tiene il Concorso Internazionale di Esecuzione Musicale \"Ars nova Citt\u00e0 di Teramo\" riservato a musicisti di ogni nazionalit\u00e0. Il concorso \u00e8 dedicato a tutti gli strumenti, divisi in classi anno per anno. Importante appendice del concorso \u00e8 l'assegnazione del premio \"alla carriera\" ad un musicista teramano illustre. Lo hanno ricevuto Anna Guerrieri(2002), Ennio Vetuschi (2003), Leonia Vetuschi (2004), Anna Gorgoglione (2005), Giovanna Labellarte (2006), Rina Lupi (2007), l'Associazione corale teramana \"G. Verdi\" (2008), Marco Renzi (2009). \nPremio \"Gianni Di Venanzo\".\nOgni mese di ottobre una settimana \u00e8 dedicata al Premio Internazionale per la Fotografia Cinematografica \"Gianni Di Venanzo\". La prima edizione risale al 1996.\n\"Premio Teramo\" per un racconto inedito.\nDal 1959 \u00e8 sede del \"Premio Teramo\" per un racconto inedito. Il premio \u00e8 stato fondato per iniziativa di Giammario Sgattoni che ne \u00e8 stato il segretario per oltre vent'anni prima di entrare a far parte della giuria; Presidenti della giuria sono stati (in ordine cronologico): Michele Mandragora, Diego Valeri, Carlo Bo, Michele Prisco, Alberto Bevilacqua.\nRassegna Internazionale di Musica Danza e Canto Popolare.\nOrganizzata dall'associazione culturale ARCAT, la manifestazione che si svolge a piazza Martiri della Libert\u00e0 \u00e8 un appuntamento fisso di fine luglio dell'estate teramana. Tema delle serate \u00e8 la musica popolare italiana e internazionale suonata da gruppi provenienti dalle diverse regioni italiane e da paesi esteri.\n\"Serate Liliana Merlo\" - Stagione Internazionale di Danza.\nIl 10 dicembre 2010 ha avuto inizio la Prima edizione di una Stagione Internazionale di Danza, promossa dalla Societ\u00e0 della Musica e del Teatro \"Primo Riccitelli\". Attraverso una proposta che copre i principali generi ballettistici attraverso i quali Liliana Merlo ha articolato il proprio lavoro pionieristico di divulgazione e di ricerca sulla danza nel corso del suo magistero abruzzese, le \"Serate\" hanno la peculiarit\u00e0 di porsi come il primo cartellone stagionale esclusivamente dedicato all'arte di tersicore mai tentato sul territorio, e tra i rarissimi tuttora presenti nel meridione italiano. La manifestazione intende proporre nel proprio cartellone spettacoli di danza classico-accademica, moderna, contemporanea, folk, popolare, teatrodanza, e coronare il ciclo delle quattro principali stagioni promosse dalla Societ\u00e0 \"Riccitelli\", insieme a quelle dei concerti, di prosa e, grazie al sostegno della Fondazione Tercas, di teatro lirico (\"Fondazioni all'Opera\").\nInterferenze.\nInterferenze \u00e8 un festival di danza urbana, ideato e diretto da Eleonora Coccagna, promosso dall'Associazione Electa creative arts di Teramo, nato nel 2006, si sviluppa in giornate di performance di danza in luoghi urbani della Citt\u00e0. Dal 2008 Interferenze entra nel Circuito mondiale Ciudades Que Danzan, una rete di Festival di danza nei paesaggi urbani che conta decine di festival in tutto il mondo.\nGeografia antropica.\nUrbanistica.\nIl centro storico \u00e8 a forma ellittica irregolare, attraversato nel centro, orizzontalmente, da due assi principali, il corso San Giorgio da sinistra e il corso De Michetti da destra, che si collega mediante il corso Cerulli alla piazza del Duomo. Essi confluiscono nel punto focale del centro storico, ossia nella Cattedrale di Santa Maria Assunta, con le due facciate che volgono a destra verso Piazza Orsini, e a sinistra a Piazza Martiri della libert\u00e0. Altra importante piazza \u00e8 il Largo Torre Bruciata, detto anche Piazza Sant'Anna, dove si trova l'omonima chiesa, un tempo antica cattedrale di Teramo.\nNel corso dei secoli si sono creati altri slarghi e vie principali, specialmente con le demolizioni iniziate nell'800 e proseguite nel corso del Novecento che hanno portato alla realizzazione di Piazza Verdi, Piazza Martiri Pennesi, Piazza Sant'Agostino, Piazza Giuseppe Garibaldi, Piazza del Carmine e Piazza Dante.\nOltre ai tre principali corsi, Teramo nella zona sud dietro il Convitto \"Melchiorre Delfico\" conserva il quartiere di Corso Porta Romana, con il complesso di San Domenico, che mediante via Vincenzo Irelli si collega al piazzale del teatro romano, oppure mediante via Stazio al rione Santa Maria a Bitetto, fino al piazzale della chiesa del Carmine.&lt;br&gt;Verso nord-est si trova il quartiere di Sant'Antonio, che \u00e8 collegato alla zona di Sant'Anna dei Pompetti.\nIl centro \u00e8 lambito dalle vie della Circonvallazione Spalato, lungo il vecchio Quartiere di Santa Maria a Bitetto e il vecchio stadio, e la Circonvallazione Ragusa, che parte dal largo di Porta Reale. All'imbocco dei due corsi ci sono il Largo Madonna delle Grazie, per il corso De Michetti, e la piazza Garibaldi per il San Giorgio.\nIl centro antico \u00e8 circondato dai seguenti quartieri moderni: a nordovest il rione Piano della Lenta e il Viale Bovio. Questo percorso \u00e8 stato uno dei primi nuclei espansivi moderni della citt\u00e0 da Piazza Garibaldi, dove si trova la villa comunale \"Stefano Bandini\", e tra i vari uffici amministrativi ospita la Questura di Teramo.\nA sud-ovest i tre viali principali dedicati a Mazzini, Cavour e Crucioli collegano il nuovo quartiere di Santa Chiara-Madonna della Cona sorto negli anni '60 attorno alla pineta che attorniava il neogotico Castello Della Monica; a nordest ci sono il rione Ospedale, insieme al quartiere di San Berardo (zona stazione) con il Parco fluviale Vezzola, e i due quartieri di Colleatterrato e San Nicol\u00f2 a Tordino. Questi sono le maggiori zone moderne di espansione ad est: il primo si trova presso il cimitero, il secondo ospita la nuova zona dello stadio comunale \"Gaetano Bonolis\", insieme al centro commerciale \"Gran Sasso\" e al complesso industriale principale del capoluogo, che insieme alle zone di Sant'Atto e Piano d'Accio forma una nuova realt\u00e0 urbana dinamica fuori dal centro antico teramano, in facile collegamento con il casello autostradale Teramo Est dell'A24.\nSuddivisioni amministrative.\nFrazioni.\nIl Comune di Teramo consta di 43 frazioni all'interno del proprio territorio, per un totale di oltre 18.000 abitanti. Bivio Miano, Cannelli, Caprafico, Casette, Castagneto, Castrogno, Cavuccio, Cerreto, Chiareto, Colle Caruno, Colle Marino, Colleminuccio, Colle Santa Maria, Forcella, Frondarola, Frunti (paese abbandonato), Galeotti, Garrano Alto, Garrano Basso, La torre, Magnanella, Miano, Monticelli, Nepezzano, Orciano, Pantaneto, Piano d'Accio, Poggio Cono, Poggio San Vittorino, Ponte Vezzola, Ponzano, Putignano, Rapino, Rocciano, Rupo, Saccoccia, San Nicol\u00f2 a Tordino, San Pietro ad Lacum, Sant'Atto, Sant'Egidio, Sardinara, Scapriano, Sciusciano, Secciola, Sorrenti, Sparazzano, Spiano, Tofo Sant'Eleuterio, Torre Palomba, Travazzano, Valle San Giovanni, Valle Soprana, Varano, Villa Butteri, Villa Falchini, Villa Gesso, Villa Pompetti, Villa Ripa, Villa Romita, Villa Rossi, Villa Schiavoni, Villa Stanchieri, Villa Taraschi, Villa Tordinia, Villa Turri-Ferretti, Villa Viola, Villa Vomano.\nEconomia.\nAgricoltura.\nTeramo, a partire dagli anni cinquanta del Novecento, ha visto un notevole incremento della produzione agricola grazie al circostante territorio pianeggiante che permette la coltivazione di vari ortaggi, legumi, e soprattutto di vigneti. La produzione principalmente riguarda quella del vino. Sviluppata \u00e8 anche l'attivit\u00e0 della pesca in acqua dolce, essendo la citt\u00e0 vicino al fiume Vomano. L'agricoltura teramana \u00e8 rappresentata dall'Ispettorato Provinciale dell'Agricoltura di Teramo.\nIndustria.\nNegli anni del boom economico \u00e8 cresciuta anche l'industria, sviluppata principalmente sul settore agricolo. Altre industrie sono specializzate nella lavorazione del vetro e della ceramica, quest'ultima vanta in realt\u00e0 una tradizione che risale al Rinascimento e si sviluppa in particolare nel Settecento, nonch\u00e9 nel settore manifatturiero. Esse sono rappresentate da Confindustria Teramo.\nTurismo.\nTeramo \u00e8 una tra le citt\u00e0 pi\u00f9 visitate della regione Abruzzo (assieme all'Aquila, Chieti e Pescara) nonch\u00e9 della provincia stessa (insieme ad Atri, Giulianova e Tortoreto), principalmente per il turismo religioso (vi sono chiese artisticamente pregevoli e il santuario di San Gabriele a Isola del Gran Sasso d'Italia) e per la citt\u00e0 antica. Sono oggetto di visita anche i palazzi storici, i rioni medievali, le biblioteche storiche il Museo archeologico con i resti romani in diversi luoghi del centro storico.\nSono inoltre di interesse turistico le aree naturali del territorio e la Val Vomano, che consente escursioni e battute di pesca sul fiume.\nIl turismo teramano \u00e8 anche eno-gastronomico per la produzione di vini, carni e formaggi, e per una cucina ricca di piatti tipici quali la chitarra con le polpettine, il timballo di \"scrippelle\", le \"scrippelle\" in brodo, le \"virt\u00f9\", le \"mazzarelle\", vari tipi di paste lavorate, nonch\u00e9 secondi piatti di carne e pesce e contorni a base di verdure.\nInfrastrutture e trasporti.\nStrade.\nLa citt\u00e0 \u00e8 facilmente raggiungibile grazie all'autostrada adriatica A14, che la collega ad Ancona e Pescara, e all'Autostrada A24 (detta anche Strada dei Parchi) che la collega a Roma in meno di due ore e al capoluogo di regione L'Aquila in circa 40 minuti.\nLa Strada statale 80 racc di Teramo prolunga l'A24 fino al casello \"Teramo-Giulianova-Mosciano Sant'Angelo\" dell'A14 costituendo un collegamento baricentrico tra Roma e l'intera costa adriatica.\nIl Lotto Zero costituisce la tangenziale sud della citt\u00e0 abruzzese che collega le uscite Teramo Est e Teramo Ovest. L'uscita Teramo Ovest consente un collegamento immediato tra il quartiere Cona ed il centro della Citt\u00e0.\nAnche la Strada statale 80 del Gran Sasso d'Italia collega Teramo alla costa e, attraverso il cuore del Parco Nazionale del Gran Sasso e Monti della Laga, al capoluogo di regione, L'Aquila.\nLa Dorsale Marche-Abruzzo-Molise \u00e8 in fase di completamento e collega la citt\u00e0 con il nord della provincia e con Ascoli Piceno, mentre verso sud prosegue verso Penne e Chieti.\nFerrovie.\nUna linea ferroviaria collega la Stazione di Teramo con quella di Giulianova. Attivata nel 1884, era stata progettata non come terminale, ma come stazione passante lungo la ferrovia Giulianova-Roma, mai realizzata. Elettrificata nel 2003 nell'ambito dei lavori che hanno portato alla realizzazione del Servizio Metropolitano Regionale Chieti/Pescara/Teramo. Da Teramo numerosi treni collegano vari paesi e cittadine fino a Gulianova, Pescara, Chieti e Lanciano, ma anche verso San Benedetto. Molto importante \u00e8 la fermata in zona Piano d'Accio per raggiungere l'Ospedale Veterinario universitario, Il centro commerciale Gran Sasso e lo Stadio Gaetano Bonolis.\nMobilit\u00e0 urbana.\nLa locale rete di trasporti pubblici urbani \u00e8 esercitata dall'azienda privata Baltour; il servizio \u00e8 strutturato su 8 linee, tutte transitanti in Piazza Garibaldi, mentre la maggior parte di esse transitano anche in Piazza San Francesco e davanti alla Stazione Ferroviaria. I trasporti interurbani afferenti la citt\u00e0 di Teramo sono gestiti dalla societ\u00e0 TUA.\nAmministrazione.\n\"Palazzo Comunale\": Piazza Ercole Vincenzo Orsini, 16 - 64100 Teramo\nGemellaggi.\nTeramo \u00e8 gemellata con:\nSport.\nCalcio.\nIl Teramo Calcio fu fondato nel 1913. A seguito del fallimento dell'estate del 2008, che ha comportato l'estromissione dalla serie C2, \u00e8 stata fondata una nuova societ\u00e0, il \"Real Teramo\" (denominazione cambiata dopo appena un anno in \"Teramo Calcio\"), che ha vinto il campionato di Promozione 2008/2009 e quello di Eccellenza abruzzese 2009/2010, conquistando la promozione in Serie D. Nel 2012 la societ\u00e0, che ha ripreso il nome di \"Teramo Calcio,\" vincendo il campionato di serie D \u00e8 tornata nel professionismo. Nella stagione 2012/13 milita nel campionato di Seconda Divisione (ex C2), girone B. Il 6 aprile 2014 con la partita Teramo-Arzanese, conquista la promozione nella terza serie nazionale, la Prima Divisione. Nella stagione 2014-2015 vince il girone B della Lega Pro ottenendo la prima storica promozione in Serie B per la stagione 2015-2016, ma non viene promosso a causa della combine del match Savona-Teramo. Dal 2015 al 2020 i Biancorossi militano in Serie C, sempre in zona di met\u00e0 classifica.\nNel 2008 \u00e8 stato inaugurato il nuovo Stadio Gaetano Bonolis, gi\u00e0 Stadio Comunale di Piano d'Accio, che ha sostituito il Vecchio Stadio Comunale dove il Teramo ha costruito gran parte della sua storia calcistica, dal 1929 al 2008.\nI colori sociali sono il bianco e il rosso, ispirati dai colori storici della citt\u00e0, mentre il simbolo storico \u00e8 il diavolo. Il logo della squadra ricorda lo scudo sannita con striscia trasversale con la scritta \"Teramum\", proprio del comune di Teramo.\nPallacanestro.\nIl \"Teramo Basket\" fu fondato nel 1973 e dal 2003 al 2012 ha giocato nella massima serie. Nell'estate del 2012 a causa di problemi economici la societ\u00e0 non ha iscritto la squadra biancorossa a nessuna categoria. La stagione migliore nella storia della Teramo Basket resta quella del 2008/2009 in cui si \u00e8 classificata 3\u00aa alla fine del campionato regolare, raggiungendo i quarti di finale dei play-off scudetto. La squadra ha giocato le proprie partite casalinghe nel pi\u00f9 grande dei tre palasport della citt\u00e0, il PalaScapriano. A seguito della scomparsa del Teramo Basket, in citt\u00e0 restano due societ\u00e0 di pallacanestro: il Teramo Basket 1960 e la Basketball Teramo (la prima militante in Serie B dal 2016 ad oggi, la seconda in Serie D).\nPallamano.\nHanno militato in serie A1 sia la squadra di pallamano maschile (promossa in serie A d'Elite) Teramo Handball che quella femminile HF Teramo. Quest'ultima si \u00e8 laureata campione d'Italia nella stagione 2011/2012.\nLa NHC Teramo, nata nel 2015 come nuova squadra cittadina, dopo alcune stagioni di serie B e A2, \u00e8 riuscita a vincere il campionato stagione 2018/2019 salendo di diritto in A2.\nLa pallamano \u00e8 molto seguita a Teramo dove ogni anno si svolge la Coppa Interamnia, in vari campi sparsi per la citt\u00e0.\nRugby.\nL'Amatori Rugby Teramo \u00e8 stata la squadra della citt\u00e0. Dopo anni bui a cavallo del terzo millennio, a seguito della riorganizzazione dei campionati, voluta dalla federazione, ha conosciuto nuovi fasti. Al momento le squadre dilettantistiche teramane sono il Teramo Rugby 1976 e il Teramo Rugby Femminile.\nTorball.\nIl Torball praticato dalla Teramo Non Vedenti ASD \u00e8 tra le maggiori societ\u00e0 di torball in Italia: ha vinto 5 scudetti 3 coppe Italia e 4 supercoppe.\nLa squadra milita nel Campionato di Serie \"A\" dall'anno 2002 e da quell'anno una serie infinita di successi Nazionali ed Internazionali. La 7th Worldcup Torball &amp; 20th IBSA European Torballcup 2010 si \u00e8 svolta nella citt\u00e0 di Teramo.\nCiclismo.\nTeramo \u00e8 stata pi\u00f9 volte arrivo di tappa del Giro d'Italia:\nOgni anno si svolgono tre manifestazioni sportive per cicloamatori:\nPodismo.\nAltra manifestazione importante, giunta nel 2019 alla sua 40\u00aa edizione, \u00e8 la \"Maratonina Pretuziana\", che si svolge il 1\u00ba maggio di ogni anno. Nell'edizione del 30 aprile 2006 si \u00e8 svolta anche la Mezza Maratona nazionale. Espressione massima del podismo femminile sono le pluricampionesse italiane Franca Costantini e Teresa Di Carlo. Alla maratonina partecipano giovani di tutte le et\u00e0, ma anche adulti a livello agonistico e le celebrazioni si svolgono nel centro cittadino per tutta la giornata, con corse, spettacoli e premiazioni.\nImpianti sportivi.\nGli impianti sportivi pi\u00f9 importanti in citt\u00e0 sono: il vecchio Stadio Comunale e lo Stadio Gaetano Bonolis per il calcio, il PalaScapriano e Palestra San Gabriele per il Basket, il Palacquaviva e PalaBinchi per la pallamano, il Campo di Atletica leggera sito nel quartiere Gammarana, la Piscina Comunale e il Tiro a Segno Nazionale."}
{"id": "149378", "revid": "1498", "url": "https://it.wikipedia.org/wiki?curid=149378", "title": "Palla Eh", "text": ""}
{"id": "149380", "revid": "1498", "url": "https://it.wikipedia.org/wiki?curid=149380", "title": "Palla Eh!", "text": ""}
{"id": "149382", "revid": "78273", "url": "https://it.wikipedia.org/wiki?curid=149382", "title": "Riciclo", "text": ""}
{"id": "149387", "revid": "2155330", "url": "https://it.wikipedia.org/wiki?curid=149387", "title": "Diossine", "text": "Le diossine, dal punto di vista della nomenclatura chimica, sono una classe di composti organici eterociclici la cui struttura molecolare fondamentale consta di un anello di sei atomi, dei quali quattro atomi di carbonio e due di ossigeno: la diossina in senso stretto, differentemente stabile in due diversi isomeri posizionali, che hanno entrambi formula bruta C4H4O2.\nLe diossine in senso lato, sono detti anche composti diossino-simili (\"dioxins and dioxin-like compounds\"). A causa della loro elevata tossicit\u00e0, tali composti sono spesso studiati negli ambiti della tossicologia generale, tossicologia ambientale e chimica ambientale.\nStruttura.\nI due isomeri della diossina sono:\nLe diossine intese in senso lato sono derivati di questi isomeri.\nTra le circa 200 diossine stabili conosciute, le pi\u00f9 note sono le dibenzodiossine policlorurate, composti aromatici la cui struttura consiste di due anelli benzenici legati da due atomi di ossigeno e con legati uno o pi\u00f9 atomi di cloro. Gli anelli benzenici stabilizzano stericamente la struttura della molecola.\nGli isomeri che hanno il cloro nella posizione 2, 3, 7 e/o 8 sono quelli pi\u00f9 tossici.\nLe diossine alogenate si bioaccumulano con emivita variabile a seconda del particolare organismo e delle condizioni dello stesso.\nLa pi\u00f9 nota e pericolosa di esse, per contaminazioni ambientali e alimentari, \u00e8 la 2,3,7,8-tetraclorodibenzo-\"p\"-diossina, spesso indicata con l'abbreviazione TCDD.\nDiossine naturali e usi farmacologici.\nEsistono diverse diossine naturali: ad esempio il repellente prodotto dalla spugna di mare \"Dysidea dendyi\", detto spongiadiossina (1-idrossi-3,4,6,8-tetrabromdibenzo [1,4] diossina), \u00e8 un composto bromurato,\ncos\u00ec come alcuni metaboliti fungini dell'attivit\u00e0 di degradazione nel terreno della lignina, peraltro a loro volta ad attivit\u00e0 antimicotica. Anche i derivati della 1,2-diossina sono presenti in natura: le spugne del genere \"Plakortis\" producono uno di questi composti, e mostrano spiccate attivit\u00e0 antifungine. Recenti ricerche farmacologiche mirano all'utilizzo di questi composti in terapia, sia per le loro capacit\u00e0 antimicotiche a largo spettro (vari studi relativi a infezioni da \"Candida\"), sia recentemente per possibili attivit\u00e0 antimalariche.\nUn nuovo settore di ricerca indaga sulle capacit\u00e0 antitumorali dei derivati della forma endoperossido (sempre 1,2-diossine).\nDiossine come inquinanti organici persistenti.\nLa maggior parte delle diossine polialogenate sono inquinanti organici persistenti.\nPoliclorodibenzodiossine o PCDD, policlorodibenzofurani o PCDF, e policlorobifenili complanari o Co-PCB sono spesso indicati come diossino-simili in campo medico e ambientale.\nNel linguaggio corrente, vengono indicati come diossine anche i composti derivati dal furano, in particolare i dibenzofurani,\ne dal punto di vista chimico, altrettanto erroneamente i derivati dal diossano.\nLa ragione di questa confusione consiste nella particolare struttura spaziale delle molecole e nella localizzazione degli elettroni, che porta a una convergenza nei meccanismi d'azione tossicologica delle diverse categorie di composti.I Co-PCB, con una struttura chimica alquanto diversa, mostrano tossicit\u00e0 elevate, proprio perch\u00e9 la particolare distribuzione dei sostituenti al difenile favorisce una disposizione quasi planare della molecola, come avviene in diossine e furani, e limita la rotazione sull'asse del legame centrale Ar-Ar.\nQuesta struttura \u00e8 coinvolta nei meccanismi d'azione molecolare \"in vivo\".\nAzione in vivo.\nIl principale meccanismo d'interazione (ma non l'unico in particolare negli effetti neurotossici e di distruzione del sistema endocrino o ECDs) implica il coinvolgimento del recettore cellulare AHR, recettore degli idrocarburi arilici meglio noto col termine inglese \"aryl hydrocarbon receptor\".\nEssendo l'AHR un fattore trascrizionale genico, appartenente alla stessa classe del pi\u00f9 noto c-Myc, un protooncogene, la sua anomala modulazione conduce a effetti distruttivi sulle funzioni vitali della cellula.I principali metodi di catalogazione dell'equivalenza della tossicit\u00e0 nelle diverse categorie di composti qui afferenti si basano su questa azione, e pongono il fattore di equivalenza tossica (TEF) della TCDD al valore unitario.\nDiossine in quanto classe tossicologica ambientale.\nIn genere, quando si parla di \"diossina\" in senso non chimicamente rigoroso, ma tossicologico, si intende l'intera classe delle diossine e diossino-simili, furani, diossani e PCB complanari compresi. Anche in questa voce il termine \"diossina\", a partire dal presente paragrafo, \u00e8 da intendersi nel senso di estensione all'intera classe tossicologica, se non diversamente specificato.\nLe diossine e altri inquinanti organici persistenti sono sottoposti alla convenzione di Stoccolma del 22-23 maggio 2001. Questo accordo, entrato in vigore il 17 maggio 2004, prevede che gli Stati aderenti prendano misure atte a eliminare ove possibile, o quantomeno minimizzare, tutte le fonti di diossine.\nTossicit\u00e0 e cancerogenicit\u00e0.\nLe diossine, nel loro insieme sono molecole molto varie a cui appartengono composti cancerogeni. A esse vengono ascritti composti estremamente tossici per l'uomo e gli animali, arrivando a livelli di tossicit\u00e0 valutabili in ng/kg, sono tra i pi\u00f9 potenti veleni conosciuti.\nViene classificata come sicuramente cancerogena e inserita nel gruppo 1, \"Cancerogeni per l'uomo\" dalla IARC, dal 1997 la TCDD.\nAnche secondo le norme giuridiche di molti paesi molte diossine sono ormai agenti cancerogeni riconosciuti.\nSono poco volatili per via del loro elevato peso molecolare, poco o nulla solubili in acqua (circa 10\u22124 ppm), ma sono pi\u00f9 solubili nei grassi (circa 500 ppm), dove tendono ad accumularsi. Proprio per la loro tendenza ad accumularsi nei tessuti viventi, anche un'esposizione prolungata a livelli minimi pu\u00f2 recare danni.\nLe diossine causano una forma persistente di acne, nota come cloracne; sugli animali hanno effetti cancerogeni e interferiscono con il normale sviluppo fisico.\n\u00c8 stato inoltre dimostrato che l'esposizione alla diossina pu\u00f2 provocare l'endometriosi.\nMediamente il 90% dell'esposizione umana alla diossina, eccettuate situazioni di esposizione a fonti puntuali (impianti industriali, inceneritori ecc.), avviene attraverso gli alimenti (in particolare dal grasso di animali a loro volta esposti a diossina) e non direttamente per via aerea: il fenomeno del bioaccumulo fa s\u00ec che la diossina risalga la catena alimentare umana concentrandosi sempre pi\u00f9, a partire dai vegetali, passando agli animali erbivori, ai carnivori e infine all'uomo. L'emivita della TCDD nell'uomo varia da 5,8 a\n11,3 anni (Olson 1994) principalmente in funzione di livello metabolico e percentuale di massa grassa; varia tra 10 e 30 giorni nei roditori (dati IARC).\nLa tossicit\u00e0, espressa come LD50 \u00e8 sensibilmente specie specifica (esempio LD50 somministrazione per via orale nella cavia \u00e8 di 500,0\u00a0ng/kg nel caso di TCDD).\nFonti di diossine.\n\u00c8 dimostrato che i composti della famiglia delle diossine si formano durante la fase iniziale della combustione dei rifiuti, quando la combustione genera HCl gassoso, in presenza di catalizzatori, quali il rame e il ferro. Responsabile principale della formazione di composti appartenenti alla famiglia delle diossine \u00e8 il cloro \"organico\", cio\u00e8 cloro legato a composti organici polimerici, ad esempio il PVC. La presenza di cloro e di metalli nel materiale di rifiuto pone le due principali condizioni per la formazione delle diossine. Il cloro, nella forma di acido cloridrico gassoso viene liberato durante la combustione del rifiuto dalla dereticolazione dei polimeri clorurati a circa 300\u00a0\u00b0C, quindi forma cloro gassoso se l'acido viene a reagire con l'ossido di un metallo di transizione in forma bivalente, quale ferro o meglio il rame, secondo la cosiddetta reazione di Deacon:\nIl cloro risultante si lega agli anelli benzenici durante la fase di combustione secondo la reazione di sostituzione:\nLo zolfo invece porta rapidamente alla passivazione del rame e quindi all'inibizione della funzione di catalizzatore:\nIl primato nella produzione di HCl e nella realizzazione della reazione di Deacon \u00e8 posseduto dal cloro organico a scapito del cloro inorganico, per una semplice considerazione di tipo chimico fisico: il cloro organico \u00e8 legato a polimeri che a 300\u00a0\u00b0C dereticolano e formano HCl, mentre alla stessa temperatura il cloruro di sodio o di calcio non produce alcuna emissione gassosa di HCl, a meno che non si trovi assorbito sulla superficie di argille o di altre forme silicatiche che possono formare dei catalizzatori. \u00c8 anche provato che le stesse fly ash divengono catalizzatori per il cloruro di sodio, di calcio e di potassio per formare HCl. Un'ulteriore considerazione si deve fare circa il ruolo dell'ossigeno nella combustione. In presenza di ossigeno in difetto o comunque in miscela non ridondante, nella combustione a bassa temperatura si formano IPA (idrocarburi policiclici aromatici), i quali reagiscono con il cloro gassoso durante il percorso dei fumi e possono formare organoclorurati.\nAffinch\u00e9 si formino le diossine, quindi, devono essere presenti tutte queste condizioni:\nLa termodinamica dei processi di sintesi delle diossine \u00e8 fortemente favorita da reazioni a pi\u00f9 bassa temperatura, sia per motivi energetici che entropici. Questo \u00e8 il motivo per cui gli impianti in cui la combustione pu\u00f2 portare alla formazione delle stesse, sono costretti a funzionare a temperature elevate, indipendentemente dalla convenienza generale dei processi. Per evitarne la formazione in fase di raffreddamento, \u00e8 necessario introdurre processi di quenching (spegnimento o raffreddamento rapido), sfruttando cos\u00ec aspetti cinetici per contrastarne la stabilit\u00e0 termodinamica.\nLe diossine, stante la loro alta temperatura di ebollizione (e di fusione), non si ritrovano primariamente in forma gassosa, ma solida, quindi per quanto riguarda l'emissione atmosferica, nel particolato.\nLe diossine si generano anche in assenza di combustione, ad esempio nella sbiancatura della carta e dei tessuti fatta con cloro e nella produzione di clorofenoli, specie quando la temperatura non \u00e8 ben controllata. Pu\u00f2 essere il caso della produzione degli acidi 2,4-diclorofenossiacetico e 2,4,5-triclorofenossiacetico, noti diserbanti.\nPer quanto riguarda i processi di combustione, possiamo ritrovarle in:\nindustrie chimiche, siderurgiche, metallurgiche, industrie del vetro e della ceramica, nel fumo di sigaretta, nelle combustioni di legno e carbone (potature e barbecue, camini e stufe), nella combustione (accidentale o meno) di rifiuti solidi urbani avviati in discarica o domestici, nella combustione di rifiuti speciali obbligatoriamente inceneribili (esempio rifiuti a rischio biologico, ospedalieri) in impianti inadatti, nei fumi delle cremazioni, delle centrali termoelettriche e degli inceneritori.\nQuesti ultimi sono stati a lungo fra i maggiori produttori di diossina, ma negli ultimi anni l'evoluzione tecnologica ha permesso un notevole abbattimento delle emissioni gassose da queste fonti (anche se questi emettono pericolose nanoparticelle che possono trasportare diossine in forma non gassosa).\nTuttavia, per quel che riguarda gli aspetti sanitari finali, alcuni studi epidemiologici, anche recentissimi, basati su campioni abbastanza numerosi di popolazione, rilevano una correlazione tra le patologie diossina-correlate e la presenza di inceneritori nelle aree soggette a indagine; viceversa non esistono studi in grado di escludere con certezza la possibilit\u00e0 di correlazioni.\nI dati di emissione possono variare moltissimo a seconda del periodo considerato grazie ai miglioramenti tecnologici imposti dalla normativa su determinate fonti, fra cui gli inceneritori. La Tabella 1 sottostante conferma questa tendenza: i vecchi impianti di incenerimento e la gestione dei rifiuti in generale producono quantit\u00e0 enormi di diossina, mentre gli impianti moderni, secondo le normative vigenti per i nuovi impianti, sono scesi a una frazione della produzione passata. Se l'incenerimento di rifiuti solidi urbani, industriali o ospedalieri, nel 1990 producevano rispettivamente oltre 20 e 50 volte pi\u00f9 inquinanti della produzione dell'acciaio, negli impianti attuali sono circa a un decimo, senza contare esperienze ancora pi\u00f9 positive. \u00c8 pertanto evidente che la rilevanza dell'incenerimento sul complesso delle fonti di diossina in un Paese dipende fortemente dall'arretratezza degli impianti esistenti, nonch\u00e9 ovviamente dalla quantit\u00e0 di rifiuti bruciati.\nSi conferma che il settore siderurgico di seconda fusione (dove possono essere trattati anche materiali di recupero contaminati), considerando anche gli alti valori assoluti della produzione, \u00e8 insieme all'incenerimento uno dei massimi responsabili della produzione di diossine, e inoltre che la combustione non controllata di legna, rifiuti e biomasse varie\u00a0\u2013 contrariamente a quanto si pu\u00f2 pensare\u00a0\u2013 \u00e8 molto pericolosa.\nL'inventario dell'EPA (Ente americano di protezione dell'ambiente) stima come maggiore fonte di diossine negli Stati Uniti l'incenerimento domestico (pratica diffusa in tale paese). Il miglioramento tecnologico degli impianti di incenerimento (ospedalieri, fanghi e urbani) rispetto alle precedenti stime \u00e8 netto: il totale per il 2000, come si pu\u00f2 evincere dalla tabella sotto riportata, \u00e8 38,8%, mentre nel 1995 era di 58,5% e nel 1987 di ben l'82,8% (stessa fonte EPA).\nIl ministero tedesco invece stima che la principale fonte di emissioni in Germania sia rappresentata dall'industria dei metalli (sviluppatissima in questo paese) e che il contributo dagli inceneritori sia inferiore all'1%.\nPer quanto riguarda l'Europa, l'Unione Europea, in un corposo e dettagliato documento intitolato \"Inventario europeo delle diossine\", stima che il trattamento dei rifiuti (e in particolare l'incenerimento) e il settore industriale (in particolare il siderurgico) sono i massimi responsabili dell'emissione in atmosfera di diossine: \u00abNonostante i considerevoli sforzi degli ultimi anni per ridurre le emissioni degli inceneritori di rifiuti solidi urbani questo tipo di fonte continua a dominare l'immissione di diossine in atmosfera\u00bb.\nLe emissioni pi\u00f9 rilevanti di diossina, tuttavia, non sono quelle in atmosfera ma quelle nel terreno (tabella 4): oltre 35000 g/a contro 20000 al massimo. Su questo versante, i massimi responsabili sono i fitofarmaci, in fase di produzione; seguono a una certa distanza i fuochi accidentali, lo smaltimento dei rifiuti solidi urbani e l'uso dei fitofarmaci. Queste stime sono generalmente molto incerte, per la difficolt\u00e0 e rarit\u00e0 delle misurazioni su fenomeni assai poco controllati e controllabili. In tabella si riportano le migliori stime disponibili\u00a0\u2013 generalmente medie fra il minimo e il massimo calcolati \u2013.Da tenere in conto \u00e8 anche l'immissione di diossine nelle acque. I dati disponibili sono pochissimi, e relativi solo alla produzione di carta, all'incenerimento e allo smaltimento degli olii usati, le cui emissioni anche nella peggiore delle ipotesi sono per\u00f2 molto inferiori a quelle in aria e terra. Poco si sa invece su fitofarmaci, settore chimico, fuochi accidentali, discariche di rifiuti, che pure sono stimati essere i massimi responsabili delle emissioni nelle acque.\nCome si rilevano le diossine - analisi e questioni collegate.\nIl problema dell'analisi delle diossine \u00e8 piuttosto complesso, e meriterebbe un approfondimento separato.\nL'elevatissima tossicit\u00e0 porta alla necessit\u00e0 di sensibilit\u00e0 piuttosto elevate, con la risoluzione di livelli dell'ordine del picogrammo (10\u221212\u00a0g o meglio 10\u221215kg per il sistema internazionale), e dalla processazione in ambienti straordinariamente puliti e controllati (camere bianche o \"clean room\"), tenuti costantemente in pressione dell'aria positiva (contenimento dinamico), per evitare contaminazioni.\nLe tecniche fondamentali si basano principalmente sulla gascromatografia di estratti dei campioni, seguite dalla rilevazione dei composti eluiti con rivelatori di massa (o a cattura di elettroni in casi specifici). Il Reg. (CE) 19/12/2006, n. 1883/2006 stabilisce come metodi strumentali di conferma, quelli in cui sono impiegati gascromatografi ad alta risoluzione accoppiati a spettrometri di massa ad alta risoluzione (HRGS/HRMS).\nA livello legale, tali analisi sono normate dal Decreto del Ministero Della Salute del 23 luglio 2003 in recepimento della direttiva Europea 2002/69/CE, del 26 luglio 2002, che stabilisce i metodi di campionamento e d'analisi per il controllo ufficiale di diossine e la determinazione di PCB diossina-simili nei prodotti alimentari.\nDisastri e casi notevoli relativi alle diossine.\nIn questa sezione si riportano i casi definibili come disastri ambientali, o catastrofi ambientali provocate dall'uomo, per le dimensioni del territorio coinvolto, per la numerosit\u00e0 della popolazione interessata o per l'intensit\u00e0 dei fenomeni in oggetto. Si potrebbero strutturare in contaminazioni ambientali, con spargimento su di un pi\u00f9 o meno ampio territorio, e alimentari, con contaminazione diretta delle derrate. Generalmente, per questioni inerenti alla catena alimentare i primi tipi comprendono anche i secondi.\nContaminazioni ambientali.\nCome detto con conseguente allargamento agli alimenti, in funzione delle dimensioni del fenomeno e alla topografia nonch\u00e9 della destinazione agroalimentare del territorio.\nGermania - BASF 1953.\nUn primo caso largamente reso pubblico avvenne il 17 novembre 1953 negli impianti tedeschi della BASF, a Ludwigshafen, su una linea di produzione di Triclorofenolo. Su quell'episodio si fecero successivi e pionieristici studi epidemiologici.\nVietnam - 1961-1975.\nSono stati condotti studi sia sui veterani della guerra del Vietnam che sulla popolazione vietnamita per verificare quanto l'esposizione all'Agente Arancio (\"Agent Orange\", un defoliante che produce diossine per combustione e pu\u00f2 contenerle se impuro) \u00e8 stata responsabile di decine di migliaia di nascite di bambini malformati e di disturbi alla salute che hanno riguardato circa un milione di persone.\nItalia - Seveso 1976.\nGrandi quantit\u00e0 di diossine sono state rilasciate nell'aria di Seveso nel 1976 in seguito a un incidente agli impianti della ICMESA di Meda. Secondo l'Organizzazione Mondiale della Sanit\u00e0 sarebbe fuoriuscito un quantitativo elevato ma non definito. Bench\u00e9 non si siano avuti morti per intossicazione acuta, la zona attorno agli impianti \u00e8 stata evacuata ed \u00e8 stato necessario rimuovere un consistente strato di suolo dell'area contaminata. Fatto da notare, nell'agosto 1982, gran parte dei residui contaminati prelevati dal sito e diretti alla decontaminazione alla Ciba-Geigy di Basilea scomparvero al confine di Ventimiglia con la Francia, e furono ritrovati solo dopo otto mesi. In molti paesi del mondo la diossina TCDD \u00e8 nota come \"diossina di Seveso\".Tra gli studi pi\u00f9 recenti, si rileva come ancora a 25 anni di distanza dal disastro, gli effetti, misurati su un campione statisticamente ampio di popolazione, 1772 esposti e altrettanti controlli, siano elevati. Nello studio, in sintesi, la probabilit\u00e0 di avere alterazioni neonatali ormonali conseguenti alla residenza in zona A delle madri \u00e8 6,6 volte maggiore che nel gruppo di controllo. Le alterazioni ormonali vertono sul TSH, la cui alterazione, largamente studiata in epidemiologia ambientale, \u00e8 causa di deficit fisici e intellettuali durante lo sviluppo.\nStati Uniti - Love Canal 1978.\nIncidenti simili si sono verificati negli Stati Uniti nella zona delle cascate del Niagara nel 1978.\nNel 1890 veniva creato nei pressi delle cascate un canale artificiale per usi idroelettrici, mai entrato in attivit\u00e0, da William T. Love, e chiamato appunto Love Canal.\nDal 1942, il sito venne utilizzato dalla Hooker Chemicals and Plastics (adesso Occidental Chemical Corporation (OCC)) per lo stoccaggio di 21\u00a0000 tonnellate di prodotti e rifiuti chimici, compresi clorurati e diossine. L'attivit\u00e0 venne interrotta nel 1952, e dal 1953 il sito venne interrato.\nLa Hooker nel 1953 vendette il canale per $1 al \"Board of Education\" (citt\u00e0 di \"Niagara Falls, New York\") e scrisse nell'atto un diniego della responsabilit\u00e0 di danni futuri dovuti alla presenza dei prodotti chimici sepolti.\nLa zona si svilupp\u00f2, venne estesamente abitata, sorsero scuole e servizi. Problemi di strani odori, anche da stillamenti dai muri degli scantinati delle case, sorsero fin dagli anni '60, aumentarono nel decennio successivo, evidenziandosi anche nell'acqua potabile, contaminata dalla falda freatica inquinata. In seguito avvennero percolazioni fino a portare gli inquinanti nel fiume Niagara, tre miglia sopra i punti di prelievo degli impianti di trattamento acque. Le diossine passarono dalla falda a pozzi e torrenti adiacenti.\nNel 1978 e 1980, il Presidente Jimmy Carter promulg\u00f2 due emergenze ambientali per la \"Love Canal area\". Circa 950 famiglie furono evacuate da una vasta area circostante. la \"Federal Emergency Management Agency\"\n(FEMA), fu direttamente coinvolta. Problemi vennero evidenziati per tutta l'area (77000 abitanti) servita dal bacino idrico.\nNel rapporto federale del novembre 1979 si indica che le probabilit\u00e0 di contrarre il cancro da parte dei residenti \u00e8 di 1/10.\nSono stati numerosi i danni teratologici. Il 17 maggio 1980 EPA annuncia danni cromosomici a 1/3 dei soggetti esaminati.\nStati Uniti - Times Beach, Missouri 1971-1983.\nPer contenere problemi di polverosit\u00e0 dei 38\u00a0km di strade che la collegano, e a scarso di fondi, la citt\u00e0 di Times Beach confer\u00ec al trasportatore di reflui Russell Bliss l'incarico di ungerle nel 1971. Dal 1972 al 1976, vennero spruzzate con olii di rifiuto. Russell Bliss si aggiudic\u00f2 contemporaneamente un contratto con Northeastern Pharmaceutical and Chemical Company (NEPACCO), operante nella produzione di esaclorofene a Verona, Missouri per il ritiro di olii minerali di scarto. Parte dell'industria aveva contribuito alla produzione di Agent Orange durante la guerra del Vietnam. I problemi iniziarono con una moria di 62 cavalli dopo un trattamento con olio nei pressi di una scuderia. In seguito il problema si estese enormemente, con vaste contaminazioni territoriali, rilevando tassi nel terreno 100 volte superiori ai limiti. Nel 1982 un'inondazione allag\u00f2 l'area disperdendo i clorurati su di un vasto territorio. Nel 1985 si \u00e8 arrivati a una evacuazione pressoch\u00e9 totale della citt\u00e0, con la rimozione di oltre 250.000 tonnellate di terreno.\nItalia - Taranto, Il caso Ilva.\nIn Italia desta preoccupazione l'emissione di diossine dell'impianto di agglomerazione dell'Ilva di Taranto, oggetto di numerose e protratte campagne di informazione dell'associazionismo locale che, sulla base dei dati del registro INES delle emissioni e delle loro sorgenti, hanno lamentato l'insufficienza degli interventi per la riduzione delle emissioni. Le prime misurazioni delle emissioni di tali inquinanti sono state realizzate nel giugno 2007 dall'Arpa Puglia coadiuvata dal Consorzio INCA e dal Cnr (per la controparte ILVA) sul camino dell'impianto di agglomerazione, che per l'occasione pare essere stato equipaggiato con elettrofiltri puliti e rinnovati. Al riguardo gli ambientalisti hanno polemicamente parlato di \u00abeffetto Mulino Bianco\u00bb ritenendo che in tal modo le emissioni sono state diminuite solo temporaneamente o sono state strumentalmente diluite con aria (a supporto di tale tesi osservano che la concentrazione di ossigeno nei gas in uscita \u00e8 molto simile a quella atmosferica, mentre dovrebbe essere molto minore), rimandando la conduzione dei processi pi\u00f9 inquinanti in momenti in cui l'impianto non \u00e8 controllato, tipicamente di notte (gli ambientalisti avevano in precedenza denunciato che le emissioni di fumo e polveri raggiungevano un picco fra le 2 e le 3 di notte).\nNonostante i campionamenti siano stati realizzati in condizioni ottimali, i dati emersi hanno fatto discutere. Dalle misurazioni dell'Arpa Puglia risultano 277,1\u00a0ng/m3 di \"concentrazione totale\", contro i 10000 di limite per il decreto legislativo 152/06; questa concentrazione rientrerebbe nei limiti massimi ammessi dalla legge. Peraltro il limite di legge appare obsoleto, poich\u00e9 si rif\u00e0 a modalit\u00e0 di monitoraggio e controllo superate. I riferimenti pi\u00f9 attuali (ma non vincolanti) sono quelli indicati nei documenti comunitari di riferimento in materia (BREF). Tali riferimenti potrebbero legittimare la previsione in autorizzazione di differenti e pi\u00f9 cautelative soglie di emissione, come accaduto nel caso dell'acciaieria ex Lucchini di Trieste. In quel caso la Regione Friuli-Venezia Giulia ha modificato l'autorizzazione all'emissione in atmosfera fissando per le diossine il limite di 0,4\u00a0ng/m3, espresso in \"tossicit\u00e0 equivalente\".\nTornando al caso Taranto, le misurazioni dell'Arpa Puglia del giugno 2007 hanno dato infatti una media di 3,9\u00a0ng/m3 espressi in \"tossicit\u00e0 equivalente\".\nI dati rilevato sono stati:\nQuesti valori sono stati pubblicati a p.\u00a018 della relazione Arpa Puglia diffusa il 17/9/2007.\nTali misurazioni si sono ripetute nel febbraio 2008 e hanno registrato un aumento della diossina emessa (l'Arpa Puglia ha riportato sul suo sito web i valori che forniscono una media di 6,9\u00a0ng/m3 espressi in \"tossicit\u00e0 equivalente\").\nI nuovi dati del monitoraggio del febbraio 2008 sono stati:\nLa stima complessiva di tali emissioni fornisce un ammontare di diossine - in valori assoluti per anno - pari a 271 grammi totali stimati dal camino E312 dell'impianto di agglomerazione dell'Ilva. Secondo l'associazione PeaceLink tale dato assoluto annuo, proiettato su 45 anni di funzionamento dell'impianto di agglomerazione, fornirebbe un ammontare di oltre 7 chili e mezzo di diossine, ossia tre volte il quantitativo fuoriuscito da Seveso, con problematiche sanitarie connesse all'esposizione cronica.\nOltre a questi dati sulle emissioni, hanno fatto molto discutere le analisi fatte sugli alimenti locali, che in alcuni casi hanno fatto registrare livelli di diossine al di sopra dei valori di legge, come nel caso del formaggio fatto analizzare da PeaceLink, o del latte e dell'acqua di pozzo fatti analizzare dal dipartimento di Prevenzione dell'Asl di Taranto. Le ultime rilevazioni rese pubbliche dall'Arpa Puglia, comunque, confermano il progressivo miglioramento della situazione. Dal 1994 al 2011 si \u00e8 passati da 800 a 3,5 grammi di diossine all'anno. La media di emissione annuale di diossine e furani, nello stabilimento Ilva di Taranto, \u00e8 stata nel 2011 pari a 0,0389 (ngTEQ/Nm3) nanogrammi per metro cubo di tossicit\u00e0 equivalente, inferiori al limite di 0,4 stabilito dalla legge regionale \u201canti-diossina\u201d (l.r. n. 44/2008) una delle pi\u00f9 restrittive d'Italia .\nContaminazioni delle derrate alimentari.\nBelgio: i \"polli alla diossina\" - 1999.\nNel 1999 prodotti alimentari di origine belga e esportati nel resto dell'Unione europea, Italia compresa, mostrarono un elevato contenuto di diossine. Carne di pollame e uova in primo luogo ma anche derivati, animali e carne suina mostrarono elevati contenuti del composto tossico. Imputato principale risult\u00f2 essere grasso immesso legalmente nei mangimi animali per aumentarne il contenuto calorico, contaminato dalla diossina di olii industriali della ditta Verkest, ma successivamente la responsabilit\u00e0 ricadde principalmente sulla Fogra, societ\u00e0 di Bertrix, nel sud del Belgio, che condivideva le autocisterne con la Verkest. Problemi seguirono nei Paesi Bassi e in molti altri prodotti di origine animale, come latte, burro, carni bovine.\nMangimi animali di produzione tedesca - 2003.\nMangimi animali prodotti in Germania in gennaio sono stati trovati contaminati da diossine. E oltre 100 tonnellate sono state esportate nei Paesi Bassi. Lo ha dichiarato il ministero dell'agricoltura tedesco, che ha gi\u00e0 provveduto ad informare le autorit\u00e0 olandesi.\nI mangimi, prodotti in Turingia, superavano di 15 volte i livelli consentiti di diossina. Finora, almeno 300 maiali, nutriti con questi mangimi, sono stati uccisi e i test hanno rivelato alti livelli di questo veleno, secondo il dipartimento dell'agricoltura della regione Turingia.\nSolo il 18 febbraio '03 si scopre che sono 1.000 le tonnellate di mangimi animali, quattro volte tanto ci\u00f2 che si era ipotizzato, contaminate da diossine. Lo ha annunciato il ministero dell'agricoltura tedesco, in merito all'indagine su un grande produttore di mangimi che a causa di un processo di produzione difettoso ha immesso in circolazione prodotti contaminati con questo agente cancerogeno.\nI mangimi sono stati venduti nei Paesi Bassi e in Germania, anche ad alcuni trasformatori che potrebbero gi\u00e0 averli riutilizzati e miscelati con altri.\nPolli e suini: Paesi Bassi, Belgio, Germania - 2006.\nUn'azienda olandese che produce mangimi avverte che in alcune forniture di grasso acquistate in Belgio sono stati riscontrati tassi di diossina superiore alla norma. \u00c8 stata individuata diossina fino a 400 nanogrammi per kg di grasso utilizzato nella fabbricazione di mangimi.\nSono tre i paesi comunitari interessati alle misure di precauzione: il Belgio, i Paesi Bassi e la Germania. In Belgio, l'Agenzia federale per la sicurezza della catena alimentare (Afsca) blocca tutti i prodotti della ditta Profat da dove proveniva il grasso contaminato\nutilizzato anche da altri due produttori di mangimi, le societ\u00e0 Leroy e Algoet.\nIl governo belga sospende per precauzione l'attivit\u00e0 di quasi un centinaio di allevamenti di pollame e di suini che si erano forniti presso queste societ\u00e0. Anche nei Paesi Bassi, le autorit\u00e0 di controllo ordinano la sospensione provvisoria\ndell'attivit\u00e0 di 275 allevamenti che hanno acquistato mangimi sospetti.\nAddensanti in yogurt e altri alimenti: Svizzera e Unione Europea - 2007.\nUn ingente quantitativo commercializzato dell'addensante alimentare Gomma di guar (\"guar gum\") \u00e8 stato all'origine di un iniziale blocco della distribuzione di yogurt, avvenuta ad agosto 2007 a cura della Danone rumena, e a seguito di controlli effettuati intorno al 12 luglio dalla commissione europea per la sicurezza alimentare. Successivamente, risalendo nella catena produttiva si \u00e8 passati dal produttore svizzero dell'addensante (Unipektin, branded Vidocrem), che era commercialmente quasi monopolista per l'Europa, e in un secondo momento per il fornitore di materia prima, di origine prevalentemente indiana (India Glycols Limited company). L'addensante veniva usato per una vastissima tipologia di alimenti, gelati industriali, dolci confezionati, surgelati, ketchup, maionese, alcune carni, e soprattutto, in quantit\u00e0 elevate negli alimenti dietetici: per diabetici, senza glutine, dimagranti. S'\u00e8 stabilito che la contaminazione copriva un periodo di circa due anni, i livelli di contaminazione raggiungevano i 156 pg di diossina/g di prodotto contro i 6 pg tollerati. Si sono rilevati congiuntamente alti livelli di pentaclorofenolo e di furani.\nItalia - Campania 2007.\nA conseguenza dell'Emergenza rifiuti in Campania e della cronica cattiva gestione dei rifiuti sia urbani che industriali sono state rilevate alte dosi di Diossine e Policlorobifenili sia nei terreni che nell'uomo e negli animali.\nLa principale fonte di inquinamento \u00e8 dovuta alle attivit\u00e0 di recupero del rame nei cavi elettrici che avviene tramite combustione dei cavi e delle loro guaine in pvc, dalla combustione dei rifiuti e degli imballaggi in aree urbane e dallo smaltimento irregolare di fanghi industriali sui terreni per uso agricolo.\nIrlanda 2008.\nSono 25 i Paesi coinvolti nell'allarme diossina proveniente dalle carni suine e bovine, ma non solo, in primo accertamento di origine irlandese. All'origine della contaminazione sembrano esserci mangimi, di origine da definire (fonti ministeriali italiane parlano di mangimi extraeuropei), contaminati. Tra le diverse ipotesi al vaglio si esaminano il processo di asciugatura degli stessi mangimi con l'uso di oli combustibili industriali, e l'asciugatura a caldo di residui di pane alimentare umano ancora avvolto negli originali sacchetti di plastica. I mangimi erano usati in nove diversi allevamenti dell'Irlanda del Nord da cui venivano parecchi esemplari macellati dopo il 1\u00ba settembre 2008 e nei quali \u00e8 stata rilevata una presenza di diossina da 80 a 200 volte superiore ai livelli massimi consentiti dalle normative dell'Unione europea.\nGermania 2011.\nLe autorit\u00e0 sanitarie di otto L\u00e4nder della Germania settentrionale sono state avvisate della contaminazione da diossina dal 28 dicembre 2010 in quanto \u00e8 stato scoperto che circa 527 tonnellate di mangime contaminato da diossina, prodotto dalla societ\u00e0 Harles &amp; Jentzsch, erano state distribuite in almeno mille allevamenti di polli e maiali. La magistratura tedesca aveva poi aperto un'inchiesta e ha individuato le aziende che hanno utilizzato i prodotti della Harles &amp; Jentzsch addizionati in modo fraudolento con residui di olio biodiesel per aumentare il tasso di proteine. Secondo il ministro della Sanit\u00e0 tedesco \u00abla percentuale di diossina contenuta nelle uova \u00e8 3-4 volte superiore alla soglia consentita ma non pericolosa per la vita umana\u00bb e inoltre \u00abil livello di contaminazione \u00e8 relativamente basso\u00bb.. Tuttavia nei giorni successivi ai primi ritrovamenti, nel gennaio 2011, si scopre che la contaminazione si \u00e8 in realt\u00e0 estesa ai polli e anche ai suini, espandendosi dalla Germania anche ad altri paesi verso i quali sono state esportate le merci contaminate."}
{"id": "149388", "revid": "1356188", "url": "https://it.wikipedia.org/wiki?curid=149388", "title": "Campo di concentramento di Krak\u00f3w-P\u0142asz\u00f3w", "text": "Il campo di concentramento di Krak\u00f3w-P\u0142asz\u00f3w (pron. italiana: \"cr\u00e0cuf-pu\u00e0sciuf\"; o meno correttamente: \"crac\u00f2v-plas\u00f2v\") si trovava presso il sobborgo di P\u0142asz\u00f3w nella parte meridionale della citt\u00e0 di Cracovia, in Polonia, dove nel dicembre 1942 venne inaugurato un campo di lavoro forzato nazista.\nLa denominazione ufficiale era \"Zwangsarbeitslager P\u0142asz\u00f3w des SS- und Polizeif\u00fchrers im Distrikt Krakau\".\nIl campo sorgeva in corrispondenza di due cimiteri israelitici e i proprietari del terreno furono espropriati. Si allarg\u00f2 progressivamente e nel 1944 aveva raggiunto un'estensione di 81 ettari. Nell'area dove sorgeva il campo di concentramento ora sorge un'opera commemorativa: il monumento dei cuori strappati.\nStoria.\nIl campo fu inizialmente un campo di lavoro forzato, che forniva manodopera a diverse fabbriche di armamenti e ad una cava di pietra che si trovava nelle immediate vicinanze. Trattandosi di un campo di lavoro, era sottoposto alla giurisdizione del locale comando delle SS presso il Governatorato Generale della parte centrale della Polonia occupata. Era controllato da guardie ucraine. Nel gennaio del 1944 divenne un campo di concentramento e vi furono trasferite circa 600 SS delle \"SS-Totenkopfverb\u00e4nde\".\nIl comandante del campo fu dal febbraio del 1943 Amon G\u00f6th, comandante viennese delle SS, il cui staff comprendeva anche membri femminili, tra cui Gertrud Heise, Luise Danz, Alice Orlowski e Anna Gerwing, delle quali i sopravvissuti riportarono pi\u00f9 tardi le torture subite. Precedentemente avevano comandato il campo Horst Pilarzik e Franz M\u00fcller.\nGli ebrei di Cracovia erano stati costretti nel marzo del 1941 a radunarsi in un quartiere di Podgorze, che venne trasformato in un ghetto racchiuso da mura. Il 13 e 14 marzo del 1943 il comandante G\u00f6th supervision\u00f2 personalmente la liquidazione del ghetto di Cracovia, trasferendone tutti gli abitanti a P\u0142asz\u00f3w. Il campo era precedentemente occupato da circa 2.000 prigionieri, tutti ebrei, e dopo il trasferimento il loro numero sal\u00ec a circa 8.000.\nNel luglio dello stesso anno fu inoltre aggiunta una sezione per i prigionieri polacchi, che avevano infranto le leggi del governo di occupazione. A differenza degli ebrei i prigionieri polacchi venivano rilasciati dopo aver scontato la propria pena. Nella sezione polacca erano state internate anche diverse famiglie di zingari, compresi i bambini. Alla met\u00e0 del 1944 i prigionieri permanenti avevano raggiunto un numero di circa 24.000, compresi circa 6-8.000 ebrei cecoslovacchi.\nLa percentuale di morte era assai alta: molti prigionieri, compresi donne e bambini, morirono di tifo o di fame ed altri per le esecuzioni. Il campo era noto per le fucilazioni singole e di massa che vi avevano luogo.\nIl comandante G\u00f6th fu arrestato nel settembre del 1944 dalle SS per aver sottratto i beni di valore dei prigionieri e fu internato in un ospedale in quanto sofferente di diabete. Qui fu arrestato dopo la guerra dalle truppe americane, che lo estradarono in Polonia, dove sub\u00ec un processo, nel quale fu considerato responsabile della morte di circa 2.000 ebrei uccisi durante la liquidazione del ghetto di Cracovia e di altri 8.000 uccisi nel campo di P\u0142asz\u00f3w. Fu condannato a morte e impiccato.\nNel gennaio 1945 gli ultimi prigionieri e le guardie delle SS lasciarono il campo per una \"marcia della morte\" fino ad Auschwitz: molti dei prigionieri che sopravvissero alla marcia furono quindi uccisi all'arrivo. Per nascondere le prove dei crimini compiuti Himmler aveva dato ordine di organizzare una serie di unit\u00e0 speciali (le \"Unit\u00e0 10051\") che dovevano disseppellire i corpi dei prigionieri uccisi e bruciarli. Nel gennaio una di queste unit\u00e0 esum\u00f2 a P\u0142asz\u00f3w circa 9.000 corpi che erano stati seppelliti in 11 fosse comuni.\nL'Armata Rossa sovietica liber\u00f2 il campo, ormai deserto, il 20 gennaio 1945.\nNel ghetto di Cracovia e nel campo di P\u0142asz\u00f3w \u00e8 ambientato il film \"Schindler's List - La lista di Schindler\" sulla vita di Oskar Schindler, nella cui industria di oggetti smaltati erano impiegati alcuni dei prigionieri del campo e che contribu\u00ec a salvarne molti dalla morte."}
{"id": "149392", "revid": "1573940", "url": "https://it.wikipedia.org/wiki?curid=149392", "title": "Ufficio sottoprefettizio generale di Okhotsk", "text": "L' \u00e8 un ufficio sottoprefettizio generale della prefettura di Hokkaid\u014d, in Giappone. Ha preso il posto della , a cui \u00e8 stato mutato lo \"status\" ed il nome il 1\u00ba aprile 2010. Tale cambiamento \u00e8 avvenuto a seguito della riorganizzazione, in vigore dallo stesso 1\u00ba aprile 2010, delle 14 sottoprefetture di Hokkaid\u014d, che sono diventate 9 uffici sottoprefettizi generali e 5 uffici sottoprefettizi.\nLa sottoprefettura di Abashiri, che fu istituita nel 1897, aveva preso il nome del suo capoluogo, la citt\u00e0 di Abashiri. La zona che formava questa suddivisione \u00e8 conosciuta come , che si affaccia sull'omonimo mare di Okhotsk, ed \u00e8 situata nella parte a nord-est dell'isola di Hokkaid\u014d.\nL'ufficio sottoprefettizio generale di Okhotsk amministra un'area di 10.690,09\u00a0km\u00b2 in cui vivevano, nel settembre del 2010, 309.487 abitanti, per una densit\u00e0 di 28,95 ab./km\u00b2."}
{"id": "149408", "revid": "1543377", "url": "https://it.wikipedia.org/wiki?curid=149408", "title": "Vega (lanciatore)", "text": "Vega, acronimo di Vettore Europeo di Generazione Avanzata, \u00e8 un vettore operativo in uso dalla Arianespace, sviluppato in collaborazione dall'Agenzia Spaziale Italiana (ASI) e l'Agenzia Spaziale Europea (ESA) per il lancio in orbita di piccoli satelliti (300\u00a0\u20131500\u00a0kg).\nIl Vega, che prende il nome dall'omonima stella della costellazione Lyra, \u00e8 un vettore a corpo unico, senza booster laterali, con tre stadi a propellente solido P80, Zefiro 23, Zefiro 9 e uno stadio per le manovre orbitali a propellente liquido, l'AVUM.\nSviluppatori.\nLo sviluppo tecnico \u00e8 stato affidato all'italiana ELV, una societ\u00e0 partecipata al 70% dall'Avio e al 30% dall'ASI. Il concetto iniziale di partenza del progetto del lanciatore, conosciuto in un primo tempo semplicemente come \"Zefiro\" dal nome del modello unico di propulsore previsto nella configurazione originaria, era stato presentato dall'allora BPD Difesa Spazio all'ASI, nel 1988, quale successore del vettore Scout (utilizzato dal programma \"Progetto San Marco\") di cui si prospettava, ormai, una prossima cessazione della produzione. Il progetto definitivo Vega \u00e8 stato avviato nel 1998 con l'approvazione finale da parte dell'Agenzia Spaziale Europea. L'Italia \u00e8 il maggior finanziatore e sviluppatore del programma con una quota del 65%, seguono la Francia (12,43%), il Belgio (5,63%), la Spagna (5%), i Paesi Bassi (3,5%) e infine con quote marginali la Svizzera (1,34%) e la Svezia (0,8%).\nCaratteristiche.\nIl razzo \u00e8 progettato per il trasporto in orbita di piccoli carichi, tra i 300 e i 1500 kg, in orbite basse o polari, in particolar modo eliosincrone. Una caratteristica particolare e molto apprezzata \u00e8 la possibilit\u00e0 di trasportare due o tre piccoli carichi contemporaneamente e posizionarli correttamente su orbite diverse, capacit\u00e0 non comune nei lanciatori di cos\u00ec piccole dimensioni.\nIl lanciatore \u00e8 formato da un corpo singolo a quattro stadi, alto circa 30 metri, con un diametro massimo di circa 3 metri e con un peso al decollo di 137 tonnellate. A differenza di molti altri vettori, il Vega \u00e8 stato costruito in fibra di carbonio.\nI 4 stadi del lanciatore.\n\"P80\".\nIl primo stadio di Vega in ordine di accensione, detto \"P80\" \u00e8 il pi\u00f9 grande e pi\u00f9 potente propulsore a propellente solido monoblocco del mondo. Questo programma \u00e8 stato guidato dal Centre national d'\u00e9tudes spatiales (CNES) di \u00c9vry ed \u00e8 stato finanziato da Francia (66%), Belgio, Paesi Bassi e Italia. Oltre a realizzare il primo stadio di Vega, il \"progetto P80\" puntava anche a sviluppare nuove tecnologie utili per i futuri sviluppi della serie Ariane. La progettazione dello stadio \u00e8 stata affidata all'italiana Avio (motore) e alla italo-francese Europropulsion (integrazione), oltre a commesse minori alla belga SABCA (sistema di controllo), alla francese Snecma (ugello di scarico) e all'olandese Stork B.V. (sistema di accensione).\nLo stadio \u00e8 alto 11,20 metri, ha un diametro di 3 metri e un peso di 96,263 tonnellate, di cui 87,710 di propellente. La spinta prodotta dal motore, equivalente a 3\u00a0015\u00a0kN, viene fornita per 109,9 secondi.\nIl \"P80\" \u00e8 stato sottoposto a due test di accensione, il primo si \u00e8 svolto a Kourou il 30 novembre 2006 e si \u00e8 concluso con successo: il motore ha fornito un comportamento molto simile alle previsioni.\nLo sviluppo del progetto si \u00e8 quindi concluso con una seconda prova di accensione a Kourou il 4 dicembre 2007, durante la quale \u00e8 stato utilizzato un nuovo ugello orientabile. Il motore ha generato una spinta in linea con le aspettative, permettendo allo stadio di essere dichiarato pronto per i voli.\n\"Zefiro 23\" e \"Zefiro 9\".\nZEFIRO = \"ZEro FIrst stage ROcket motor\" deriva dalla configurazione originaria del VEGA che prevedeva due Zefiro uguali per i primi due stadi del Lanciatore detti stadio zero e primo stadio.\nLo \"Zefiro 23\" e lo \"Zefiro 9\", dove il numero rappresenta il peso in tonnellate previsto all'inizio della progettazione, sono rispettivamente il secondo e il terzo stadio di Vega. Sono stati sviluppati, costruiti e testati da Avio, con la collaborazione della SABCA per il sistema di controllo.\nLo \"Zefiro 23\" \u00e8 stato sottoposto a due prove di accensione presso il poligono del Salto di Quirra, la prima il 26 giugno 2006, la seconda il 27 marzo 2008. Entrambe si sono svolte con successo e lo Zefiro 23 \u00e8 stato dichiarato abilitato al volo.\nAnche lo \"Zefiro 9\" \u00e8 stato sottoposto a due prove di accensione al Salto di Quirra. La prima, svoltasi il 20 dicembre 2005 si \u00e8 risolta in un pieno successo; al contrario durante la seconda, del 27 marzo 2008, che seguiva un lavoro di revisione sulla base dei dati del primo test, il motore ha mostrato un calo anomalo della pressione interna.\nL'insuccesso ha provocato un ritardo nello sviluppo del lanciatore, tuttavia il 23 ottobre 2008, in occasione di un nuovo test, il motore ha mostrato prestazioni soddisfacenti, anche grazie ad un nuovo ugello e una maggiore quantit\u00e0 di propellente.\n\"AVUM\".\nIl quarto stadio, denominato \"Attitude and Vernier Upper Module\", ospita il motore responsabile dell'inserimento finale in orbita del carico. Al contrario degli stadi precedenti, che utilizzano propellente solido, il quarto stadio utilizza un propellente liquido, costituito da dimetilidrazina asimmetrica (UDMH) e tetraossido di diazoto come comburente. La regolazione dell'orientamento del modulo \u00e8 attuata tramite un sistema che fa uso di idrazina. Al di sopra del sistema propulsivo si trova un modulo che ospita i componenti principali dell'avionica del lanciatore.\nLo stadio \u00e8 alto 2,04 metri, ha un diametro di 2,18 metri e un peso di 1265 chilogrammi, di cui fino a 577 di propellente. La spinta fornita dal motore per 667 secondi equivale a 2,45\u00a0kN.\nIl modulo \u00e8 di tecnologia e produzione ucraina e spagnola: il motore \u00e8 sviluppato dall'azienda Yuzhnoye mentre una controllata spagnola di EADS \u00e8 responsabile della struttura e della scocca. In passato si \u00e8 discusso riguardo alla possibilit\u00e0 di sostituire il motore ucraino con uno tedesco in modo da rendere il modulo una produzione totale europea.\n\"Copertura del carico\".\nLa copertura del carico, il cosiddetto \"payload fairing\", \u00e8 stato progettato e prodotto dalla svizzera RUAG Space. Ha un diametro di 2,6 metri, un'altezza di 7,88 metri e una massa di 540\u00a0kg.\nLanci.\nTest di qualifica.\nIl 26 giugno 2006 \u00e8 stata portata a termine, presso il Poligono Sperimentale e di Addestramento Interforze di Quirra (Sardegna), la prova di accensione dei motori del secondo stadio Zefiro 23, che ha permesso di raccogliere fondamentali informazioni sulle caratteristiche dello stadio: variazioni di pressione, temperatura e velocit\u00e0 di combustione, profilo di spinta, controllo dell'orientamento della spinta tramite gli attuatori elettromeccanici che azionano l'ugello. I parametri raccolti hanno decretato il pieno successo della prova.\nIl 30 novembre 2006 si \u00e8 svolta con successo presso il centro spaziale della Guyana francese la prova di accensione dei motori del primo stadio P80 del lanciatore. Il 5 dicembre 2007 la versione definitiva del motore P80 \u00e8 stata collaudata con successo nel centro spaziale di Kourou nella Guiana Francese.\nPrimo lancio.\nIl primo volo di Vega, codice volo VV01, inizialmente previsto per il novembre del 2010, \u00e8 avvenuto il 13 febbraio 2012 dal Centre spatial guyanais di Kourou, portando in orbita nove satelliti, fra cui gli italiani \"LARES\" acronimo di \"LAser Relativity Satellite\" (satellite ideato per misurare, con una precisione dell'1%, l'effetto Lense-Thirring della relativit\u00e0 generale), costruito con la collaborazione dell'Universit\u00e0 La Sapienza, e ALMASat-1, costruito nel polo ingegneristico di Forl\u00ec dell'Universit\u00e0 di Bologna.\nProgramma VERTA.\nDopo il primo volo l'Agenzia Spaziale Europea aveva previsto cinque lanci, come parte del programma VERTA (\"VEga Research and Technology Accompaniment\") volto a convincere i potenziali utenti della validit\u00e0 del vettore. Durante questi voli, VEGA ha portato in orbita quattro satelliti dell'Agenzia Spaziale Europea: Proba-V (osservazione della Terra), ADM-Aeolus (studio dell'atmosfera), LISA Pathfinder (studio delle onde gravitazionali) e l'Intermediate Experimental Vehicle (IXV). Insieme ai carichi principali sono stati lanciati anche nanosatelliti a scopi didattici come e-st@r del Politecnico di Torino. Il programma VERTA prevedeva una frequenza minima di due lanci per anno, con l'obiettivo di dimostrare le potenzialit\u00e0 di VEGA per lo sfruttamento commerciale e si \u00e8 concluso con il lancio del dimostratore LISA Pathfinder.\nSecondo lancio.\nIl secondo lancio (primo lancio del programma VERTA), codice volo VV02, \u00e8 stato effettuato alle 4 (ora italiana) del 7 maggio 2013, trasportando in orbita il satellite Proba-V dell'ESA, in grado di eseguire un rilievo globale della vegetazione, il primo satellite estone, l'ESTCube-1, e un satellite vietnamita il VNREDSAT.\nTerzo lancio.\nIl 30 aprile 2014 alle ore 3.35 (ora italiana) \u00e8 avvenuto il terzo lancio del vettore, il primo lancio esclusivamente commerciale. Il lancio \u00e8 avvenuto dalla piattaforma numero 1 del \"Centre spatial guyanais\" a Kourou nella Guyana francese, la stessa usata per i razzi Ariane 1. Con questo lancio si \u00e8 messo in orbita un satellite, il KazEOSat-1, del peso complessivo di 900\u00a0kg che fornir\u00e0 immagini multispettrali ed in pancromia ad alta risoluzione dell'intero pianeta, che verranno utilizzate per il monitoraggio e la mappatura del pianeta, il supporto alla gestione delle catastrofi naturali e la pura sorveglianza del territorio.\nQuarto lancio.\nIl quarto lancio \u00e8 avvenuto regolarmente l'11 febbraio 2015 e ha portato in una traiettoria sub-orbitale il veicolo sperimentale europeo IXV. Durante il volo, il quarto stadio AVUM \u00e8 entrato brevemente in orbita e poi ha eseguito una manovra di de-orbiting come pianificato.\nQuinto lancio.\nIl quinto lancio (il primo del lotto della fornitura Arianespace-ELV) \u00e8 avvenuto il 23 giugno 2015 alle 3:51 ora italiana dalla base di Kourou per mettere in orbita il satellite Sentinel 2A facente parte del programma europeo Copernicus (messa in orbita di una decina di satelliti). Compito di questo satellite \u00e8 svelare, per i prossimi 7 anni, i \"colori\" della terra controllando cos\u00ec lo stato di salute del nostro pianeta, con particolare attenzione alle aree agricole e alle foreste. Il satellite Sentinel 1A \u00e8 stato lanciato in orbita il 3 aprile 2014 tramite il razzo Soyuz.\nSesto lancio.\nIl sesto lancio (il quinto ed ultimo del programma VERTA) \u00e8 avvenuto sempre a Kourou il 3 dicembre 2015 alle 04;04;00 UTC, per mettere in orbita il satellite della Airbus LISA Pathfinder per il quale era stata inizialmente prevista una vita operativa di un anno, in seguito estesa fino al giugno del 2017.\nFornitura Arianespace-ELV.\nA novembre 2013 \u00e8 stato firmato un contratto tra Arianespace ed ELV per la fornitura di dieci vettori VEGA, che saranno lanciati nell'arco di tre anni dopo la fine del programma VERTA.\nSettimo lancio.\nIl settimo lancio, avvenuto alle 01:43 UTC del 16 settembre 2016, ha permesso l'immissione in orbita di 4 satelliti della piattaforma di rilevamento della superficie terrestre \"Terra Bella\" e del satellite di osservazione PeruSAT-1.\nOttavo lancio.\nCon l'ottavo lancio avvenuto alle ore 13.51 UTC del 5 dicembre 2016 \u00e8 stato messo in orbita il satellite turco per l\u2019osservazione della terra Gokturk-1.\nNono lancio.\nIl 7 marzo 2017 alle 01:49 UTC \u00e8 stato lanciato con successo il satellite Sentinel 2B nell'ambito del progetto europeo Copernicus per il monitoraggio delle terre emerse e delle acque costiere del pianeta.\nDecimo lancio.\nCon il lancio del 2 agosto 2017 sono stati messi in orbita due satelliti per l'osservazione terrestre, l'OPTSAT-3000 per conto del Ministero della difesa italiano e il satellite franco-israeliano VEN\u00b5S.\nUndicesimo lancio.\nCon la missione VV11 \u00e8 stato lanciato l'8 novembre del 2017 il satellite Mohammed VI-A per conto del Marocco. Inizialmente era previsto che il carico pagante della missione VV11 fosse il satellite dell'ESA ADM-Aeolus, ma nel corso del 2017 fu deciso di far slittare al 2018 il lancio dell'Aeolus e di assegnare al satellite marocchino l'ultimo lancio del Vega del 2017.\nDodicesimo lancio.\nIl primo lancio del 2018 del Vega ha visto la messa in orbita del satellite meteorologico ESA ADM-Aeolus per la rilevazione accurata del profilo dei venti. Inizialmente previsto per il 21 agosto, il lancio fu posticipato di un giorno a causa delle avverse condizioni meteo in quota.\nTredicesimo lancio.\nIl 21 novembre 2018, con la missione VV13, \u00e8 avvenuto il lancio del secondo satellite Mohammed VI per conto del Marocco. Come l'anno precedente, la natura del carico pagante \u00e8 rimasta riservata fino a poche settimane prima del lancio. Al suo posto era infatti previsto il satellite PRISMA, poi slittato al marzo 2019.\nQuattordicesimo lancio.\nNella notte tra il 21 ed il 22 marzo 2019, \u00e8 stata lanciata la missione PRISMA dell'Agenzia Spaziale Italiana, il primo satellite sviluppato in Europa per l'osservazione iperspettrale della Terra. Grazie ai suoi sensori in grado di rilevare separatamente pi\u00f9 di 200 bande nello spettro ultravioletto, visibile ed infrarosso, \u00e8 possibile acquisire immagini della superficie terrestre contenenti informazioni anche sulla composizione chimico-fisica degli oggetti osservati.\nQuindicesimo lancio - Fallimento missione VV15.\nL'11 luglio 2019 la missione VV15 ha segnato il primo fallimento del lanciatore Vega. A due minuti dal decollo, poco dopo l'accensione del secondo stadio, si \u00e8 verificata un'anomalia che ha portato alla deviazione dalla traiettoria prevista. La missione si \u00e8 quindi conclusa con la perdita del carico utile, il satellite militare Falcon Eye 1.\nIl rapporto preliminare della Commissione indipendente che ha indagato sulle cause del fallimento della missione, ha stabilito che a 130 secondi dal decollo (T+130), 14 secondi dopo l'accensione del secondo stadio, si \u00e8 verificato un rapido e violento cedimento strutturale della parte anteriore del motore Zefiro 23 che ha provocato la rottura del lanciatore in due parti. A T+135 la traiettoria ha iniziato a discostarsi da quella nominale e a T+213 \u00e8 stata comandata da terra l'autodistruzione del vettore. L'ultimo segnale della telemetria \u00e8 stato ricevuto a T+314. La Commissione ha proposto un piano di verifiche e azioni correttive da completare prima della ripresa della campagna di lanci del Vega, prevista per il primo trimestre 2020.\nSuccessive analisi e test su modelli in scala e a grandezza naturale hanno identificato, riprodotto e confermato che il cedimento strutturale \u00e8 stato causato da un difetto nell'isolamento termico nella parte superiore del Zefiro 23 che, provocando una fuga di gas ad alta temperatura, ne ha determinato il malfunzionamento.\nSedicesimo lancio - Ritorno in servizio.\nA pi\u00f9 di un anno di distanza dal fallimento della missione VV15, il 3 settembre 2020 \u00e8 stato completato con successo il sedicesimo lancio del vettore Vega. Con un carico di 53 satelliti di 21 clienti provenienti da 13 diverse nazioni, ha dimostrato la capacit\u00e0 del sistema Ssms (\"Small Spacecraft Mission Service\") di rilasciare micro e nano satelliti in differenti orbite in un'unica missione.\nLa missione, inizialmente prevista a settembre del 2019, \u00e8 stata prima rimandata a marzo 2020 in seguito alle verifiche di qualit\u00e0 sul sistema di produzione dettate dall'inchiesta sulla missione precedente e poi, a causa della pandemia di Covid-19, ad agosto 2020. I venti periodici presenti alle latitudini equatoriali, incompatibili con il profilo di missione, hanno per\u00f2 provocato una serie di ritardi nel lancio che \u00e8 stato riprogrammato per il due settembre. Dopo un ennesimo ritardo dovuto ad un tifone che si stava abbattendo sulla stazione di controllo della telemetria in Corea del Sud, il Vega \u00e8 stato finalmente lanciato nella notte tra il 2 ed il 3 settembre 2020.\nDiciassettesimo lancio - Fallimento missione VV17.\nIl 17 novembre 2020 si verifica una nuova anomalia durante la missione VV17 che si conclude a soli 8 minuti dal lancio. Dopo un corretto funzionamento del primo, secondo e terzo stadio, si \u00e8 verificata un\u2019anomalia del quarto stadio che ha provocato una deviazione della traiettoria del lanciatore.\nDiciottesimo lancio.\nIl 29 aprile 2021 ha luogo la missione VV18, che ha messo regolarmente in orbita il satellite francese Pl\u00e9iades Neo 3 e altri 5 microsatelliti, il norvegese Norsat 3 e 4 cubesat, utilizzando un modulo derivato dall\u2019adattatore SSMS gi\u00e0 validato nella missione VV16 a settembre 2020.\nDiciannovesimo lancio.\nIl 16 agosto 2021 ha luogo la missione VV19, che, similmente al VV18, ha messo regolarmente in orbita eliosincrona il satellite Pl\u00e9iades Neo 4 assieme a 4 cubesat, utilizzando l\u2019adattatore SSMS.\nVentesimo Lancio.\nIl 16 novembre 2021 ha luogo la missione VV20, che ha messo regolarmente in orbita tre satelliti francesi CERES, che verranno usati dalla difesa francese per intelligence elettronica, la mappatura di centri di comunicazione e radar.\nSviluppi futuri.\nVega C.\nLo sviluppo della versione Vega C \u00e8 stato formalmente approvato il 12 agosto 2015 e prevede l'impiego di un P120C per il primo stadio (una versione maggiorata del P80, usata anche come booster di Ariane 6), un Z40 al secondo stadio, uno Z9 per il terzo e l'AVUM+ (che ha il 20% di propellente in pi\u00f9 rispetto all'AVUM standard) per il quarto stadio. Questa versione \u00e8 in grado di immettere fino a 2200\u00a0kg di carico utile in orbita polare a 700\u00a0km o 1800\u00a0kg in orbita elio sincrona a 800\u00a0km. Le prove di tenuta alla pressione di esercizio ed ai carichi strutturali di progetto sul primo prototipo di P120C si sono concluse il 17 giugno 2017 nello stabilimento Avio di Colleferro. A marzo del 2018 \u00e8 stato provato al banco presso il poligono di Salto Quirra il primo modello di Z40. Il 16 luglio 2018 \u00e8 stato provato con successo il primo dei tre motori P120C necessari alla certificazione propedeutica al primo lancio del Vega C previsto nel corso del 2021.\nSpace Rider.\nIn seguito all'esperienza acquisita con l'Intermediate eXperimental Vehicle, l'ESA decise, nel dicembre 2016, di procedere con lo sviluppo di un sistema riutilizzabile di accesso all'orbita bassa. Dopo una prima verifica di fattibilit\u00e0 conclusa a dicembre 2017, il 25 gennaio 2018 inizi\u00f2 la definizione del progetto preliminare. Per ridurre al minimo i costi di sviluppo e massimizzare il carico utile, lo Space Rider sfrutta elementi derivati dal progetto IXV fondendoli con il progetto del Vega C. Il risultato \u00e8 uno spazioplano composto di un modulo di servizio orbitale (lo stadio superiore del Vega C modificato con un impianto fotovoltaico da 16 Kw e un sistema di controllo di assetto potenziato) e un modulo di rientro con un volume utile di 1,2 m3 in grado di rientrare a terra e volare di nuovo dopo una leggera manutenzione.\nVEnUS.\nIl VEnUS (\"VEGA Electrical nudge Upper Stage\") \u00e8 una evoluzione del modulo orbitale studiato per lo Space Rider con l'obiettivo di permettere al Vega C una maggiore flessibilit\u00e0 nel collocamento di satelliti fino a 1000\u00a0kg in particolari orbite fortemente ellittiche o di fuga, nel trasferimento da orbite di parcheggio ad orbite geostazionarie. Si compone di un modulo contenente il sistema di controllo di assetto, quattro serbatoi contenti il gas xeno usato come propellente nei motori elettrici e un modulo per la produzione di energia elettrica mediante pannelli fotovoltaici ripiegabili, computer di navigazione e assetto con sensori stellari, ruote di reazione coadiuvate da sistemi di controllo d'assetto a momento magnetico.\nVega E.\nGi\u00e0 a partire dal 2004 fu proposto con il programma \"LYRA\" lo sviluppo di una versione evoluta del lanciatore che prevedeva un terzo stadio a propellenti liquidi (ossigeno-metano) in sostituzione del terzo e quarto stadio della configurazione iniziale con l'obiettivo di incrementare del 30% le prestazioni del vettore senza impatti significativi sul prezzo del lancio. Una volta definita la versione \"consolidata\" (Vega C), fu proposta una successiva \"evoluzione\" (Vega E) con l'obbiettivo di sfruttare al meglio le esperienze ottenute durante il programma di sviluppo Vega utilizzando motori gi\u00e0 disponibili o in via di sviluppo, come l'inedito stadio superiore a metano ed ossigeno liquido (denominato VUS, \"Vega Upper Stage\"). Il 30 novembre 2017 ne \u00e8 stato firmato a Parigi un contratto da 53 milioni di euro per la realizzazione dopo il 2024.\nSaranno introdotte nuove metodologie produttive quali la stampa 3D e sar\u00e0 aggiornato il sistema di controllo di assetto (con nuovi motori a perossido di idrogeno) e l'avionica. Il 13 novembre 2018 \u00e8 stata completata con successo la prima prova al banco del prototipo in scala del motore M10 del VUS presso gli stabilimenti Avio di Colleferro.\nDurante la fase di valutazione preliminare del sistema di lancio (il cui completamento \u00e8 previsto a fine 2018), sono emerse due configurazioni principali. La prima (VEGA\u2013E \"light,\" chiamato anche VEGA\u2013L) \u00e8 un lanciatore bi-stadio con un carico utile di 400\u00a0kg verso l'orbita bassa ed \u00e8 costituito dal Z40 (attuale secondo stadio del Vega C) e dal VUS. L'altra (VEGA-E \"heavy\") ha prestazioni simili al Vega C ed \u00e8 composta dal P120C al primo stadio, lo Z40 al secondo ed il VUS come stadio superiore.\nIl 22 maggio 2019 \u00e8 stato istituito in Francia un gruppo di lavoro congiunto delle commissioni Affari economici, Affari esteri, Difesa e forze armate francesi che, il 19 novembre 2019, ha redatto un rapporto in cui emergerebbe la raccomandazione per l'Europa, da parte del governo francese, di concentrarsi sullo sviluppo di Ariane 6 limitando conseguentemente lo sviluppo del Vega E al fine di ottenere al massimo solo la riduzione dei costi di lancio di quest'ultimo senza aumentarne le prestazioni. Questa raccomandazione punta ad evitare di aumentare la sovrapposizione tra l\u2019area delle prestazioni di Ariane 6 e quella del Vega E, cio\u00e8 le orbite e i carichi servibili da entrambi i vettori, dove i due lanciatori sarebbero quindi in competizione.\nNonostante le raccomandazioni del governo francese, sia per la configurazione VEGA-E sia per la VEGA\u2013L sono stati sottoscritti e finanziati i programmi di sviluppo in occasione della conferenza ministeriale europea di Siviglia.\nVettori concorrenti.\nNel mercato dei lanci spaziali di piccoli carichi (sui kg) ci sono diversi lanciatori che competono con il Vega. Si possono citare il lanciatore dell'agenzia spaziale indiana PSLV, il Minotaurus-C di Northrop Grumman Corporation, il Lunga Marcia 2C dell'agenzia spaziale cinese, i lanciatori russi Soyuz-2-1v e Rokot, il lanciatore Electron di Rocket Lab e Firefly Alpha di Firefly Aerospace. Gli ultimi due lanciatori hanno un prezzo di mercato pi\u00f9 alto rispetto al Vega, con solo 5-6 e 15 milioni di dollari rispettivamente per lancio, ma con un carico in LEO di rispettivamente soli e . Il prezzo commerciale di un lancio del Vega \u00e8 di 32 milioni di dollari per portare in orbita LEO . I costi di fabbricazione sono di 25 milioni di dollari, mentre i costi di commercializzazione (Arianespace) e di lancio (Kourou) ammontano a 7 milioni di dollari. Secondo i responsabili del programma, Vega pu\u00f2 permettersi di essere il 20% pi\u00f9 caro dei suoi concorrenti tenendo conto della qualit\u00e0 delle prestazioni."}
{"id": "149412", "revid": "1305772", "url": "https://it.wikipedia.org/wiki?curid=149412", "title": "Vilopriu", "text": "Vilopriu \u00e8 un comune spagnolo di 152 abitanti situato nella comunit\u00e0 autonoma della Catalogna."}
{"id": "149414", "revid": "219110", "url": "https://it.wikipedia.org/wiki?curid=149414", "title": "Connettore DIN", "text": "Un connettore DIN (\"Deutsches Institut f\u00fcr Normung\") \u00e8 un tipo di connettore elettrico a pi\u00f9 pin. Esistono due famiglie di connettori DIN: quelli normali e quelli in versione mini (connettore Mini-DIN). Un numero viene usato alla fine del nome per identificare il numero dei pin del connettore. Per esempio, il connettore mini-DIN4 \u00e8 un connettore del tipo piccolo con quattro pin. Dato il suo basso prezzo ha avuto una larghissima diffusione.\nDescrizione.\nLa versione mini-DIN6 venne usato come connettore tra computer e tastiera e mouse nei computer IBM della serie PS/2. Questa scelta divenne in seguito uno \"standard di fatto\" per i computer PC. Per questa ragione, il connettore viene spesso chiamato \u201cconnettore PS2\u201d.\nDei sei pin del connettore, solo quattro sono usati, e portano: massa, alimentazione (+5 volt, da computer a periferica), clock (da computer a periferica) e segnale (bidirezionale). Dal momento che due pin non sono usati, e che due (massa e alimentazione) possono essere condivisi fra pi\u00f9 periferiche, i costruttori di portatili iniziarono a usare i due pin liberi per clock e segnale per un secondo dispositivo. Questo permette di connettere sia tastiera che mouse allo stesso connettore usando un adattatore a Y nella maggior parte dei portatili.\nDi solito, la \"femmina\" di questi connettori si trova sul retro del computer; nella maggior parte delle schede madri moderne, il connettore verde \u00e8 usato per collegamento del mouse mentre il viola per la tastiera. Questo uso del connettore mini-DIN6 sta cadendo in disuso, rimpiazzato da collegamenti USB.\nIl connettore mini-DIN4 \u00e8 abitualmente impiegato come connettore S-Video, ossia usato per la trasmissione di segnali video analogici: i quattro pin vengono usati come: segnale di luminanza (intensit\u00e0), segnale di crominanza (colore), massa luminanza, massa crominanza.\nQuesto stesso connettore mini-DIN4 veniva anche usato per il collegamento di tastiera e mouse nei computer Apple Macintosh. La trasmissione attraverso questo connettore segue lo standard ADB (Apple Desktop Bus), che \u00e8 stato abbandonato in favore dell'USB.\nConnettori DIN-3 e mini-DIN-3 sono usati in maniera diffusa nell'audiotecnica, per connettere vari tipi di microfoni.\nPIN della variante Audio.\nLa presa/spina per applicazioni audio \u00e8:\nVarianti.\nFino a met\u00e0 degli anni 80 del XX secolo erano molto popolari in Europa i connettori a due poli DIN 41529 (\u201eLS-Stecker\u201c o \u201eStrich-Punkt-Stecker\u201c) per diffusori acustici. "}
{"id": "149419", "revid": "287204", "url": "https://it.wikipedia.org/wiki?curid=149419", "title": "PS2", "text": ""}
{"id": "149420", "revid": "123656020", "url": "https://it.wikipedia.org/wiki?curid=149420", "title": "CISNAL", "text": ""}
{"id": "149422", "revid": "110157", "url": "https://it.wikipedia.org/wiki?curid=149422", "title": "Estamariu", "text": "Estamariu \u00e8 un comune spagnolo di 128 abitanti situato nella comunit\u00e0 autonoma della Catalogna.\nStemma.\nEscut caironat: de sable, un lle\u00f3 coronat d'or. Per timbre una corona mural de poble.\n\"(Scudo a losanga: di nero, al leone coronato d'oro. Timbro: corona murata da villaggio.)\""}
{"id": "149425", "revid": "1745361", "url": "https://it.wikipedia.org/wiki?curid=149425", "title": "Big Five", "text": "Big Five, in inglese \"Grandi Cinque\", pu\u00f2 riferirsi a:"}
{"id": "149427", "revid": "2057934", "url": "https://it.wikipedia.org/wiki?curid=149427", "title": "Sal\u00e0s de Pallars", "text": "Sal\u00e0s de Pallars \u00e8 un comune spagnolo di 323 abitanti situato nella comunit\u00e0 autonoma della Catalogna, nella provincia di Lleida."}
{"id": "149430", "revid": "125047817", "url": "https://it.wikipedia.org/wiki?curid=149430", "title": "BepiColombo", "text": "BepiColombo \u00e8 una missione dell'Agenzia Spaziale Europea (ESA) in collaborazione con la Agenzia Spaziale Giapponese (JAXA) e rappresenta le fondamenta del programma di esplorazione di Mercurio dell'ESA. Progettata e costruita da un consorzio di imprese a guida Astrium Satellites (oggi incorporata nella divisione Airbus Defence and Space di Airbus Group), la missione \u00e8 stata lanciata il 20 ottobre 2018 alle 01:45 UTC con un Ariane 5 dal Centre spatial guyanais a Kourou, nella Guyana francese.\nLa missione.\nLa missione \u00e8 basata su due sonde distinte, il \"Mercury Planetary Orbiter\" (\"MPO\"), che trasporter\u00e0 gli strumenti destinati allo studio della superficie, esosfera e della composizione interna del pianeta, e il \"Mercury Magnetospheric Orbiter\" (\"MMO\"), che trasporter\u00e0 gli strumenti dedicati allo studio della magnetosfera del pianeta. Originariamente la missione prevedeva anche un lander (il \"Mercury Surface Element\" detto anche \"MSE\") ma \u00e8 stato cancellato a causa dell'eccessivo costo. I due elementi, MPO e MMO, agganciati tra loro a formare il Mercury Composite Spacecraft (MCS), sono stati lanciati da un Ariane 5. Le sonde effettueranno quindi un viaggio di 7,2 anni verso Mercurio, collegate tra di loro tramite lo specifico modulo, il \"Mercury Transfer Module\" (\"MTM\"), usando una propulsione solare elettrica e la spinta gravitazionale della Terra, di Venere e di Mercurio, per un totale di nove effetti fionda. L'ingresso in orbita attorno a Mercurio \u00e8 previsto per il dicembre 2025.\nNome della missione.\nLa missione \u00e8 stata dedicata a Giuseppe Colombo, detto Bepi (1920 \u2013 1984), eminente matematico, fisico, astronomo e ingegnere padovano, nonch\u00e9 rinomato professore dell'Universit\u00e0 degli Studi di Padova, il quale scopr\u00ec l'accoppiamento tra rotazione e rivoluzione di Mercurio contribuendo allo sviluppo della sonda Mariner 10. Oltre a collaborare con l'Agenzia Spaziale Italiana, fu insignito della medaglia d'oro dalla NASA per l'importanza dei suoi studi nel campo della ricerca spaziale. L'ESA, sulla falsariga della missione Rosetta, ha previsto una campagna di comunicazione che racconter\u00e0 tramite cartoni animati le fasi cruciali della missione.\nObiettivi della missione.\nLa missione \u00e8 progettata per studiare la composizione, la geofisica, l'atmosfera, la magnetosfera e la storia di Mercurio. In particolare la missione ha i seguenti obiettivi scientifici:\nComponenti.\nLa missione si compone di tre componenti che opereranno autonomamente una volta giunte in orbita di Mercurio (oltre a un modulo che condurr\u00e0 a destinazione la missione):\nStrumenti MPO.\nIl MPO \u00e8 costituito da 11 strumenti, di cui quattro: \"Isa, Serena, More\" e \"Simbio-Sys\", sono a guida italiana:"}
{"id": "149432", "revid": "114119061", "url": "https://it.wikipedia.org/wiki?curid=149432", "title": "Distribuzione (matematica)", "text": "In analisi matematica, le distribuzioni, note anche come funzioni generalizzate, sono oggetti che generalizzano il concetto di funzione. Rivestono grande importanza in diversi settori della fisica e dell'ingegneria, in cui molti problemi non continui conducono in modo naturale a equazioni differenziali le cui soluzioni sono distribuzioni.\nNello spazio delle distribuzioni sono inclusi tutti gli abituali spazi funzionali, dalle funzioni continue a quelle integrabili secondo Lebesgue e non solo. Per esse la definizione di derivata pu\u00f2 essere estesa in quella di \"derivata distribuzionale\" o \"debole\" in modo tale che ogni distribuzione sia derivabile e la sua derivata sia ancora una distribuzione. Questa caratteristica rende l'insieme delle distribuzioni l'ambiente ideale per formulare e studiare le equazioni differenziali alle derivate parziali, in particolare nella formulazione debole dei problemi differenziali classici.\nIl fisico Paul Dirac le utilizz\u00f2 alla fine degli anni venti del '900 per i suoi studi sulla meccanica quantistica, pur non dandone una definizione rigorosa. La definizione matematica delle \"funzioni generalizzate\" fu successivamente formulata da Sergej L'vovi\u010d Sobolev nel 1935. La teoria delle distribuzioni venne poi sviluppata da Laurent Schwartz. La pi\u00f9 importante delle funzioni generalizzate, che non sia una funzione ordinaria, \u00e8 la cosiddetta delta di Dirac.\nDefinizione.\nPer definire il concetto di distribuzione \u00e8 necessario introdurre lo spazio delle funzioni di test: il suo duale \u00e8 lo spazio delle distribuzioni.\nLo spazio delle funzioni di test.\nUna funzione formula_1 \u00e8 detta avere supporto compatto se esiste un sottoinsieme compatto formula_2 di formula_3 tale che formula_4 per ogni formula_5 che non appartiene a formula_2. Una funzione di test \u00e8 una funzione di variabile reale a valori reali liscia, a supporto compatto e definita sullo spazio euclideo. Lo spazio delle funzioni di test \u00e8 lo spazio vettoriale formula_7.\nLo spazio formula_7 pu\u00f2 essere munito di una topologia definendo il limite di una successione di suoi elementi. Una successione formula_9 converge a formula_10 se sono soddisfatte le seguenti condizioni:\nCon tale definizione formula_7 \u00e8 uno spazio vettoriale topologico localmente convesso e completo che soddisfa la condizione di Heine-Borel.\nIn particolare, se formula_19 \u00e8 una famiglia numerabile di sottoinsiemi aperti di formula_3 a chiusura compatta formula_21 e tali che formula_22, allora:\ndove formula_24 \u00e8 un insieme di funzioni lisce con supporto contenuto in formula_25 (e quindi compatto, in quanto chiuso in un compatto). La topologia su formula_7 \u00e8 quindi la topologia finale della famiglia di spazi metrici formula_24.\nLe distribuzioni.\nUna distribuzione su formula_3 \u00e8 un funzionale lineare formula_29 continuo, cio\u00e8 tale che:\nper ogni successione convergente formula_31. Lo spazio delle distribuzioni su formula_3 \u00e8 denotato con formula_33 ed \u00e8 lo spazio vettoriale duale continuo dello spazio vettoriale topologico formula_7.\nL'accoppiamento duale tra una distribuzione formula_35 ed una funzione di prova formula_10 \u00e8 spesso denotato dalle parentesi bracket nel seguente modo:\nMunito di una topologia debole, lo spazio formula_33 \u00e8 uno spazio vettoriale topologico localmente convesso. In particolare, una successione formula_39 converge alla distribuzione formula_40 se e solo se:\nQuesto accade se e solo se formula_42 converge uniformemente a formula_40 in ogni sottoinsieme limitato di formula_7.\nFunzioni come distribuzioni.\nOgni funzione formula_45 localmente integrabile secondo Lebesgue \"produce\" un funzionale lineare e continuo su formula_7, denotato con formula_47, il cui valore sulla funzione di prova formula_48 \u00e8 dato dall'integrale di Lebesgue:\nConvenzionalmente si identifica con abuso di notazione formula_47 con la funzione formula_51 senza che questo generi ambiguit\u00e0, sicch\u00e9 l'accoppiamento tra formula_51 e formula_48 si pu\u00f2 scrivere come:\nSe formula_51 e formula_56 sono due funzioni localmente integrabili, inoltre, le distribuzioni ad esse associate formula_47 e formula_58 coincidono in formula_33 se e solo se formula_51 e formula_56 sono uguali quasi ovunque.\nLe funzioni di prova sono esse stesse localmente integrabili, e dunque definiscono a loro volta delle distribuzioni. Dal momento che sono dense in formula_33 rispetto alla topologia in esso definita, per ogni distribuzione formula_35 esiste una successione formula_64 tale che:\nper ogni formula_10.\nOperazioni sulle distribuzioni.\nMolte delle operazioni definite sulle funzioni lisce a supporto compatto possono essere definite allo stesso modo per le distribuzioni. In generale, se:\n\u00e8 una funzione lineare di uno spazio vettoriale continua rispetto alla topologia debole, allora \u00e8 possibile estendere formula_68 a una funzione:\ngrazie al passaggio al limite.\nSolitamente, tuttavia, si preferisce definire le operazioni sulle distribuzioni attraverso l'applicazione aggiunta: se formula_70 \u00e8 un operatore lineare continuo, l'aggiunto \u00e8 l'operatore formula_71 tale che:\nper ogni formula_73. Se tale operatore formula_74 esiste ed \u00e8 continuo, allora l'operatore di partenza formula_68 pu\u00f2 essere esteso alle distribuzioni definendo:\nComplesso coniugato.\n\u00c8 possibile anche definire il complesso coniugato di una distribuzione nel modo seguente. Dato formula_70, formula_74 \u00e8 definito da:\nSi possono cos\u00ec definire la parte reale e immaginaria di una distribuzione:\nche sono a loro volta distribuzioni. Una distribuzione si dice \"reale\" se formula_81.\nDerivazione.\nSia formula_70 la derivata parziale di una funzione test formula_48 rispetto alla variabile formula_84:\nGrazie alla regola di integrazione per parti si dimostra che vale la relazione:\nsicch\u00e9 formula_87, dove l'asterisco denota l'aggiunto. Si tratta di una trasformazione lineare continua da formula_7 in s\u00e9, e segue che se formula_35 \u00e8 una distribuzione allora la sua derivata parziale rispetto alla coordinata formula_84 \u00e8 definita dalla relazione:\nIn questo modo \u00e8 evidente che ogni distribuzione \u00e8 infinitamente differenziabile, e che le derivata nella direzione formula_84 \u00e8 un operatore lineare su formula_33.\nIn generale, se formula_94 \u00e8 un arbitrario multi-indice e formula_95 indica la relativa derivata parziale mista, allora la derivata di ordine formula_14 di una distribuzione formula_35 \u00e8 data da:\ned esplicitamente si ha:\nL'operazione di derivazione \u00e8 dunque lineare su formula_33.\nLa definizione di derivata si pu\u00f2 estendere in modo naturale a distribuzioni di pi\u00f9 variabili usando come modello l'integrazione per parti di funzioni ordinarie. Si pu\u00f2 notare che la definizione di derivata di una distribuzione, a differenza di quanto avviene per le funzioni ordinarie - dove le funzioni derivabili sono una classe relativamente ristretta - \u00e8 applicabile a qualunque distribuzione senza eccezioni. In particolare, si possono derivare tutte le distribuzioni regolari corrispondenti a funzioni non derivabili. In questo modo le funzioni che non hanno derivata in senso ordinario hanno una distribuzione, generalmente non regolare, come derivata generalizzata.\nUn esempio \u00e8 dato dalla funzione di Heaviside:\nche, essendo discontinua, non \u00e8 derivabile nello 0. Tuttavia, applicando la definizione di derivata di una distribuzione, si trova:\ndove formula_103 perch\u00e9 formula_104 \u00e8 a supporto compatto. Si conclude che la derivata della funzione gradino \u00e8 la delta di Dirac.\nMoltiplicazione per una funzione liscia.\nData una funzione infinitamente derivabile formula_105 ed una distribuzione formula_40 su formula_3, il prodotto formula_108 \u00e8 definito da:\nper ogni funzione di prova formula_48. Tale definizione \u00e8 equivalente alla trasformazione aggiunta:\ncon formula_10. Allora, per ogni funzione di prova formula_113 si ha:\ne dunque formula_115, ossia formula_116 \u00e8 autoaggiunta.\nLa moltiplicazione di una distribuzione formula_40 per una funzione liscia formula_118 \u00e8 quindi definita da:\nCon la moltiplicazione per una funzione liscia formula_33 \u00e8 un modulo sull'anello formula_121. Tale definizione rende possibile definire l'azione di un operatore differenziale formula_122, i cui coefficienti sono funzioni lisce, su una distribuzione. Un operatore differenziale agisce su formula_35 restituendo un'altra distribuzione data da una sommatoria della forma:\nDistribuzioni temperate.\nLe distribuzioni sono definite come gli elementi dello spazio duale di uno spazio di funzioni, lo spazio delle funzioni di test. Le forti restrizioni imposte alle funzioni di test nella definizione permettono di fornire agli elementi dello spazio duale le caratteristiche volute. Le distribuzioni temperate sono gli elementi dello spazio delle funzioni che decrescono pi\u00f9 velocemente dell'inverso di ogni polinomio, quindi \u00e8 lo spazio delle funzioni a decrescenza rapida all'infinito e infinitamente derivabili, le cui derivate parziali sono ancora a decrescenza rapida. Una funzione formula_125 \u00e8 quindi nello spazio delle funzioni di test relativo alla classe delle distribuzioni temperate se ogni derivata di formula_48 moltiplicata per una potenza di formula_127 converge a zero per formula_128. \nVi \u00e8 una relazione tra la limitatezza del tasso di decrescita delle funzioni dello spazio di Schwartz e la crescita delle distribuzioni temperate: si mostra che una distribuzione temperata pu\u00f2 essere sempre vista come il risultato della derivazione di una funzione limitata da un polinomio. Nel momento in cui si vuole avere una classe di distribuzioni che siano limitate e localmente integrabili \u00e8 quindi necessario estendere lo spazio delle funzioni di test allo spazio formula_129 delle funzioni a decrescenza rapida all'infinito su formula_130. Le distribuzioni temperate costituiscono un sottospazio di formula_131, e si tratta di una classe di funzionali di notevole importanza dal momento che ogni distribuzione temperata ha una trasformata di Fourier, cosa che non caratterizza ogni distribuzione. Tali funzioni formano uno spazio topologico vettoriale completo la cui metrica \u00e8 definita da una famiglia di seminorme. Pi\u00f9 precisamente, dato:\nper formula_14 e formula_134 multiindici formula_48 \u00e8 una funzione di Schwartz se:\nLa famiglia di seminorme formula_137 definisce una topologia localmente convessa sullo spazio di Schwartz. Dal momento che le funzioni di Schwartz sono lisce, la famiglia di seminorme costituisce una norma sullo spazio di Schwartz. La trasformata di Fourier, inoltre, trasforma l'operazione di derivazione rispetto a formula_138 in moltiplicazione e viceversa: tale simmetria implica che la trasformata di una funzione di Schwartz \u00e8 ancora una funzione di Schwartz.\nDa quanto detto, una distribuzione formula_139 \u00e8 definita temperata se e solo se:\ne si ha:\nLa derivata di una distribuzione temperata \u00e8 ancora una distribuzione temperata, e questa classe di funzioni generalizza il concetto di funzione limitata localmente integrabile: tutte le distribuzioni a supporto compatto e tutte le funzioni a quadrato integrabili sono distribuzioni temperate.\nInoltre, tutte le funzioni localmente integrabili formula_51 con una crescita al massimo polinomiale, cio\u00e8 tali che:\nper un dato \"r\", sono distribuzioni temperate, e questo implica che anche le funzioni a p-esima potenza sommabile, con \"p\" &gt; 1, lo sono.\nTrasformata di Fourier di una distribuzione.\nSi considerino le funzioni di prova e le distribuzioni temperate nel campo complesso. La trasformata di Fourier formula_139 definisce un automorfismo sullo spazio di Schwartz:\nper ogni funzione di prova formula_48. formula_147 \u00e8 ancora una distribuzione temperata, e la trasformata \u00e8 un operatore continuo, lineare e biunivoco dallo spazio delle distribuzioni temperate in s\u00e9. La trasformata si relaziona con l'operazione di derivazione nel seguente modo:\nPer quanto riguarda la convoluzione, se formula_40 \u00e8 una distribuzione temperata e formula_113 una funzione infinitamente derivabile lentamente crescente su formula_130, formula_152 \u00e8 ancora una distribuzione e:\n\u00e8 la convoluzione di formula_147 e formula_155.\nConvoluzione.\nSotto determinate ipotesi \u00e8 possibile definire la convoluzione di una funzione con una distribuzione e la convoluzione tra due distribuzioni.\nConvoluzione di una funzione con una distribuzione.\nSia formula_156 una funzione di prova liscia a supporto compatto. La convoluzione di una distribuzione con formula_51 definisce l'operatore lineare:\nLa convoluzione di formula_51 con una distribuzione formula_160 pu\u00f2 essere definita considerando l'aggiunto di formula_161 relativo all'accoppiamento duale di formula_162 e formula_131. Se formula_51, formula_56 e formula_166 sono in formula_162, allora grazie al teorema di Fubini:\ndove formula_169. Estendendo per continuit\u00e0, la convoluzione di formula_51 con una distribuzione formula_40 \u00e8 data da:\nper ogni funzione di prova formula_173.\nSi pu\u00f2 definire in modo equivalente la convoluzione di una funzione formula_51 con una distribuzione formula_40 usando l'operatore di traslazione formula_176, definito su una funzione di prova da:\nTale operatore pu\u00f2 essere esteso attraverso il suo aggiunto allo spazio delle distribuzioni. La convoluzione di una funzione a supporto compatto con una distribuzione \u00e8 allora la funzione definita per ogni formula_178 nel seguente modo:\nSi dimostra che la convoluzione di una funzione a supporto compatto con una distribuzione \u00e8 una funzione liscia a supporto compatto ed il teorema di convoluzione di Titchmarsh mostra che:\ndove formula_181 denota l'inviluppo convesso.\nConvoluzione di due distribuzioni.\nDate due distribuzioni formula_40 e formula_68 su formula_130, con formula_68 a supporto compatto, \u00e8 possibile definire la loro convoluzione formula_186 estendendo il concetto di convoluzione ad operazione lineare sulle distribuzioni, in modo che la formula associativa:\ncontinui a valere per tutte le funzioni di prova formula_166, e tale estensione \u00e8 unica. Per caratterizzare esplicitamente la convoluzione di due distribuzioni, per ogni funzioni di prova formula_189 si consideri la funzione:\nTale funzione \u00e8 liscia in formula_191 ed \u00e8 a supporto compatto. La convoluzione formula_186 \u00e8 allora definita da:\nQuesto generalizza la nozione di convoluzione di funzioni e si relaziona con l'operazione di derivazione nel seguente modo:\nTale definizione rimane valida anche per assunzioni meno restrittive su formula_40 e formula_68.\nApplicazioni.\nUn'applicazione delle distribuzioni si ha nel calcolo delle probabilit\u00e0, come illustrato dal seguente esempio. Si supponga di voler studiare i tempi di attesa dei veicoli a un semaforo stradale. C'\u00e8 una probabilit\u00e0 formula_197 non nulla che un veicolo trovi il semaforo verde, e quindi non debba attendere. Per ogni numero positivo di secondi formula_198 c'\u00e8 una probabilit\u00e0 che un veicolo debba attendere meno di formula_198 secondi. Tale funzione \u00e8 crescente. Pertanto la distribuzione cumulativa di probabilit\u00e0 risultante avr\u00e0 il seguente andamento: per formula_200, vale zero; per formula_201, vale formula_197 , compreso tra zero e uno; per formula_203, ha valori crescenti con continuit\u00e0 da formula_197 a uno. Tale funzione \u00e8 derivabile per formula_205, ma ha una discontinuit\u00e0 intorno a zero. Pertanto, non si tratta n\u00e9 di una distribuzione di probabilit\u00e0 continua, n\u00e9 di una distribuzione di probabilit\u00e0 discreta, bens\u00ec di una \"mista\". Con le funzioni ordinarie, l'unico modo di trattarla, \u00e8 attenersi alla cumulativa. Grazie alle funzioni generalizzate, invece, qualunque cumulativa \u00e8 derivabile, e quindi si pu\u00f2 ottenere una funzione generalizzata di densit\u00e0 di probabilit\u00e0.\nPertanto, l'uso delle funzioni generalizzate permette di descrivere con un solo formalismo sia le densit\u00e0 di probabilit\u00e0 discrete, che le densit\u00e0 di probabilit\u00e0 continue, nonch\u00e9 le densit\u00e0 di probabilit\u00e0 \"miste\".\nUn'altra motivazione per l'uso delle funzioni generalizzate si ha, in fisica e ingegneria, nello studio di fenomeni impulsivi. Ad esempio, in un lampo di luce si pu\u00f2 voler tener conto dell'energia luminosa emessa, pur considerando nulla la durata del lampo, e quindi infinita la luminosit\u00e0 istantanea. Nell'urto di due palle da biliardo, si pu\u00f2 voler tener conto della quantit\u00e0 di moto delle palle prima e dopo l'urto, pur considerando nulla la durata dell'urto, e quindi infinite le accelerazioni. Nello studio dell'elettromagnetismo e delle sue applicazioni tecniche, ci sono numerosi casi di fenomeni impulsivi, come la scarica elettrostatica e la commutazione di circuiti."}
{"id": "149434", "revid": "287204", "url": "https://it.wikipedia.org/wiki?curid=149434", "title": "Nunzio", "text": ""}
{"id": "149435", "revid": "7336", "url": "https://it.wikipedia.org/wiki?curid=149435", "title": "Big five", "text": ""}
{"id": "149436", "revid": "7336", "url": "https://it.wikipedia.org/wiki?curid=149436", "title": "Big5", "text": ""}
{"id": "149441", "revid": "1305772", "url": "https://it.wikipedia.org/wiki?curid=149441", "title": "Mistura", "text": ""}
{"id": "149446", "revid": "1543377", "url": "https://it.wikipedia.org/wiki?curid=149446", "title": "Chandrayaan-1", "text": "Chandrayaan-1 (\"Chandra\" = luna, \"yaan\" = viaggio) \u00e8 stata una missione lunare senza equipaggio dell'Agenzia spaziale indiana. La missione era composta di un \"orbiter\" ed un \"impattatore\", la \"Moon Impact Probe\", di 29\u00a0kg dotato di uno spettrometro di massa, una telecamera e un altimetro. La sonda \u00e8 stata lanciata da una versione modificata del razzo indiano Polar Satellite Launch Vehicle il 22 ottobre 2008 dal Satish Dhawan Space Centre (SHAR), in Sriharikota, nello Stato sud-orientale dell'Andhra Pradesh alle 6:22 ore locali, 2:52 in Italia (00:52 UTC).\nL\"orbiter\" \u00e8 entrato in orbita lunare l'8 novembre 2008. Il 12 novembre ha raggiunto la sua orbita operativa: un'orbita circolare polare, a 100\u00a0km dalla superficie lunare.\nIl 14 novembre \u00e8 stata sganciata la \"Moon Impact Probe\", che dopo un volo di 25 minuti \u00e8 impattata sulla Luna alle 16:04, ora italiana.\nDopo aver subito alcuni guasti minori, tra i quali il danneggiamento dei sensori stellari, Chandrayaan-1 ha interrotto l'invio di segnali radio a Terra alle 20:00 UTC del 28 agosto 2009 (1:30 del 29 agosto). La stazione di controllo ha perso il contatto con la sonda e la missione \u00e8 stata dichiarata conclusa. Chandrayaan-1 ha operato per 312 giorni in orbita lunare, meno della met\u00e0 dei previsti due anni di missione.\nStrumentazione.\nIl satellite aveva sensori ad alta risoluzione nel campo del visibile, dell'infrarosso e delle frequenze dei raggi X molli e duri. Durante i due anni di missione la sonda avrebbe dovuto produrre una mappa dettagliata della composizione chimica della superficie lunare e della sua topografia. Le regioni polari avrebbero dovuto essere analizzate con particolare riguardo alla ricerca di zone contenenti ghiaccio.\nCosto e collaborazione internazionale.\nSi stima per la missione un costo di 3,8 miliardi di rupie (circa 71 milioni di euro). Il progetto di una missione con equipaggio era stato scartato per l'eccessivo costo (100 miliardi di rupie cio\u00e8 1,9 miliardi di euro).\nLa missione \u00e8 stata realizzata in cooperazione con altre agenzie spaziali: la NASA, l'ESA (in particolare Germania, Svezia e Regno Unito) e l'Agenzia Aerospaziale Bulgara hanno fornito sei degli undici strumenti a bordo della sonda. Due dei tre forniti dall'ESA hanno gi\u00e0 volato a bordo della missione lunare europea SMART-1.\nFine della missione.\nLa missione aveva una durata prevista di 2 anni, tuttavia a causa di alcuni problemi tecnici ha smesso di inviare segnali dopo appena 312 giorni. \u00c8 rimasta in orbita attorno alla Luna per circa 1000 giorni, prima di impattare con la superficie.\nTuttavia la missione \u00e8 stata considerata conclusa con successo per quanto prematuramente per aver ottenuto il 95% dei risultati previsti."}
{"id": "149447", "revid": "77358", "url": "https://it.wikipedia.org/wiki?curid=149447", "title": "Smart 1", "text": ""}
{"id": "149455", "revid": "1712526", "url": "https://it.wikipedia.org/wiki?curid=149455", "title": "Vita e opinioni di Tristram Shandy, gentiluomo", "text": "La vita e le opinioni di Tristram Shandy, gentiluomo (o Tristram Shandy) \u00e8 un romanzo di Laurence Sterne, pubblicato a puntate nel corso di 8 anni. Consta di nove volumi: i primi due apparsi nel 1759, il 3 e il 4 nel 1761, il 5 e il 6 nel 1762, i volumi 7 e 8 nel 1765, il 9 nel 1767. Pretende essere la biografia del personaggio eponimo. \"Shan\" o \"shandy\" \u00e8 un termine dialettale dello Yorkshire che significa \"instabile\" oppure \"confuso\". I lettori scoprirono con sorpresa e scandalo che l'eroe sarebbe rimasto una figura embrionale nel corso di tutta la storia. Lo stile dell'opera \u00e8 marcato dalle digressioni, dai doppi sensi, dai dispositivi grafici.\nSterne fu un lettore accanito, cosa che si riflette nel \"Tristram Shandy\". Molte delle sue similitudini, ad esempio, sono riprese da opere di poeti metafisici del XVII secolo e il romanzo stesso, concentrato sui problemi del linguaggio, tiene conto costantemente delle teorie di John Locke espresse in An Essay Concerning Human Understanding. Arthur Schopenhauer defin\u00ec l'opera uno dei pi\u00f9 grandi romanzi mai scritti.\nTrama.\nIl romanzo \u00e8 il ritratto umoristico di una famiglia e delle persone che entrano in contatto con i suoi componenti: il padre di Tristram, il geniale Walter, la madre molto posata ma un po' ottusa, lo zio Toby, un ex ufficiale dell'esercito, troppo pacifico per la sua professione, il parroco Yorick, che si distingue per ingenuit\u00e0 e umorismo, il caporale Trim e la vedova Wadman. Il narratore, cio\u00e8 Tristram stesso, interviene e commenta il corso del processo di scrittura o le disgraziate vicende che lo hanno coinvolto fin da prima della sua nascita. Inoltre, l'autore inser\u00ec nella trama amici e rivali, facilmente riconoscibili, nei panni di personaggi comici.\nTecniche e stile.\nSterne \u00e8 universalmente considerato il precursore del romanzo modernista \u00e8 un'opera decisamente insolita, che fa parodia e sperimentazione delle strutture narrative allora in voga, tanto che alla fine si scoprir\u00e0 che la narrazione ha coperto solo una giornata di vita della famiglia. La nuova concezione del romanzo di Sterne si manifesta anche nelle stranezze tipografiche: una pagina completamente bianca, un'altra nera, una marmorizzata, i capitoli a volte di una sola frase. Viene considerato un \"antiromanzo\" in quanto rompe con le convenzioni del romanzo tradizionale, attraverso le digressioni nella narrazione, l'uso innovativo della cronologia tra flashback e flashforward, l'assenza di una vera e propria trama. Viene considerato anche un \"metaromanzo\", in quanto troviamo riflessioni sui processi narrativi di scrittura e sulla natura del romanzo in s\u00e9.\n\"Tristram Shandy\" influenzer\u00e0 enormemente la letteratura futura; tra gli scrittori maggiormente influenzati si possono citare James Joyce, Samuel Beckett, Georges Perec, Thomas Pynchon e Javier Mar\u00edas. Gli elementi che sono stati recepiti in misura maggiore riguardano la struttura del romanzo, come la tecnica della digressione, quella dello spostamento, e i frequenti appelli al lettore, ma soprattutto il ricorso alla metanarrazione, cio\u00e8 ai commenti dell'autore a proposito della propria scrittura e della letteratura in generale. Sterne tende a rimandare le vicende principali favorendo quelle secondarie. Il risultato \u00e8 un attento connubio tra episodi primari e secondari: gli eventi principali della storia di Tristram vengono ritardati da discussioni, dialoghi, racconti che solo in apparenza risultano non pertinenti o sgradevoli al lettore, in effetti il vero collante del romanzo.\nInfluenze.\nIn filosofia e matematica \u00e8 ben noto il cosiddetto \"paradosso di Tristram Shandy\", che \u00e8 stato introdotto da Bertrand Russell nel suo libro \"I principi della matematica\" per evidenziare le contraddizioni interne che derivano dall'assunzione che insiemi infiniti possono avere la stessa cardinalit\u00e0. Proprio come accade con il gentleman dell'opera, che impiega un anno per scrivere la storia di una singola giornata della sua vita, nell'ipotesi che possa essere scritta per un tempo infinito.\nNel 2005 Michael Winterbottom ha provato a fare una riduzione cinematografica del \"Tristram Shandy\", aggiungendo al gioco di cornici sterniano la storia della produzione stessa del film. Il titolo \u00e8 \"A Cock and Bull Story\"."}
{"id": "149456", "revid": "1305772", "url": "https://it.wikipedia.org/wiki?curid=149456", "title": "Calama", "text": "Calama \u00e8 una citt\u00e0 ed un comune del Cile, capoluogo della provincia di El Loa nella regione di Antofagasta.\nLa citt\u00e0 \u00e8 situata nel Deserto di Atacama nel nord del Cile ad un'altitudine di 2.260 m s.l.m. Conta circa 143.000 (2008) abitanti. \nFu scenario della battaglia di Calama tra gli eserciti boliviano e cileno che fu l'inizio della cosiddetta guerra del Pacifico. \nNelle vicinanze della citt\u00e0 si trova la miniera a cielo aperto pi\u00f9 grande del mondo, quella di Chuquicamata, dove si estrae il rame.\nSport.\nCalcio.\nLa pi\u00f9 importante squadra cittadina \u00e8 il Club de Deportes Cobreloa, vincitore di 8 titoli nazionali e di una Coppa del Cile."}
{"id": "149461", "revid": "834", "url": "https://it.wikipedia.org/wiki?curid=149461", "title": "Water basket", "text": ""}
{"id": "149462", "revid": "834", "url": "https://it.wikipedia.org/wiki?curid=149462", "title": "Water Basket", "text": ""}
{"id": "149463", "revid": "580197", "url": "https://it.wikipedia.org/wiki?curid=149463", "title": "Temuco", "text": "Temuco \u00e8 una citt\u00e0 che si trova nel sud del Cile ed \u00e8 capitale della provincia di Caut\u00edn e della regione dell'Araucan\u00eda, anche chiamata IX Regione. \n\u00c8 stata fondata nel 1881 come forte da Manuel Recabarren, grazie alla sua posizione nella valle centrale di La Araucan\u00eda Regione; tale posizione ha portato alla successiva creazione di una stazione ferroviaria. Si trova a una distanza di 675 km da Santiago del Cile, capitale della Repubblica.\nPossiede una delle pi\u00f9 importanti aree naturali protette dalla valle di La Araucan\u00eda, il Monumento Naturale Cerro \u00d1ielol, nei pressi di Plaza de Armas. Alcune delle ultime foreste restanti della valle centrale di La Araucan\u00eda si trovano nei pressi di Temuco.\n\u00c8 sede vescovile e ha una popolazione di 300.000 abitanti circa, in gran parte di origine europea, spagnola e tedesca in particolare. Tedesco fu anche uno degli architetti cui si deve la sistemazione urbanistica della citt\u00e0: Teodoro Schmids Weichesel. \nNei suoi dintorni vivono ancor oggi numerosi rappresentanti dell'etnia Mapuche. Infatti, il toponimo viene dal \"mapuzugun\", significa \u201cacqua di temu\u201d albero medicinale usato dai mapuche, i nativi di questa regione. \nSport.\nL'Estadio Germ\u00e1n Becker \u00e8 un impianto multifunzione dedito principalmente al calcio che ospita gli incontri interni del Deportes Temuco ed \u00e8 stato uno delle sedi della Copa Am\u00e9rica 2015."}
{"id": "149464", "revid": "834", "url": "https://it.wikipedia.org/wiki?curid=149464", "title": "Pallacanestro acquatica", "text": ""}
{"id": "149466", "revid": "118371529", "url": "https://it.wikipedia.org/wiki?curid=149466", "title": "Amazonas (Brasile)", "text": "Amazonas \u00e8 il pi\u00f9 esteso stato del Brasile, situato nella parte settentrionale del Paese.\nProcedendo da nord in senso orario, confina con gli Stati di Roraima, Par\u00e1, Mato Grosso, Rond\u00f4nia e Acre. Confina inoltre con Per\u00f9, Colombia (Dipartimento di Amazonas) e Venezuela (stato di Amazonas). Non confina invece con l'omonima regione peruviana.\nGeografia fisica.\nL'Amazonas, che prende il nome dal Rio delle Amazzoni, \u00e8 coperto in prevalenza dalla foresta amazzonica, della quale ingloba una buona fetta.\nIl territorio dell'Amazonas pu\u00f2 essere suddiviso in tre aree:\nNello Stato si trova la cima pi\u00f9 alta del Brasile, il Pico da Neblina, un tepui a sopra il livello del mare.\nStoria.\nIl toponimo \"Amazonas\" fu usato per la prima volta dagli esploratori spagnoli, i quali si trovarono a combattere contro donne amerindie che ricordarono loro le amazzoni della mitologia greca. Il termine pass\u00f2 poi a indicare il fiume, lo Stato e la foresta.\nSecondo un'etimologia meno nota, il nome \"Amazonas\" deriverebbe invece da un vocabolo indigeno, \"amassunu\", che significa \"i suoni delle acque\".\nCon il trattato di Tordesillas del 1494 il globo terrestre (Europa esclusa) fu diviso fra Spagna e Portogallo: i territori a ovest del meridiano 46\u00b0 37' passavano alla prima, quelli a est al secondo. Ci\u00f2 significava che tutto il Sudamerica, salvo una piccola porzione della costa orientale del Brasile, spettava agli spagnoli. In realt\u00e0 i portoghesi finirono per controllare tutta l'area brasiliana stabilendovi vari insediamenti e accampamenti militari. Fu cos\u00ec che la Spagna rinunci\u00f2 ufficialmente al controllo della regione (Amazonas compreso) con il trattato di Madrid del 1750. Lo Stato dell'Amazonas venne poi ufficialmente creato da Dom Pedro II nel 1850. Negli anni cinquanta dell'Ottocento l'Amazonas conobbe un periodo di grande prosperit\u00e0 economica, dovuto al florido commercio della gomma. Tali ricchezze comportarono per\u00f2 un numero incalcolabile di perdite di vite umane tra i \"seringueiros\", amerindi sfruttati nella raccolta di caucci\u00f9 che perirono a causa delle malattie e dei ritmi di lavoro insostenibili.\nVerso la fine dell'Ottocento, il Brasile perse il monopolio del commercio di caucci\u00f9 a causa della concorrenza di Gran Bretagna e Paesi Bassi, che sfruttavano le piantagioni del Sudest asiatico per produrre gomma di qualit\u00e0 migliore a prezzi pi\u00f9 contenuti. A inizio Novecento, l'Amazonas and\u00f2 perci\u00f2 incontro a un periodo di crisi economica, che ebbe termine solo negli anni cinquanta in seguito all'intervento del governo federale.\nProprio grazie alle ricchezze accumulate con il commercio della gomma, la capitale Manaus un tempo fu una citt\u00e0 molto ricca, che, addirittura, riusc\u00ec ad avere strade asfaltate e illuminate ancor prima di Londra. Tuttavia, Manaus attravers\u00f2 una fase di decadenza in seguito al declino delle esportazioni di caucci\u00f9, per poi conoscere una nuova fase di espansione economica solo nel 1967, anno in cui il governo federale implement\u00f2 politiche volte alla ripresa economica della citt\u00e0 che, ora, costituisce il pi\u00f9 importante centro finanziario della regione.\nBandiera.\nLa bandiera attuale fu adottata con la legge numero 1513 del 14 gennaio 1982. Le 25 stelle nella parte superiore sinistra rappresentano le 25 municipalit\u00e0 che esistevano nel 1897. La stella pi\u00f9 grande rappresenta la capitale Manaus. Le due strisce orizzontali bianche simboleggiano la speranza, mentre quella rossa le lotte sostenute dalla popolazione.\nGeografia antropica.\nSuddivisioni amministrative.\nLo Stato \u00e8 composto dalla capitale e da altri 61 municipi.\nLe municipalit\u00e0 sono raggruppate in 13 microregioni, a loro volta raggruppate in 4 mesoregioni. Queste due entit\u00e0 sono state create dal'Instituto Brasileiro de Geografia e Estat\u00edstica, l'istituto nazionale brasiliano di geografia e statistica, per soli fini statistici, pertanto non individuano entit\u00e0 politiche o amministrative.\nEconomia.\nIn passato l'economia dello Stato dipendeva quasi esclusivamente dall'esportazione della gomma. Oggi si ha invece un'economia pi\u00f9 diversificata, visto che si coltivano manioca, arance e altre colture. cambiamenti si sono avuti grazie al governo federale, che appoggia la nascita di industrie per l'esportazione di prodotti di largo consumo negli altri stati dell'area amazzonica (come il Venezuela) e nei paesi pi\u00f9 sviluppati.\nAltra attivit\u00e0 importante \u00e8 il turismo, reso possibile dalla incredibile variet\u00e0 del paesaggio amazzonico."}
{"id": "149469", "revid": "345376", "url": "https://it.wikipedia.org/wiki?curid=149469", "title": "Alphataurus", "text": "Gli Alphataurus sono un gruppo musicale rock progressivo italiano formatosi nel 1970.\nIl gruppo.\n1970-1973.\nProvenienti da Milano, nella sua formazione originale il gruppo ha al suo attivo un unico album ufficiale in studio, uscito nel 1973 e prodotto dalla allora neonata etichetta Magma, fondata da Vittorio De Scalzi dei New Trolls; il disco dal titolo omonimo, \u00e8 un lavoro nel quale si mettono in luce soprattutto il cantante Michele Bavaro ed il tastierista Pietro Pellegrini. I brani sono tutti lunghi e molto elaborati, comunque lontani dalla sfarzosit\u00e0 tipica dei gruppi dell'epoca.\nDa ricordare furono le loro apparizioni live in festival come il \"Secondo Davoli Pop\" di Reggio Emilia nel 1972, il \"Festival di Musica Popolare\" di Roma nel 1973 ed il \"Primo Concerto D'avanguardia\" di Palermo.\nCome molti gruppi progressivi di quei primi anni settanta, anche gli Alphataurus devono fare i conti con scarsi riscontri di vendita che portano ben presto il gruppo allo scioglimento, proprio mentre stavano preparando il materiale per un nuovo album. Questi brani sono poi stati pubblicati nel 1992 dalla Mellow Record su un album intitolato \"Dietro l'uragano\", ma si tratta in effetti di canzoni appena abbozzate, in pratica delle demo e senza parti vocali. Bavaro oggi fa il solista, ed ha realizzato un CD di canzoni italiane per il mercato brasiliano.\nLa \"reunion\".\nNel 2009 Pietro Pellegrini e Guido Wassermann, due dei componenti originali, iniziano la ricostruzione della band per la realizzazione di un nuovo album con composizioni \"vecchie\" e nuove, e per il ritorno sulla scena live. Anche il batterista originale Giorgio Santandrea rientra in formazione, mentre il bassista Alfonso Oliva e il cantante Michele Bavaro rinunciano prevalentemente perch\u00e9 ormai distanti dalla \"base geografica\" della band, che \u00e8 sempre Milano. Entrano quindi in formazione nuovi elementi, tra cui un secondo tastierista anche al fine di riprodurre al meglio in concerto le sonorit\u00e0 da studio della band.\nLa \"reunion\" ufficiale si materializza cos\u00ec alla PROGVENTION 2010, un evento dedicato al Progressive '70 tenutosi nei pressi di Milano il 6 novembre 2010, dal quale viene tratto un album intitolato \"Live In Bloom\", pubblicato a marzo 2012.\nA fine 2011 Giorgio Santandrea lascia la formazione per dedicarsi ad altri progetti, e al suo posto entra in formazione Alessandro \"Pacho\" Rossi, che dopo poche prove \u00e8 gi\u00e0 impegnato nelle registrazioni del nuovo album in studio \"AttosecondO\", uscito a settembre 2012.\nNell'aprile 2013 Fabio Rigamonti, bassista degli Alphataurus dal 2010 con cui ha realizzato sia il disco dal vivo che il secondo album in studio della band, lascia la formazione e viene sostituito da Marco Albanese.\nNell'ottobre 2013 Alessandro \"Pacho\" Rossi, batterista della band dalla fine del 2011 con cui ha realizzato il secondo album in studio \"AttosecondO\", lascia la formazione e viene sostituito da Diego Mariani.\nNel 2018 partecipano al meeting prog StratosFestival assieme a The Winstons presso il Parco Increa di Brugherio.\nNell'Aprile del 2019 partecipano al concerto \"la Bottega del Prog\" al cinema Teatro Don Bosco a Varazze (SV) insieme a \"Giorgio Fico Piazza (PFM 1970/1972) Band\" e a \"il Cerchio d'Oro\".\nNel mese di Maggio 2019 Alphataurus realizzano un concerto di beneficenza presso l'Auditorium \"Il Pertini\" a Cinisello Balsamo, con grande successo di pubblico. "}
{"id": "149471", "revid": "36426", "url": "https://it.wikipedia.org/wiki?curid=149471", "title": "Scuola forlivese", "text": "Nell'ambito delle arti figurative, con scuola forlivese si pu\u00f2 indicare un gruppo di artisti, principalmente pittori, che era attivo nella citt\u00e0 romagnola di Forl\u00ec dalla fine del Medioevo fino al Manierismo. A Forl\u00ec, in particolare, lavor\u00f2 la coppia Melozzo da Forl\u00ec-Marco Palmezzano che pose l'accento su complesse, e in parte inedite, forme di prospettiva per ambientare le scene sacre, come la visione \"da sott'in su\". \nA proposito della scuola forlivese Antonio Paolucci scrisse: \"A Forl\u00ec l'arte figurativa assumeva aspetti distinguibili rispetto a quelli pur simili e fraterni presenti nelle citt\u00e0 vicine. Il responsabile della differenza, l'artista che ha dato alla Forl\u00ec del Rinascimento una sua specifica identit\u00e0, \u00e8 stato Marco Palmezzano\". \nSviluppo.\nPittura, scultura, architettura.\nNel tardo Medioevo Forl\u00ec godette di una posizione privilegiata tra lo snodo della via Emilia e quello delle strade che, attraverso Ferrara, andavano da Venezia al centro-Italia, in particolare a Roma, come dimostra il passaggio per Forl\u00ec di vari itinerari delle cosiddette vie Romee; inoltre fu vicina a centri innovativi quali Rimini, Urbino e la stessa Ferrara, e il suo territorio confinava anche con quello di Firenze tramite la vicinissima Romagna fiorentina. Elementi propulsori della vita artistica furono i vescovi e i potenti abati di San Mercuriale. \nNel XIV secolo tutta la Romagna fu influenzata dal passaggio di Giotto a Rimini, generando un folto gruppo di seguaci che diffusero presto le novit\u00e0 del maestro fiorentino. A Forl\u00ec, dopo l'esperienza bizantina del Maestro di Forl\u00ec, si trovano nella seconda met\u00e0 del Trecento pittori interessanti e vivaci quali Guglielmo da Forl\u00ec, che Adriana Arfelli lo definisce come il \"mitico fondatore della scuola pittorica forlivese\", Baldassarre Carrari il Vecchio, Augustinus, Giovanni di Mastro Pedrino.\nNella seconda met\u00e0 del Quattrocento alcuni pittori forlivesi portarono in patria precocemente le novit\u00e0 elaborate a Padova dalla scuola dello Squarcione e dagli artisti attivi nella cappella Ovetari, tra cui il giovane Andrea Mantegna. In particolare Ansuino da Forl\u00ec fu quello che seppe assorbire queste novit\u00e0 (lavorando anche a fianco di tali maestri) e proporle in patria, riscuotendo un successo che testimonia l'apertura della comunit\u00e0 all'umanesimo. \nAnsuino fu il maestro diretto di Melozzo, un artista eccezionale che seppe cogliere il meglio di quello che veniva prodotto nell'Italia nord-orientale, tra Mantegna, Piero della Francesca e Giovanni Bellini. A lui si attribuisce lo sviluppo pieno della prospettiva con veduta dal basso, di cui diede eccellente prova nella Sagrestia di San Marco a Loreto, o nei frammentari affreschi per la basilica dei Santi Apostoli a Roma. La sua memoria \u00e8 tuttavia penalizzata dalla sfortuna che, nei secoli, ha distrutto o pesantemente compromesso circa il 90% della sua produzione. \nRaccolse la sua eredit\u00e0, ormai alle soglie del XVI secolo, Marco Palmezzano, artista che guard\u00f2 anche alle novit\u00e0 provenienti da Firenze (in particolare dagli allievi di Verrocchio), dal Veneto e dall'Umbria (Perugino, Pinturicchio). Fu autore di grandi pale spesso affollate di personaggi e ricche di dettagli preziosi, con il ricordo degli arditi artifici prospettici imparati dal suo maestro. Tuttavia, come molti grandi maestri attivi tra Quattro e Cinquecento, non scavalc\u00f2 mai il confine della \"Maniera Moderna\": ignor\u00f2 Leonardo, Raffaello e gli altri grandi innovatori della sua epoca, restando sempre fedele al disegno graficamente curato, all'atmosfera asciutta e alla colorazione convenzionale, tutti elementi tipici dell'appena trascorso XV secolo. \nIn quegli stessi anni lavorarono in citt\u00e0 anche alcuni maestri minori, come Baldassarre Carrari e il cosiddetto Maestro dei Baldraccani.\nDella generazione seguente fecero parte Francesco Menzocchi e Livio Agresti, artisti ormai pienamente inserito nella corrente del manierismo di ispirazione tosco-romana. In quel periodo la scuola ricevette un forte impulso da due successivi vescovi di Forl\u00ec, Pier Giovanni Aleotti (1551-1563) e Antonio Giannotti (1563-1578), che con azioni incisive portarono la citt\u00e0 a essere \"citata come esempio di ortodossia e di zelo religioso\". In particolare, negli anni sessanta del secolo, il patetismo nell'arte forlivese sembra sostanzialmente \"in anticipo sui fatti romani degli anni settanta\". Gian Francesco Modigliani, nella seconda met\u00e0 del Cinquecento, fu un artista che apprese la lezione del Tintoretto con una pennellata sciolta e composizioni ardite. \nTra gli architetti del Rinascimento si ricorda Pace di Maso del Bombace.\nNei secoli successivi non vi fu continuit\u00e0, incontrando nella scena artistica alti e bassi. Tra gli epigoni del XVIII secolo un certo interesse \u00e8 legato alla figura di Antonio Belloni. Tuttavia non si pu\u00f2 ignorare la presenza in citt\u00e0, per circa vent'anni, del bolognese Carlo Cignani, che vi lasci\u00f2 il proprio capolavoro nella cupola dell'Assunta in Duomo. \nQuanto al periodo tra XIX e XX secolo, \"a Forl\u00ec si pu\u00f2 parlare di una locale scuola che, dopo Antonello Moroni, vanta i nomi di Pietro Angelini, Giovanni Marchini e Carlo Stanghellini prima di giungere alla generosit\u00e0 creativa di Maceo Casadei e di suoi emuli come Gino Mandolesi e Gianna Nardi Spada\". Negli anni venti del Novecento Forl\u00ec fu il centro del Cenacolo Artistico Forlivese.\nArgenteria.\nNon mancano anche celebri argentieri, come quel Giovanni Giardini, vissuto tra XVII e XVIII secolo, che fu argentiere pontificio a Roma. A lui si deve, ad esempio, un bel \"Reliquario di san Mercuriale\" (1719 - 1720).\nCeramica.\nDal Medioevo a Forl\u00ec esiste una tradizione di produzione di oggetti in ceramica e sculture in terracotta, con artisti come Leucadio Solombrini. Tale tradizione risulta ancora attiva negli anni venti del Novecento, con la \"Ca' de fug\" di Giulio Vio e con la \"Flamigli Ceramiche\" di Luigi Flamigni.\nLavorazione del legno, intaglio, liuteria.\nAnche la lavorazione del legno, e in particolare l'intaglio, ebbe a Forl\u00ec una certa fioritura. N\u00e9 vi mancarono i maestri liutai.\nArtisti.\nTra gli artisti riconducibili a questo ambito, si ricordano:"}
{"id": "149474", "revid": "767487", "url": "https://it.wikipedia.org/wiki?curid=149474", "title": "Max De Angelis", "text": "Biografia.\nInfanzia.\nAttorno ai 13/14 anni comincia a fare la voce guida negli studi di registrazione e, quindicenne, si concentra sullo studio di, tra gli altri, Dave Brubeck, Chick Corea e Oscar Peterson.\nDiventa assistente del Maestro Polizzi, scopre la composizione di colonne sonore per film ed insegna pianoforte agli allievi pi\u00f9 piccoli nella scuola \"Diapason\", aperta dallo stesso Polizzi.\nSuccessivamente, affiancato dall'amico Andrea Romanazzo, voce e basso, formano il duo Max et Romanax.\nEsordi.\nDal 1990 \u00e8 nel cast del gruppo musicale del programma televisivo trasmesso da Raiuno \"Domenica in\", due anni dopo lavora con Bruno Modugno in \"Giorno di festa\" per Rai 2. Nel 1993 fonda il gruppo dei Noisy Night, e collabora alle produzioni dance di DJ Giorgio Prezioso.\nAffianca in numerose occasioni i comici Gabriele Cirilli, Teo Mammucari, Enrico Brignano, Max Giusti negli spettacoli di cabaret e partecipa come presentatore alla trasmissione di Raitre \"Numero Zero\".\nDal 1999 al 2002 \u00e8 in tourn\u00e9e teatrale con \"L'evento live\", spettacolo scritto e diretto da lui, che ripercorre 50 anni di musica italiana, durante il quale recita, canta e suona.\nDal 2001 assieme all'amico di infanzia Diego Calvetti, si dedica alla composizione e alla scrittura di canzoni che proporr\u00e0 a numerose etichette discografiche, seguendo il percorso di una lunga gavetta.\nSuccesso.\nNel gennaio del 2004 esce il singolo \"La soluzione\", un pezzo dal ritmo martellante. La canzone \u00e8 accompagnata da un video che si avvale del meccanismo del reverse e vede alla regia Giangi Magnoni, in esso la scelta di Max di non comparire nel video clip.\nIl secondo singolo \u00e8 \"Nuda\", pubblicato il 25 giugno del 2004.\nLa realizzazione del video \u00e8 affidata nuovamente a Giangi Magnoni che, prendendo spunto dal testo, mette in scena in un loft simil-newyorkese, un delitto passionale dalla patinata estetica fetish.\nPartecipa al Festivalbar 2004 proprio con questa canzone.\nA met\u00e0 novembre del 2004 comincia a circolare il terzo singolo, \"L'evaso\"; per il videoclip troviamo sempre Giangi Magnoni che interpreta l'evasione in chiave quasi guerresca, il protagonista per evadere dal mondo ristretto in cui si trova utilizza infatti, sotto lo sguardo di disapprovazione di un portinaio (simbolo del luogo comune e delle convenzioni), un macchinario che somiglia molto da vicino alle catapulte da guerra d'et\u00e0 cinquecentesca, una volont\u00e0 determinata di avere ragione delle barriere (il cemento) e ritrovarsi in un mondo pi\u00f9 vero (l'atterraggio nel bosco).\nSuccessivamente, partecipa al Festival di Sanremo 2005 nella categoria \"Giovani\" con il pezzo \"Sono qui per questo\". Contemporaneamente esce il suo primo album, \"La soluzione\", che contiene dieci brani pi\u00f9 una ghost track, scritti da De Angelis insieme all'amico e produttore Dievo Calvetti e Marco Ciappelli.\nPartendo dalla data zero di San Nicandro Garganico, dal 19 giugno 2005, \u00e8 impegnato in un Live Tour che tocca numerosissime citt\u00e0 italiane.\nIl secondo album.\nDopo circa due anni di silenzio torna nelle radio italiane con un nuovo singolo, \"Nevica\", mentre nel giugno 2007 esce l'album \"37 minuti\"; l'arrangiamento \u00e8 vicino alle atmosfere sonore del disco precedente. Il singolo estivo per il 2007 si intitola \"\u00c8 cos\u00ec\".\nDei tre singoli pubblicati da questo album spicca \"Stai con me\", che \u00e8 stato quello che ha avuto il maggior consenso da parte del pubblico soprattutto nel web.\nDall'estate 2007 \u00e8 impegnato con un nuovo tour e con una collaborazione in qualit\u00e0 di speaker radiofonico con Radionorba.\nConduce con Antonio Malerba un programma on air, \"Il bello della diretta\".\nNell'autunno e inverno 2007/2008 \u00e8 impegnato in un live acustico nei club italiani ed esteri e nell'insegnamento di tecniche vocali in seminari periodici organizzati in tutta Italia.\nA giugno 2009 crea il format \"Max &amp; Friends\", uno show/concerto a scopo benefico che coinvolge anche alcuni amici artisti in duetti live.\nAd ottobre 2009 partecipa al concerto \"Italian Young Festival\" a New York, organizzato dalla Commissione Giovani Italiani."}
{"id": "149475", "revid": "729019", "url": "https://it.wikipedia.org/wiki?curid=149475", "title": "CoRoT", "text": " CoRoT (francese \"Convection, Rotation et Transits plan\u00e9taires\", inglese COnvection ROtation and planetary Transits) \u00e8 stata una missione dell'agenzia spaziale francese (CNES) in cooperazione con Agenzia Spaziale Europea, Austria, Belgio, Germania, Spagna e Brasile. Obiettivi principali della missione sono stati:\nEntrambi gli studi sono stati condotti valutando minime variazioni nella luminosit\u00e0 della stella oggetto di osservazione nel tempo. Per eseguire tali misurazioni la sonda monta un telescopio da 27 cm di diametro senza focale con quattro CCD. COROT \u00e8 la prima missione spaziale dedicata alla ricerca di pianeti extrasolari transitanti. Il 6 marzo 2009 la NASA ha lanciato la sonda Kepler, che esegue lo stesso tipo di ricerca con una precisione ancora maggiore.\nNel novembre del 2012 il satellite ha improvvisamente interrotto le comunicazioni con la Terra, durante un attraversamento dell'Anomalia del Sud Atlantico. Ripetuti tentativi di ristabilire le comunicazioni occorsi nei mesi successivi non hanno condotto ad esito favorevole e la missione \u00e8 stata dichiarata conclusa nel giugno del 2013. Il satellite \u00e8 stato deorbitato il 17 giugno 2014.\nIl nome del satellite \u00e8 stato scelto in onore del pittore francese Jean-Baptiste Camille Corot.\nProfilo di missione.\nIl satellite pesava 668 kg, \u00e8 lungo 4,1 m e aveva un diametro di 2,0 m. Era alimentato da due pannelli fotovoltaici. \u00c8 stato lanciato il 27 dicembre del 2006 a bordo di un vettore russo dal cosmodromo di Bajkonur ed attualmente si trova in un'orbita circolare polare a 827 km di altezza. Ha effettuato la prima luce tecnica il 18 gennaio 2007 e, dopo un periodo di calibrazione degli strumenti a bordo, ha iniziato le osservazioni scientifiche il 2 febbraio 2007.\nLa missione principale doveva durare due anni e mezzo, ma \u00e8 stata estesa per altri 3 anni fino al 31 marzo 2013. L'orbita prevista avrebbe garantito al telescopio spaziale circa 150 giorni di osservabilit\u00e0 continua per un medesimo campo stellare. Le osservazioni avvenivano in direzione perpendicolare al piano orbitale, in modo da non avere occultazioni da parte della Terra. Il satellite, senza gli effetti di distorsione dovuti all'atmosfera terrestre, era in grado di rilevare pianeti extrasolari relativamente piccoli, grandi circa il doppio della Terra. COROT monitorava la luminosit\u00e0 delle stelle, alla ricerca delle minime variazioni che si ripetono ad intervalli regolari quando un pianeta transita sul disco del proprio sole.\nInoltre il satellite aveva il compito di effettuare misure di astrosismologia analoghe a quelle che SOHO esegue sul Sole. COROT rilevava le variazioni di luminosit\u00e0 associate con le pulsazioni acustiche delle stelle. Questo tipo di analisi permette la determinazione di massa, et\u00e0 e composizione chimica dell'astro, consentendo il confronto tra il Sole e le altre stelle.\nPer il programma di astrosismologia in ogni campo visivo venivano analizzate 10 stelle (un obiettivo principale e nove secondari) con magnitudine inferiore a 9. Per la ricerca di transiti vengono invece osservate 12000 stelle per ogni campo, con magnitudine in banda R compresa tra 11 e 16. Infatti stelle pi\u00f9 luminose (magnitudine&lt;11) saturerebbero i CCD dedicati alla ricerca di esopianeti, rendendo impossibile ottenere dati fotometrici affidabili, mentre stelle pi\u00f9 fioche (magnitudine&gt;16) non fornirebbero dati con adeguata risoluzione per essere di utilit\u00e0 scientifica. Per rilevare gli esopianeti, COROT rilevava i transiti almeno un paio di volte di fronte alla propria stella: quindi quasi tutti i pianeti scoperti avrebbero avuto un periodo orbitale inferiore ai 75 giorni. Sebbene tali mondi intorno a stelle di tipo solare siano troppo caldi per essere abitabili, esopianeti potrebbero scoperti intorno a pi\u00f9 deboli nane rosse, dove potrebbero trovarsi nella zona abitabile dei loro sistemi stellari.\nPerdita della Data Processing Unit #1.\nL'8 marzo 2009 si \u00e8 verificata la perdita del collegamento con la Data Processing Unit #1, dedicata all'elaborazione dei dati fotometrici provenienti da una delle due catene fotometriche di COROT. Da allora la sonda ha continuato le sue osservazioni con la sola catena fotometrica collegata alla Data Processing Unit #2, ancora funzionante. In conseguenza il campo stellare osservato si \u00e8 ridotto a met\u00e0, sia per la ricerca di esopianeti che per il programma di astrosismologia. La perdita della Data Processing Unit #1 sembra essere permanente.\nIl 2 novembre 2012 il satellite ha avuto un guasto al computer tale da impedire il ricevimento dei dati dalla Terra, durante un attraversamento dell'Anomalia del Sud Atlantico. Fabienne Casoli, dell'agenzia spaziale francese (CNES) defin\u00ec il problema piuttosto serio, affermando che sarebbe stato tentato un ultimo tentativo di ripristino nel mese di dicembre 2012, e che se questo fosse fallito, sarebbe stata posta la parola fine alla missione di COROT. Dopo che i tentativi di ristabilire il controllo del satellite non hanno dato esito favorevole, il CNES ha dichiarato conclusa la missione il 20 giugno 2013.\nRegioni stellari osservate.\nCorot ha effettuato le sue osservazioni in 2 regioni separate del cielo: durante l'estate boreale, il telescopio era diretto verso la costellazione del Serpente, verso il Centro Galattico, mentre durante l'inverno boreale verso la costellazione dell'Unicorno, nell'anticentro galattico. I campi di osservazione sono stati scelti in modo da evitare che la luce del Sole potesse interferire nelle misurazioni. Durante i 30 giorni rimanenti tra i due periodi di osservazione principali, COROT puntava verso altre aree del cielo.Le regioni osservate sono state scelte dopo un lungo periodo di osservazioni preliminari durato dal 1998 al 2005. In ognuno dei campi si sono definite le stelle da osservare per il programma di astrosismologia, oltre ad accertarsi che la densit\u00e0 di stelle fosse accettabile per il programma di ricerca di transiti planetari: infatti se la densit\u00e0 di stelle \u00e8 troppo bassa, il numero di candidati \u00e8 troppo basso, mentre se \u00e8 troppo elevata le immagini delle stelle vicine si sovrappongono, inquinando l'osservazione. Nel programma iniziale, i periodi di osservazione da 150 giorni erano considerati ideali per ricercare pianeti piccoli e/o con lungo periodo orbitale, mentre le brevi sessioni di 3-4 settimane sono eseguite per poter osservare un maggior numero di stelle per il programma di astrosismologia. La strategia osservativa, dopo la perdita della Data Processing Unit #1, prevedeva periodi medi di osservazione di circa tre mesi, per ovviare al minor numero di stelle che \u00e8 possibile osservare contemporaneamente.\nLe regioni osservate finora sono di seguito riportate:\nLe curve di luce di queste sessioni osservative sono rese pubbliche dal team di Corot dopo un anno circa dal loro ottenimento.\nPotenzialit\u00e0.\nPrima dell'inizio della missione, il \"team\" scientifico ha annunciato che COROT sarebbe stato in grado di individuare pianeti alcune volte pi\u00f9 grandi della Terra, le cosiddette superterre, e che il satellite non era specificatamente progettato per trovare pianeti abitabili. I primi dati inviati a terra dalla sonda hanno rivelato che gli strumenti a bordo forniscono prestazioni migliori rispetto a quelle previste, tanto che la precisione delle curve di luce raccolte raggiunger\u00e0 una parte su 20000 al termine dell'elaborazione dei dati, mentre i dati di astrosismologia hanno gi\u00e0 raggiunto la precisione di una parte su un milione, la massima possibile per il telescopio a bordo. In conseguenza a questa maggiore sensibilit\u00e0 anche pianeti delle dimensioni della Terra molto vicini alla propria stella potrebbero essere rivelati.\nCOROT riuscir\u00e0 ad individuare solo una piccola percentuale dei pianeti esistenti all'interno della sua area di indagine. Infatti, solo una piccola percentuale di questi si trover\u00e0 in condizioni tali da permettere l'osservazione dal nostro Sistema solare di ripetuti transiti. La probabilit\u00e0 che l'orbita di un pianeta sia allineata con il punto d'osservazione di COROT \u00e8 pari al rapporto fra il diametro della stella ed il diametro dell'orbita, quindi pianeti in orbite ravvicinate alla propria stella hanno probabilit\u00e0 maggiori di essere scoperti. Poich\u00e9 i pianeti di uno stesso sistema planetario tendono ad avere orbite complanari, c'\u00e8 la possibilit\u00e0 di rilevare transiti di pi\u00f9 pianeti intorno alla stessa stella.\nInoltre \u00e8 possibile che la sonda riesca a rilevare per alcuni dei pianeti scoperti dettagli come anelli e lune. In specifiche circostanze Corot potrebbe anche essere in grado di rilevare la luce riflessa dai pianeti in transito, dando cos\u00ec un'indicazione della loro composizione chimica.\nImportanti risultati sono attesi anche per lo studio di stelle binarie ad eclisse. Corot rilever\u00e0 facilmente anche nane brune, corpi celesti con caratteristiche intermedie fra pianeti giganti e piccole stelle.\nOsservazioni complementari dalla Terra.\nLa scoperta di pianeti transitanti \u00e8 frenata dalla necessit\u00e0 di ottenere conferme con la tecnica della velocit\u00e0 radiale dei candidati ottenuti dall'analisi delle curve di luce ottenute da COROT. Rilevare una periodica variazione di luminosit\u00e0 infatti non \u00e8 una prova decisiva per l'esistenza di un pianeta, dato che altri fenomeni, come stelle binarie o multiple, possono produrre questi eventi. Inoltre il metodo della velocit\u00e0 radiale permette di ottenere la massa del pianeta. Dalla conoscenza di raggio e massa si pu\u00f2 caratterizzare il pianeta, calcolandone densit\u00e0 media e sviluppando modelli sulla sua struttura.\nIl team di Corot un programma di osservazioni complementari dalla Terra, operante in diversi osservatori sparsi per il mondo. La strategia prevede, laddove sia possibile, di confermare il transito con altri osservatori, e quindi di eseguire misurazioni della velocit\u00e0 radiale. Una volta confermata la natura planetaria del transito, si misura ad alta risoluzione lo spettro della stella per ricavarne i parametri fisici (massa, raggio, temperatura, et\u00e0 e distanza approssimata) necessari per derivare con precisione quelli del pianeta scoperto. Queste osservazioni, necessarie per caratterizzare il pianeta scoperto, possono anche richiedere un intero anno.\nPer confermare che il transito avvenga sulla stella osservata e non, ad esempio, su una debole stella di sottofondo vicina alla stella target, vengono impiegati telescopi ottici, fra cui il CFHT alle Hawaii, la Euler Camera in Cile, il Wise Observatory in Israele, l'osservatorio di Tautenburg in Germania e l'osservatorio dell'Istituto Astrofisico delle Isole Canarie. Talvolta il transito registrato da COROT \u00e8 talmente debole da non poter essere chiaramente confermato dai telescopi a Terra, ma questi possono escludere che il transito avvenga sulle altre deboli stelle nelle vicinanze.\nLe misurazioni di velocit\u00e0 radiale vengono eseguite con i migliori spettrografi attualmente disponibili, fra cui SOPHIE in Francia, HIRES del telescopio Keck I alle Hawaii, UVES, CORALIE ed HARPS in Cile. Molte delle stelle che presentano transiti sono fioche - magnitudine apparente&gt;12 - e lontane - in genere molte centinaia di anni luce - e richiedono un grande sforzo osservativo per ottenere dati che permettano di stabilire la natura dei candidati. Il metodo della velocit\u00e0 radiale inoltre \u00e8 molto sensibile alla natura delle stelle madri: stelle con alte velocit\u00e0 di rotazione permettono solo una medio-bassa precisione, stelle giovani perturbano le misurazioni con la loro attivit\u00e0 magnetica e superficiale, mentre le stelle subgiganti hanno spettri che rendono quasi impossibili tali misurazioni. Di conseguenza restano alcuni casi insoluti.\nScoperte.\nCOROT ottiene da ogni campo stellare migliaia curve di luce stellare. Dallo studio nel dominio del tempo e della frequenza di queste curve gli scienziati possono studiare i molti modi in cui le stelle variano, la rotazione differenziale delle superfici stellari, la presenza di macchie, brillamenti ed attivit\u00e0 superficiali. Se da un lato molte di queste curve di luce presentano un'evoluzione simile a quella gi\u00e0 vista sul Sole od a quelle previste dalle teorie, altre hanno un andamento strano dovuto probabilmente a fenomeni fisici ancora sconosciuti che avvengono sulle superfici delle stelle. Per migliaia di stelle sar\u00e0 possibile calcolare il periodo di rotazione. Corot fornir\u00e0 dati fotometrici ad alta qualit\u00e0 per lo studio delle stelle variabili: a luglio 2008 il team ha riportato che circa il 10% delle stelle osservate ha un comportamento da variabile.\nPer lo studio delle oscillazioni stellari in ognuna delle regioni ricercate vengono analizzate 10 stelle che vengono studiate approfonditamente allo scopo di determinarne con precisione massa, dimensioni, et\u00e0, composizione chimica e struttura interna. Oscillazioni simili a quelle rilevate sul Sole sono gi\u00e0 state rilevate su stelle di tipo solare, ma con ampiezze differenti da quelle previste dalle teorie correnti; per le stelle pi\u00f9 brillanti la qualit\u00e0 dei dati raccolti permetter\u00e0 di testare modelli sulla loro struttura interna. Per la prima volta COROT permette precisamente di misurare oscillazioni su stelle massicce, aprendo un nuovo settore di ricerca astrofisico.\nAd ottobre 2008 il team ha presentato due pubblicazioni sui dati di astrosismologia: il primo riguarda la stella HD 49933 osservata nel corso dell'osservazione iniziale IRa01, che presenta oscillazioni simili a quelle registrate su Sole; la seconda tratta delle stelle HD181420, HD181906 ed ancora HD49933, sempre osservate nelcorso di IRa01. Queste stelle, pi\u00f9 massicce e calde del Sole, hanno oscillazioni 1,5 volte pi\u00f9 ampie di quelle del Sole, il 25% in meno di quello previsto dalle teorie correnti.\nIl 5 maggio 2007 \u00e8 stata riportata la scoperta del primo esopianeta di COROT - un \"Giove caldo\" in orbita intorno ad una stella di tipo spettrale G0V, leggermente meno massiccia del Sole e situata a 1500 anni luce di distanza. Il pianeta, denominato CoRoT-1 b, ha un raggio stimato in circa 1,49 volte quello di Giove, una massa 1,03 volte quella di Giove, ed un periodo di rivoluzione di 1,5 giorni. Il pianeta \u00e8 stato scoperto durante l'osservazione iniziale IRa01. Lo studio della curva di luce ha permesso di rivelare le fasi di luce riflessa del pianeta mentre orbita intorno alla propria stella: \u00e8 stato cos\u00ec confermato che CoRoT-1 b rivolge sempre la stessa faccia al proprio Sole, ha una bassa albedo ed una temperatura di 2250\u00a0\u00b0C sulla parte illuminata e di 1250\u00a0\u00b0C sulla parte al buio.\nIl 20 dicembre 2007 il team di COROT ha annunciato la scoperta di un altro pianeta gigante, CoRoT-2 b, trovato intorno ad una stella di tipo spettrale K0V con massa appena inferiore a quella solare, situata a 980 anni luce di distanza. Il nuovo pianeta ha un periodo orbitale di 1,74 giorni, un diametro 1,46 volte maggiore di quello di Giove ed una massa 3,31 volte pi\u00f9 grande di quella gioviana. Il pianeta \u00e8 stato individuato nel corso dell'osservazione LRc01. Le osservazioni dalla Terra hanno consentito di misurare il cosiddetto effetto Rossiter-McLaughlin, che ha permesso di conoscere l'angolo compreso fra l'asse orbitale del pianeta e la linea di rotazione della superficie della stella, stimato in circa 7,2 gradi. Dall'analisi della curva di luce il team di Corot ha potuto ottenere importanti informazioni sulla stella attorno a cui orbita, che \u00e8 risultata molto attiva, con in superficie due differenti gruppi di macchie separate longitudinalmente di circa 180\u00b0 - ruotanti rispettivamente con periodi di 4,52 e 4,55 giorni, mentre il resto della fotosfera appare ruotare pi\u00f9 lentamente con un periodo di circa 28,9 giorni.\nIl 22 maggio 2008 sono stati annunciati altri tre corpi celesti transitanti: CoRoT-3 b, una nana bruna compatta con una massa 21,66 volte quella gioviana e con raggio 1,01 volte quello di Giove. La sua densit\u00e0 media \u00e8 maggiore di quella del platino e la sua natura resta ambigua, presentando caratteristiche intermedie fra un pianeta gigante ed una stella. Questo corpo celeste, individuato nel corso dell'osservazione LRc01, orbita ogni 4,25 giorni intorno ad una stella di tipo spettrale F3V con una massa del 37% maggiore di quella del Sole, situata a circa 2220 anni luce dalla Terra. Il periodo di rotazione della stella attorno a cui orbita \u00e8 stato stimato in circa 4,6 giorni, compatibile con l'ipotesi di una sincronizzazione dovuta alle forze di marea esercitate dal pianeta sugli strati superiori della stella. CoRoT-4 b \u00e8 un pianeta gigante scoperto nel corso dell'osservazione IRa01; ha una massa 0,72 volte quella di Giove ed un raggio 1,19 volte quello gioviano; orbita intorno alla sua stella, di tipo spettrale F0V e del 10% pi\u00f9 massiccia del Sole, ogni 9,2 giorni. Dall'analisi della curva di luce il team di Corot ha potuto dedurre che, come CoRoT-3 b, la stella ha un periodo di rotazione simile al periodo orbitale del pianeta e compatibile con l'ipotesi di sincronizzazione. Questa scoperta ha lasciato perplessi gli scienziati, in quanto secondo i modelli attuali CoRoT-4 b \u00e8 troppo lontano e non abbastanza massiccio per causare una tale sincronizzazione; il team di Corot ha ipotizzato che intensi campi magnetici generati dal pianeta concorrano a questo fenomeno, ma non vi \u00e8 una spiegazione definitiva. CoRoT-5 b \u00e8 un altro pianeta gigante, con raggio 1,28 volte quello di Giove ma con solo il 46% della sua massa; orbita ogni 4,03 giorni intorno alla propria stella, di tipo spettrale F9V e con massa simile a quella solare.\nIl 3 febbraio 2009, nel corso della prima conferenza internazionale dedicata alla presentazione dei risultati scientifici di Corot, \u00e8 stata annunciata la scoperta della prima super-terra transitante: denominata CoRoT-7 b, orbita ogni 20 ore intorno alla sua stella, di tipo K0V, leggermente meno massiccia del Sole, distante 457 anni luce dalla Terra. CoRoT-7b, confermato dopo un anno di osservazioni complementari dalla Terra, ha un raggio 1,58 volte quello della Terra ma la sua massa resta poco definita, a causa dell'intensa attivit\u00e0 magnetica della stella madre che perturba le misure di velocit\u00e0 radiale: una prima analisi ha assegnato al pianeta una massa pari a 4,8 masse terrestri, individuando anche un secondo pianeta non transitante, CoRoT-7c, con una massa 8,4 volte quella della Terra, con un'orbita di 3,7 giorni. L'analisi di altri due gruppi, impiegando modalit\u00e0 differenti di filtraggio dell'attivit\u00e0 stellare, ha fornito risultati differenti: un team ha pesato la massa di CoRoT 7-b pari a 6,9 masse terrestri, trovando segni riguardo alla presenza di un terzo pianeta nel sistema, CoRoT 7-d, di massa simile a quella di Nettuno su un'orbita di 9 giorni; un secondo team ha calcolato invece la massa di CoRoT 7-b come 8,5 masse terrestri e di CoRoT 7-c come 13,5 masse terrestri. Un terzo studio ha messo in evidenza come gli errori sistematici nelle misure di velocit\u00e0 radiale possano essere stati sottostimati, e che la massa di CoRoT 7-b sia, con grande probabilit\u00e0 statistica, compresa solo fra 1 e 4 masse terrestri. Quest'ultimo studio inoltre mette in dubbio la presenza degli altri pianeti nel sistema rilevati negli studi precedenti. L'ampia incertezza sulla massa di CoRoT 7-b preclude studi approfonditi sulla sua composizione e struttura interna.\nNel corso della stessa conferenza \u00e8 stato presentato anche CoRoT-6b, un pianeta gigante di 3,3 masse gioviane, con raggio 1,15 volte quello di Giove, in orbita intorno ad una stella di tipo solare ogni 8,89 giorni.\nNell'ottobre 2009 la missione COROT \u00e8 stata protagonista di una \"special feature\" della prestigiosa rivista Astronomy and Astrophysics illustrante i primi risultati scientifici conseguiti. Numerose pubblicazioni con risultati di astrosismologia, variabilit\u00e0 stellare, performance del satellite e ricerca di transiti sono liberamente accessibili.\nIl 18 marzo 2010 \u00e8 stata annunciata la scoperta di CoRoT-9 b, un pianeta gigante gassoso con l'80% della massa di Giove orbitante ogni 95 giorni intorno alla sua stella, molto simile al Sole. \u00c8 il secondo pianeta pi\u00f9 lontano dalla sua stella ad essere osservato in transito, dopo l'eccentrico HD 80606 b. Osservazioni complementari per rilevare le caratteristiche dell'atmosfera e cercare di rilevare la presenza di eventuali lune di questo Giove \"temperato\" sono pianificate con il telescopio spaziale Spitzer.\nIl 14 giugno 2010 sono stati annunciati da Corot ben 6 nuovi pianeti: CoRoT-8 b, CoRoT-10 b, CoRoT-11 b, CoRoT-12 b, CoRoT-13 b, CoRoT-14 b. CoRoT-8 b \u00e8 un pianeta pi\u00f9 piccolo di Saturno, con un raggio pari a 0,57 volte quello di Giove e solo il 22% della sua massa. Orbita ogni 6,2 giorni intorno alla sua stella, pi\u00f9 piccola del Sole. CoRoT-10 b \u00e8 un pianeta gigante con una massa 2,57 volte quella gioviana a raggio leggermente inferiore. Orbita intorno alla propria stella ogni 13,24 giorni in modo molto eccentrico, tale che il livello d'insolazione fra il punto della sua orbita pi\u00f9 vicino alla propria stella e quello pi\u00f9 lontano varia di 10,6 volte. CoRoT-11 b \u00e8 un altro pianeta gigante (2,33 masse di Giove ed un raggio 1,43 volte quello gioviano) orbitante ogni 3 giorni intorno alla propria stella, molto attiva e pi\u00f9 grande del Sole. CoRoT-12 b \u00e8 un pianeta con bassa densit\u00e0 media, con il 92% della massa di Giove ma raggio del 44% superiore. Orbita ogni 2,83 giorni intorno ad una stella di tipo solare. CoRoT-13 b \u00e8 invece un pianeta gigante caratterizzato da una massa del 30% maggiore a quella gioviana ma con raggio del 10% inferiore. Ruota intorno alla sua stella, simile al Sole ma con elevato contenuto di Litio, ogni 4,04 giorni. CoRoT-14 b \u00e8 un pianeta gigante massiccio, con massa 7,6 volte quella di Giove ed un raggio del 9% superiore, in orbita ogni giorno e mezzo intorno ad una stella pi\u00f9 grande del Sole. Oltre ad essi, si \u00e8 riferito della scoperta di una seconda nana bruna, CoRoT-15 b, con una massa 63 volte quella di Giove ma diametro solo del 12% superiore. \u00c8 stata scoperta orbitante ogni 3,06 giorni intorno ad una stella del 32% pi\u00f9 massiccia del Sole.\nIl 14 giugno 2011, nel corso della secondo conferenza internazionale dedicata alla missione COROT, sono stati annunciati altri 10 esopianeti: sette di questi, CoRoT-16 b, CoRoT-17 b, CoRoT-18 b, CoRoT-19 b, CoRoT-20 b, CoRoT-21 b e CoRoT-23 b, sono di dimensioni e massa simili a Giove, sebbene con variabili caratteristiche di densit\u00e0 media ed eccentricit\u00e0. La stella CoRoT-24 diventa il primo sistema planetario multiplo rilevato da COROT, con la scoperta di due pianeti transitanti di raggio paragonabile a quello di Nettuno in orbite di 5,1 ed 11,8 giorni: CoRoT-24 b e CoRoT-24 c. Risalta inoltre la scoperta di CoRoT-22 b, un esopianeta con massa inferiore di met\u00e0 a quella di Saturno.\nA giugno 2011 risultano ancora da verificare con osservazioni dalla Terra 401 candidati pianeti.\nPianeti scoperti.\nLa seguente tabella riepiloga i dati principali degli oggetti planetari scoperti da COROT."}
{"id": "149476", "revid": "2201938", "url": "https://it.wikipedia.org/wiki?curid=149476", "title": "Monte Pellegrino", "text": "Il Monte Pellegrino \u00e8 un rilievo montuoso italiano situato a Palermo, capoluogo della Sicilia. La sua altezza massima \u00e8 ed \u00e8 un promontorio calcareo che si protende nel mar Tirreno a chiudere l'estremit\u00e0 settentrionale del golfo di Palermo. Il versante nord-occidentale circoscrive il confine sud-est della baia di Mondello, mentre ai suoi piedi sorge il quartiere Montepellegrino. Nel XVIII secolo \u00e8 stato definito \u00abil promontorio pi\u00f9 bello del mondo\u00bb da Johann Wolfgang von Goethe, all'interno del saggio \"Viaggio in Italia\". \nPer la ricchezza di reperti fossili, che comprendono i resti di faune e vertebrati ad oggi ritenuti i pi\u00f9 antichi nella regione, di testimonianze storiche - tra cui gli esempi di arte preistorica rinvenuti nella grotta dell'Addaura - e dell'interesse botanico legato ai neo-endemismi, il monte viene individuato come sito di interesse comunitario, elevato a zona speciale di conservazione dalla Direttiva Habitat. Dal 1996 ospita l'omonima riserva naturale orientata, istituita al fine di preservare la lunga serie di peculiarit\u00e0 che comprendono l'aspetto naturalistico, geologico, paesaggistico, archeologico, monumentale e storico-militare. Al promontorio \u00e8 connesso anche un interesse faunistico, che riguarda le varie specie di rapaci che popolano le falesie e la conservazione degli emitteri acquatici, questi ultimi oggetto di un'importante ricerca zoologica, avviata negli anni Cinquanta da George Evelyn Hutchinson per conto dell'Universit\u00e0 di Yale, con cui \u00e8 stato possibile dimostrare che, in particolari condizioni ambientali, due o pi\u00f9 specie possono coesistere. \nToponimo.\nL'origine etimologica \u00e8 stata oggetto di numerose indagini, tra cui si ricordano quelle riportate nelle \"Memorie storiche\" (1750) del Marchese di Villabianca, nel \"Lexicon topografico Siculum\" (1757) dello storico Vito Amico e nella \"Topografica di Palermo\" (1818) dell'Abate Scin\u00e0\"\". Gli studiosi concordano nell'identificare il monte \"Heirkte\" (\u0395\u1f31\u03c1\u03ba\u03c4\u03ae), descritto da Polibio durante la narrazione delle guerre puniche, con il Monte Pellegrino: \n\"Epierkta\", in lingua greca, significa \"sul castello, luogo chiuso o munito, dal quale si possono tenere lontani i nemici\" (Cluverio). I greci lo chiamarono \"Heirkte\" per via delle pareti rocciose particolarmente ripide. Ai romani, giunti successivamente a Palermo, questo monte fu avverso e inaccessibile: il nome fu cos\u00ec convertito da \"Heirkte\" a \"Peregrinus\", ovvero ostile (\"peregrinus\", nel latino classico, indicava non solo lo straniero, ma anche il nemico): la permanenza dei cartaginesi sul monte, infatti, si protrasse per ben tre anni, senza che le truppe romane riuscissero ad avere la meglio. \nMuhammad al-Idrisi, che descrisse l'Italia nel \"Libro del re Ruggero\" (1154), evidenzia: \nLa parola \"Bulqrin\" risulta essere l'alterazione di \"Peregrinus\" nella quale, come era consuetudine araba, alla \"P\" veniva sostituita la \"B\" e alla \"G\" la \"Q\". \nGeografia.\nIl Monte Pellegrino \u00e8 un gruppo montuoso isolato, proteso sul mar Tirreno meridionale, che domina da settentrione il golfo di Palermo e chiude a sud il golfo di Mondello. Con un'altezza di 606 m s.l.m. appare visibile da qualsiasi punto della piana su cui sorge la citt\u00e0, risultandone per tale motivo uno dei simboli pi\u00f9 raffigurati. Per la maggior parte del suo perimetro \u00e8 delimitato da ripide pareti rocciose, che assumono la massima altezza sul versante prospiciente il mare e che risultano costellate da grotte e fratture, alcune delle quali utilizzate dall'uomo come riparo naturale gi\u00e0 in epoca preistorica. Le grotte a prevalente sviluppo orizzontale hanno in genere ingressi da zero a cento metri di quota e la loro origine ed evoluzione \u00e8 legata all'azione carsica e alle variazioni relative del livello del mare, mentre le grotte a prevalente sviluppo verticale si aprono sull\u2019altopiano e hanno origine tettonica, disposte lungo grandi faglie o spaccature della massa rocciosa provocate dai movimenti crostali. Nel Catasto Speleologico Italiano della Provincia di Palermo sono state censite 134 tra grotte, groticcine, zubbie e abissi. \nPresenta un assetto geomorfologico irregolare e un'orografia estremamente movimentata, ricca di pianori praticabili caratterizzati da fenomeni di carsismo, per cui le acque non scorrono in superficie ma filtrano in numerosissimi anfratti per poi riapparire come sorgenti. \nLe poche incisioni vallive sono ripide e strette, chiuse ai lati da pareti molto acclivi e rupi. Prima della realizzazione delle due strade rotabili - via Bonanno e via Ercta, edificate rispettivamente nel 1924 e nel 1952 - che sono state aperte incidendo le pareti rocciose meno scoscese, la salita verso la vetta era possibile dalla Valle del Porco, utilizzata presumibilmente dai cartaginesi nel 274 a.C. e dove l'archeologo Bonacasa ha individuato iscrizioni del VII secolo a.C.; e dalla Scala Vecchia, costruita tra il 1674 e il 1725, percorsa dai pellegrini e penitenti per recarsi al santuario di Santa Rosalia. \nDalla base verso la parte sommitale, articolata in varie cime e speroni, si individuano tre fasce con differente acclivit\u00e0. Le principali cime sono le seguenti:\nSul versante meridionale si innalzano quasi simmetricamente, ad est e ad ovest, le cime di Pizzo Volo dell'Aquila e il Primo Pizzo, separati dalla depressione morfologica dove sorge la Scala Vecchia. Il versante orientale prospiciente il mare \u00e8 quello su cui si affacciano le pareti rocciose pi\u00f9 alte - 360 m di dislivello in corrispondenza della parete che sovrasta lo sperone isolato di Pizzo Monaco - delimitate da incisioni ripide, coincidenti con le faglie, in cui il detrito ha formato delle conoidi che risalgono fino a circa un terzo o anche alla met\u00e0 del dislivello totale: \u00e8 qui che si inerpica la \"scaletta della Perciata\", a nord della grotta dell'Addaura, che dall'antichit\u00e0 sino ad oggi consente l'accesso, non certo agevole, alla parte sommitale. Il connotato morfologico saliente del versante settentrionale, che si affaccia sul golfo di Mondello, \u00e8 la presenza dell\u2019affilata Cresta di Valdesi, ad est della quale si inerpica il sentiero della Vuletta Grande e la rampa sotto il Pizzo Rufuliata, su cui si snodano i tornanti della via Ercta. Il versante occidentale presenta anch\u2019esso pareti scoscese, verticali o strapiombanti che per\u00f2 coprono un dislivello minore rispetto a quelle sul versante opposto e hanno un planimetrico meno frastagliato, il che determina un accumulo di detrito di falda secondo una fascia piuttosto regolare. \nNell'antichit\u00e0 era ricco di vegetazione, composta prevalentemente da euforbie e olivastro. Tuttavia, la vicinanza con la citt\u00e0 ha determinato nel corso dei secoli una perdita significativa dei compartimenti arborei, a causa dei diboscamenti legati all'uso del legno e alle necessit\u00e0 del pascolo: gi\u00e0 nel XVI secolo, \u00e8 documentato dallo storico Tommaso Fazello l'aspetto brullo assunto dal massiccio carbonatico, la cui vegetazione originaria era stata conservata solo nei punti inaccessibili. Alla fine del XIX secolo la borghesia palermitana ordin\u00f2 l'infoltimento del monte, facendo piantare pini, cipressi ed eucalipti e dando origine ai boschi artificiali che oggi ne caratterizzano l'immagine. \nGeologia.\nIl massiccio montuoso risulta geologicamente omogeneo: \u00e8, infatti, costituito per la quasi totalit\u00e0 da rocce sedimentarie, con prevalenza di calcari, formate da carbonati di calcio e di magnesio negli ambienti di scogliera della Piattaforma Carbonatica Panormide, durante il Mesozoico. Questi depositi sono ricchi di testimonianze fossili, tra cui abbondano in particolare resti di rudiste, specie di molluschi bivalvi dalla caratteristica conchiglia. Si ritiene che, similmente agli attuali coralli, esse creassero delle vere e proprie biocostruzioni negli ambienti in cui erano distribuite. Vissuti esclusivamente nei mari caldi del Cretacico, tali molluschi contribuirono con i loro accumuli alla formazione di cospicui depositi, i cosiddetti \u201cCalcari a Rudiste\u201d: per tale motivo vengono considerate ottimi fossili guida per le datazioni del terzo periodo geologico del Mesozoico. \nClima.\nData la disposizione geografica dei rilievi, sulla base della classificazione di Rivas Mart\u00ednez, il versante settentrionale rientra nel termotipo termo-mediterraneo superiore, poich\u00e9 esposto all\u2019influenza diretta delle correnti umide provenienti dal Tirreno e a periodi d\u2019ombreggiamento maggiore durante l\u2019arco della giornata. Il versante meridionale risulta invece caratterizzato da termotipi e da ombrotipi che vanno dal secco superiore al sub-umido inferiore. Dal punto di vista bioclimatico, il Monte Pellegrino ricade nella fascia a bioclima termo-mediterraneo inferiore con ombrotipo secco superiore, con temperatura media annua pari a 18 \u00b0C e una piovosit\u00e0 di 629 mm.\nStoria.\nLa vita umana ha interessato il Monte Pellegrino fin dal Paleolitico superiore, quando le caverne del promontorio vennero colonizzate dalle prime trib\u00f9 preistoriche ad affacciarsi sulla Conca d'Oro: alcune cavit\u00e0 vennero utilizzate come rifugio, mentre altre, come suggerito dalle incisioni rupestri e dalle inumazioni ritrovate al loro interno, funsero da luogo di sepoltura e di sacrificio sciamanico. \nDurante i secoli di dominazione fenicia, il monte venne utilizzato per venerare Tanit, la dea della fertilit\u00e0. I resti dell'edicola dedicata a tale culto si trovano in una grotta attraversata da una falda acquifera, scelta con molta probabilit\u00e0 in ragione del carattere sacro attribuito dai pagani al simbolo dell'acqua: la stessa grotta verr\u00e0 utilizzata per funzioni religiose anche dai bizantini, per poi divenire il principale luogo di culto legato alla santa patrona della citt\u00e0. \nCon lo scoppiare della prima guerra punica, sotto l'egemonia di Cartagine, le propriet\u00e0 fisiche del massiccio carbonatico vennero sfruttate sul piano strategico-militare dal generale Amilcare Barca, che nel 247 a.C. sbarc\u00f2 nella costa settentrionale della Sicilia - nel golfo di Mondello secondo la tesi pi\u00f9 accreditata, sebbene alcuni ricercatori ipotizzino che il punto di arrivo coincida con l'odierna Acquasanta - per conquistare quello che lo storico Polibio menziona con il nome di \"Ercte\" o \"Eircte\", attribuito dai greci all'attuale Monte Pellegrino e riferito proprio alle pareti rocciose particolarmente ripide, che lo resero una fortezza naturale per l'accampamento cartaginese: la mole calcarea del promontorio, la sua scarsa accessibilit\u00e0 e la presenza di numerosi antri da cui poter tendere delle imboscate, permisero alle truppe di Amilcare di resistere per tre anni ai romani che occupavano Panormus. A questi ultimi il monte risult\u00f2 inespugnabile e per tale ragione lo rinominarono \"Peregrinus\", tradotto dal latino in \"ostile\". Si ritiene che, dopo essere sbarcati sull'isola, i guerrieri punici abbiano scalato il rilievo attraverso la Valle del Porco, considerata una delle poche vie accessibili, e che dopo l'insediamento sulla vetta abbiano impiegato delle strutture difensive per controllare il perimetro. Le fondamenta di due torri, numerosi frammenti ceramici, monete, crolli di pietre e laterizi, documentano un'occupazione dell'area distinta in due fasi: una prima inquadrabile fra la fine del IV e la prima met\u00e0 del III secolo a.C., a cui \u00e8 seguito un abbandono di durata non definibile; e una seconda e pi\u00f9 stabile fase che va dal III secolo a.C., coincidente con l'occupazione di Amilcare Barca, fino alla tarda et\u00e0 imperiale romana. L'esercito romano riusc\u00ec a fare breccia nel monte grazie alla strategia di Pirro, re d'Epiro, che nel 244 a.C. coordin\u00f2 l'attacco decisivo contro la guardia cartaginese servendosi degli ingressi naturali situati nell'attuale Parco della Favorita e a Mondello. Il generale punico e i suoi uomini furono costretti alla ritirata e si trasferirono sul Monte Erice, dove iniziarono progressivamente a perdere posizione rispetto alle forze di Roma. \nNel corso dei secoli, il Monte Pellegrino continu\u00f2 ad essere considerato un luogo dal forte significato spirituale. Nella fase di dominazione romana era credenza diffusa che fosse legato a Saturno, a cui era attribuita la fondazione di un \"castello di Cronio\" alle pendici del rilievo. Le pratiche cultuali proseguirono anche dopo la fine del periodo pagano, nel segno della nuova religione cristiana. A partire dal V secolo divenne meta di decine di eremiti, che scelsero questo luogo isolato come ritiro spirituale. In epoca medievale si riteneva che la montagna di Palermo conservasse un significato sacro e fosse un luogo propizio per l'illuminazione divina, credenza che contribu\u00ec ad ampliare la portata del fenomeno dell'eremitaggio sul promontorio. Nel 1162, questo venne scelto da Rosalia Sinibaldi come luogo in cui vivere la propria solitudine in preghiera e nel 1164 vennero rinvenute le sue ossa all'intero della grotta in cui si era ritirata, la stessa che, in tempi passati, era stata utilizzata dai fenici e dalle prime comunit\u00e0 cristiane come sacrario: secondo la tradizione cattolica, le reliquie furono portate in processione per le vie cittadine e ci\u00f2 permise di fermare la piaga della peste che in quegli anni infestava il capoluogo siciliano. Per tale motivo, la giovane venne dichiarata santa, nonch\u00e9 protettrice della citt\u00e0, mentre la grotta del suo ritiro fu ribattezzata \"Grotta di Santa Rosalia\" ed \u00e8 divenuta da quel momento il pi\u00f9 importante luogo di culto per i fedeli cristiani di Palermo, ancora oggi meta di pellegrinaggi. \nNel Settecento le pendici del Monte Pellegrino erano diventate confine delle lussuose ville suburbane possedute dalla classe aristocratica. Alla fine del secolo il re Ferdinando IV di Borbone, trasferitosi a Palermo da Napoli, ottenne in dono un'estesa porzione di terreno dalle famiglie nobili della citt\u00e0. Ci\u00f2 port\u00f2 alla creazione di una vasta tenuta di caccia che prese il nome di Real Tenuta della Favorita.\nAlla fine dell'Ottocento la nuova classe dominante, la borghesia urbana, sedotta dall'esempio delle grandi citt\u00e0 del continente cerca di adeguare l'immagine del promontorio all'immagine che ha di s\u00e9 avviando campagne di rimboschimento che per\u00f2 cercavano di ricreare un ambiente totalmente diverso da quello pi\u00f9 consono della macchia mediterranea. Si comincia a cercare di sfruttare il monte a fini utili, nei progetti dell'architetto comunale Damiani Almeyda e quelli privati si propone la creazione di una stazione climatica d'\u00e9lite per villeggianti stabili e ospiti stranieri alla ricerca della vicinanza del mare, del clima collinare, del belvedere e la vicinanza della citt\u00e0.\nDurante la seconda guerra mondiale, il carattere di roccaforte naturale del promontorio torn\u00f2 ad essere sfruttato in ottica bellica. L'esercito fascista rilev\u00f2 che le correnti ascensionali impedivano ai bombardieri degli Alleati di mandare a segno gli attacchi su Monte Pellegrino, che alla luce di ci\u00f2 fu scelto per installare il comando dell'antiaerea a partire dal 1940. Il Castello Utveggio fu adibito a base operativa e mantenne tale destinazione anche sotto il controllo delle forze tedesche, che alla luce dell'importanza strategica del promontorio decisero di aumentare ulteriormente le postazioni di artiglieria: oltre a proteggere l'antiaerea, tale luogo permetteva grazie alla sua posizione una migliore difesa del porto cittadino, continuo bersaglio della RAF. Nel 1943, dopo aver conquistato Palermo grazie al successo dell'operazione Husky, gli americani utilizzeranno il castello e la rete difensiva gi\u00e0 esistente per far fronte ai raid della Luftwaffe, che si protrassero fino al 23 agosto dello stesso anno. \nIn epoca contemporanea, il monte ha subito due vasti incendi: il primo, avvenuto nel giugno del 2007, ha incenerito decine di alberi; il secondo e pi\u00f9 disastroso, del 16 giugno 2016, \u00e8 stato accertato essere di natura dolosa e ha devastato quasi la met\u00e0 dell'area boschiva, arrivando a sfiorare anche il santuario e il castello. Nel settembre del 2021 l'amministrazione locale ha stanziato un piano per ripristinare 460 ettari di bosco sui 600 perduti.\nLuoghi d'interesse.\nRiserva naturale orientata Monte Pellegrino.\nIstituita nel 1996, la riserva naturale orientata Monte Pellegrino \u00e8 un'area naturale protetta.\nGrotta dell'Addaura.\nLa grotta dell'Addaura \u00e8 un complesso di cavit\u00e0 naturali in cui furono ritrovati reperti del paleolitico e del mesolitico: ossa umane, strumenti per la caccia e incisioni rupestri.\nSantuario di Santa Rosalia.\nIl santuario si trova in un anfratto di roccia quasi alla sommit\u00e0 del monte Pellegrino.\nPercorsi turistici.\nGli accessi pedonali pi\u00f9 utilizzati per raggiungere il piano sommitale di Monte Pellegrino sono tre.\nDue di essi partono dal parco della Favorita: il sentiero della Rufuliata e quello della Valle del Porco.\nPi\u00f9 a sud, da piazza Generale Cascino, parte invece il terzo percorso, la Scala Vecchia.\nIl monte Pellegrino \u00e8 una delle tappe dell\"'Itinerarium Rosaliae\", percorso turistico, religioso e naturalistico di oltre che si estende tra sette riserve naturali tra l'agrigentino e il palermitano, percorribile a piedi, in bicicletta o a cavallo.\nSport.\nIl monte \u00e8 una localit\u00e0 molto frequentata dagli sportivi palermitani.\nLe due strade che portano alla vetta sono molto frequentate dai ciclisti amanti della salita e dagli avventurosi che praticano il downhill. Anche i trail runner diventano sempre pi\u00f9 numerosi tra i suggestivi sentieri del monte: in marzo si svolge l'Ecotrail di Monte Pellegrino che raduna centinaia di podisti, camminatori e escursionisti. Inoltre non \u00e8 raro vedere alpinisti che praticano l'arrampicata sulle sue pareti di roccia a strapiombo. In passato la carrabile veniva anche utilizzata per gare automobilistiche.\nLa Cronoscalata in Bicicletta denominata \"La Montepellegrino\" si svolge sulle salite che portano al santuario: la antica strada denominata \"scala vecchia\" \u00e8 il percorso per le Mountain Bike e per le E-Bike, le biciclette da corsa salgono dalla Via Pietro Bonanno.\nAlpinismo.\nIl Monte Pellegrino \u00e8 il centro d'arrampicata pi\u00f9 importante della Sicilia contando centinaia di itinerari compresi i monotiri da arrampicata sportiva. Le pareti pi\u00f9 importanti sono: la Roccia dello Schiavo, con la famosa via Diretta (220 m, V e VI); le pareti dell'Addaura ove vi sono le pi\u00f9 importanti realizzazioni di Roby Manfr\u00e9 Scuderi, pioniere dell'arrampicata siciliana (Ombra silenziosa, VI+ e A3; Moby Dick, VI- ed altre), il settore Valdesi sul cui spigolo vi \u00e8 una delle prime vie della Sicilia (la Via normale, IV)."}
{"id": "149480", "revid": "712828", "url": "https://it.wikipedia.org/wiki?curid=149480", "title": "Lato Oscuro", "text": ""}
{"id": "149483", "revid": "111783843", "url": "https://it.wikipedia.org/wiki?curid=149483", "title": "Nebulosa Eschimese", "text": "La Nebulosa Eschimese (nota anche come Nebulosa Clown, C 39 o con la sigla di catalogo NGC 2392) \u00e8 una nebulosa planetaria visibile nella costellazione dei Gemelli.\nOsservazione.\nLa nebulosa \u00e8 visibile anche con un telescopio amatoriale di piccole dimensioni, in cui per\u00f2 si presenta come un dischetto chiaro privo di particolari; strumenti di dimensioni maggiori la rivelano come un oggetto dall'aspetto simile alla testa di una persona racchiusa dal cappuccio di una giacca a vento, da cui deriva il suo nome proprio.\nIl periodo pi\u00f9 indicato per la sua osservazione ricade fra i mesi di dicembre e maggio, preferibilmente da una localit\u00e0 posta nell'emisfero boreale, sebbene sia comunque visibile da tutte le aree popolate della Terra senza difficolt\u00e0, grazie alla sua posizione molto vicina all'eclittica; dall'emisfero australe infatti \u00e8 pure ben visibile, ma resta in media piuttosto basso sull'orizzonte.\nStoria delle osservazioni.\nLa nebulosa fu scoperta dall'astronomo William Herschel nel 1787, che la descrisse come una stella di nona magnitudine con una nebulosit\u00e0 dispersa tutt'attorno. Nel 2000, il Telescopio Spaziale Hubble ha prodotto un'immagine dell'oggetto, in cui sono evidenti nuvole di gas cos\u00ec complesse la cui struttura non \u00e8 stata ancora completamente compresa.\nCaratteristiche.\nLa nebulosa Eskimo \u00e8 chiaramente una nebulosa planetaria, di aspetto bipolare e formata da due involucri. \u00c8 circondata dai gas che componevano gli strati esterni di una stella di tipo solare 10000 anni fa. I filamenti interni visibili sono espulsi da un forte vento di particelle proveniente dalla stella centrale. Il disco esterno contiene insoliti filamenti arancioni di lunghezza dell'ordine di un anno luce.\nNGC 2392 si trova a una distanza di circa 6500 anni luce."}
{"id": "149484", "revid": "287204", "url": "https://it.wikipedia.org/wiki?curid=149484", "title": "Antonio Gades", "text": "Biografia.\nI suoi lavori pi\u00f9 noti sono spettacoli di danza tratti dalla \"Carmen\" di Prosper M\u00e9rim\u00e9e, dalle \"Nozze di sangue\" di Federico Garc\u00eda Lorca (\"Bodas de Sangre\") e un adattamento dal brano musicale \"El Amor Brujo\" di Manuel de Falla. La notoriet\u00e0 di queste opere \u00e8 stata ottenuta principalmente grazie agli adattamenti cinematografici realizzati dal regista Carlos Saura, in collaborazione con la danzatrice Cristina Hoyos.\nGades \u00e8 stato anche fondatore (1978) e direttore artistico del Balletto Nazionale Spagnolo (Ballet Nacional de Espa\u00f1a).\nComunista dichiarato, \u00e8 stato militante e membro del Comitato Centrale del Partito Comunista dei Popoli di Spagna.\nMor\u00ec a Madrid dopo una lunga battaglia contro il cancro. Alcune settimane prima di morire \u00e8 stato insignito dell\"Ordine di Jos\u00e9 Mart\u00ed\", una delle maggiori onorificenze di Cuba, dal leader cubano Fidel Castro. Le sue ceneri sono state deposte dal 2004 nel Mausoleo del Segundo Frente Oriental Frank Pa\u00eds, cimitero monumentale dei combattenti rivoluzionari, situato sulle montagne della Regione Orientale Cubana."}
{"id": "149486", "revid": "1318658", "url": "https://it.wikipedia.org/wiki?curid=149486", "title": "Marco Vipsanio Agrippa", "text": "Biografia.\nAmico di Ottaviano, il futuro imperatore Augusto, fu suo fedele collaboratore e anche suo genero. Agrippa fu artefice di molti trionfi militari di Ottaviano, il pi\u00f9 considerevole dei quali fu la vittoria navale nella battaglia di Azio contro le forze di Marco Antonio e Cleopatra.\nPrimi anni.\nDi origini modeste, nato forse ad Arpino, ma la questione \u00e8 dibattuta. Alcuni studiosi, tra i quali Victor Gardthausen, David Ridgway, e R. E. A. Palmer, sostengono che la sua famiglia fosse originaria di Pisa nell'Etruria settentrionale. \nEra della stessa et\u00e0 di Ottaviano e i due erano amici intimi dall'infanzia. Ottaviano e Agrippa avevano servito come ufficiali di cavalleria sotto Cesare nella battaglia di Munda nel 45 a.C. Dopo la battaglia e il ritorno a Roma, Cesare adott\u00f2 Ottaviano come suo erede legale. Mentre le fazioni senatoriali a Roma diventavano sempre pi\u00f9 aggressive, Cesare invi\u00f2 Ottaviano e Agrippa a studiare ad Apollonia con le legioni macedoni. Cesare invi\u00f2 anche il figlio di uno dei suoi amici, Gaio Cilnio Mecenate, a studiare con loro, e anch'egli si leg\u00f2 di amicizia con Ottaviano e Agrippa.\nAgrippa ottenne grande favore tra i legionari macedoni e dimostr\u00f2 notevoli capacit\u00e0 di comando. In Grecia si occup\u00f2 inoltre di architettura, acquisendo le capacit\u00e0 che avrebbe usato pi\u00f9 tardi nella sua vita. Ad Apollonia li raggiunse la notizia dell'assassinio di Giulio Cesare nel 44 a.C. quando Ottaviano part\u00ec immediatamente per Roma.\nAscesa al potere.\nDopo il ritorno di Ottaviano a Roma, Agrippa in Grecia assunse il comando delle legioni macedoni (e principalmente la Legio IIII \"Macedonica\") e le diresse a Roma in aiuto dell'amico. Con il sostegno delle legioni, Ottaviano pot\u00e9 concludere il patto con Marco Antonio e Lepido noto come \"Secondo triumvirato\" per contrastare gli assassini di Cesare. Agrippa combatt\u00e9 accanto a Ottaviano e ad Antonio come il pi\u00f9 importante generale di Ottaviano nella decisiva battaglia di Filippi (42 a.C.).\nDopo il ritorno a Roma, Ottaviano invi\u00f2 Agrippa (41 a.C.) a dirigere la guerra contro Lucio Antonio e Fulvia Antonia, rispettivamente fratello e moglie di Marco Antonio, che si concluse con la loro cattura a \"Perusia\" nel 40 a.C. Due anni pi\u00f9 tardi, si rec\u00f2 nelle \"Tres Galliae\" come proconsole, dove represse prima una sollevazione tra gli Aquitani, poi attravers\u00f2 il Reno per punire le aggressioni delle trib\u00f9 germaniche e trasferire in territorio romano quella degli Ubii con il loro consenso. Al suo ritorno rifiut\u00f2 il trionfo offertogli, ma accett\u00f2 il suo primo consolato (37 a.C.).\nIn quel periodo Sesto Pompeo aveva il controllo del mare sulle coste dell'Italia. La prima cura di Agrippa fu di provvedere un porto sicuro per le sue navi, fece collegare il lago d'Averno al lago Lucrino, che aveva uno sbocco verso il mare, costruendo il \"portus Iulius\". Nel 37 a.C. Agrippa spos\u00f2 Pomponia, figlia dell'amico di Cicerone, Tito Pomponio Attico, dalla quale ebbe la sua primogenita Vipsania Agrippina.\nOttaviano stesso combatt\u00e9 contro Sesto Pompeo, ma venne sconfitto nella battaglia navale di Messina nel 37 a.C. e di nuovo nell'agosto del 36 a.C. Agrippa, nominato comandante in capo della flotta, sottopose i suoi equipaggi ad uno stretto addestramento e nel 36 a.C. sconfisse Sesto Pompeo a \"Mylae\" e a \"Nauloco\" e in un mese distrusse completamente la forza navale di Sesto, ricevendo la corona navale per le sue vittorie in Sicilia.\n\"Cursus honorum\".\nNel 33 a.C. fu eletto edile, carica in cui fece uso delle sue conoscenze di architettura. In quanto \"curator aquarum\", inizi\u00f2 la costruzione del monumentale acquedotto del Serino, una delle pi\u00f9 grandi opere architettoniche dell'intero Impero Romano, destinato a rifornire la flotta imperiale ancorata a Miseno. Fece anche restaurare gli acquedotti pi\u00f9 antichi e ne fece costruire due nuovi per rifornire la citt\u00e0 di Roma (l\"Aqua Iulia\" e, pi\u00f9 tardi, nel 19 a.C., l\"Aqua Virgo\"), collocando ovunque in citt\u00e0 nuove fontane per distribuire l'acqua, fece restaurare e ripulire la Cloaca massima e attu\u00f2 la politica edilizia di Augusto nel Campo Marzio, costruendo terme, portici e giardini. Questa politica procur\u00f2 ampi consensi al partito di Augusto che cos\u00ec pot\u00e9 propagandare di essersi preoccupato del benessere della citt\u00e0 e l'aver migliorato la vita della plebe.\nAgrippa fu richiamato di nuovo per prendere il comando della flotta quando scoppi\u00f2 la guerra contro Antonio e Cleopatra. La vittoria di Ottaviano ad Azio nel 31 a.C., che gli diede il controllo di Roma, fu principalmente dovuta ad Agrippa. Per facilitare la sua ascesa al potere, Ottaviano lo associ\u00f2 alla famiglia imperiale, costringendolo a separarsi dalla moglie Claudia Marcella maggiore, sposata nel 28 a.C., per sposarsi invece con Giulia, la figlia di Augusto, rimasta vedova. Inoltre ottenne un secondo consolato con Ottaviano lo stesso anno. Nel 27 a.C., anno in cui Ottaviano ottenne il titolo di Augusto, Agrippa rivest\u00ec per la terza volta il consolato insieme all'amico.\nNello stesso anno costru\u00ec e dedic\u00f2 il Pantheon, ricostruito in seguito sotto l'imperatore Adriano, che ripet\u00e9 sulla trabeazione il testo dell'iscrizione dell'edificio, eretto da Agrippa durante il suo terzo consolato. Fece erigere anche il \"Campus Agrippae\" nella VII \"regio\" e a sua sorella compete invece l'erezione della \"Porticus Vipsania\".\nGli anni seguenti al suo terzo consolato, Agrippa li pass\u00f2 in Gallia, riformando l'amministrazione provinciale ed il sistema tributario ed occupandosi della costruzione di un efficace sistema di strade e di acquedotti.\nUltimi anni.\nSembra che la sua amicizia con Augusto si sia appannata a causa dei contrasti con il cognato Marco Claudio Marcello. Svetonio racconta infatti che, col pretesto di un lieve raffreddore, lasci\u00f2 tutti e si ritir\u00f2 a Mitilene, anche se la vera ragione era che l'imperatore gli preferiva Marcello.\nNel 23 a.C., Agrippa ricevette l\"'imperium\" proconsolare e fu nominato governatore in Siria, che govern\u00f2 dall'isola di Lesbo tramite un legato. Alla morte di Marcello, in quello stesso anno, fu richiamato a Roma da Augusto. Augusto, forse anche per consiglio di Mecenate, decise di legarlo alla famiglia imperiale rendendolo suo genero e Agrippa divorzi\u00f2 da Marcella per sposare Giulia maggiore nel 21 a.C., da poco vedova di Marcello.\nNel 19 a.C., Agrippa fu impiegato sia per sedare alcune rivolte in Gallia Comata e difendersi dai Germani, sia per spegnere definitivamente una nuova rivolta dei Cantabrici in Spagna. Fu nominato governatore della Siria una seconda volta nel 17 a.C., e l\u00ec la sua amministrazione giusta e gestione prudente gli fece guadagnare rispetto e benevolenza, particolarmente della popolazione ebraica. Agrippa inoltre ristabil\u00ec un efficace controllo romano sul Chersoneso Cimmerico (l'attuale Crimea) durante il suo governatorato.\nTornato dalla Siria, Augusto gli confer\u00ec la \"tribunicia potestas\" per altri cinque anni. L'ultimo servizio pubblico che Agrippa doveva portare avanti era la conquista dell'intero \"Illyricum\". Agrippa, infatti, dopo aver attaccato quello stesso inverno (13/12 a.C.), spavent\u00f2 talmente i Pannoni, da farli desistere dalla ribellione, tanto che il generale romano decise di tornare in Campania, dove nel marzo del 12 a.C., si ammal\u00f2 e mor\u00ec all'et\u00e0 di 51 anni. \nDopo la sua morte nacque da Giulia l'ultimo dei suoi figli Marco Vipsanio Agrippa Postumo. Augusto onor\u00f2 la sua memoria con un funerale magnifico, dove pronunci\u00f2 l'orazione funebre, per poi farlo seppellire nel suo mausoleo. Si racconta che pass\u00f2 poi pi\u00f9 di un mese in lutto per l'amico scomparso. Successivamente Augusto adott\u00f2 i figli di Agrippa e di sua figlia Giulia, Gaio Cesare e Lucio Cesare, come suoi successori designati.\nEredit\u00e0.\nAgrippa inoltre si occup\u00f2 di geografia: sotto la sua supervisione venne redatta una completa mappa dell'impero, che pi\u00f9 tardi fu incisa su marmo da Augusto ed in seguito esposta in un colonnato da sua sorella Polla. Fra i suoi lavori \u00e8 citata ancora un'autobiografia, ora perduta.\nAlla sua morte, lasci\u00f2 al popolo romano i suoi giardini (\"campus Agrippae\") oltre a delle terme che portavano il suo nome, in modo che potesse lavarsi in modo gratuito, oltre a 400 sesterzi da distribuire ai cittadini di Roma. Lasci\u00f2 quindi dei poderi all'amico fraterno, Augusto, il quale a sua volta li rese pubblici, usufruibili pertanto da tutti.\nAgrippa ebbe numerosi figli:\nMarco Vipsanio Agrippa, con Gaio Cilnio Mecenate ed Ottaviano, fu un personaggio centrale nella creazione del principato, il sistema di governo dell'Impero romano che perdur\u00f2 fino alla crisi del III secolo e la nascita del sistema della \"dominatio\"."}
{"id": "149490", "revid": "38120", "url": "https://it.wikipedia.org/wiki?curid=149490", "title": "Focaccia genovese", "text": "La focaccia genovese (in ligure \"fugassa\" ) \u00e8 una specialit\u00e0 tipica della cucina ligure: alta all'incirca un centimetro, di colore dorato/ambrato e con alveoli ben marcati, si distingue perch\u00e9 prima dell'ultima lievitazione viene spennellata con un'emulsione composta da olio extravergine d'oliva, acqua e sale grosso. \nLa si pu\u00f2 consumare gi\u00e0 a colazione, come \"rompi digiuno\" nella mattinata o come aperitivo-antipasto. \u00c8 tradizionalmente accompagnata con un piccolo bicchiere di vino bianco (\"o gianchetto\" (pronuncia in ligure). In Liguria \u00e8 inoltre abitudine pi\u00f9 o meno frequente inzuppare la focaccia nel cappuccino o nel latte come colazione.\nOrigini.\nGi\u00e0 nell\u2019antichit\u00e0, fenici e greci conoscevano la panificazione ed utilizzavano farine di cereali come orzo e segale che mescolate con acqua, venivano cotte sul fuoco.\nLa parola focaccia indica un pane basso e deriva dal tardo latino \u201cfocus\u201d che richiama la cottura nel focolare. Focaccia in latino veniva chiamata \u201cfocacia\u201d, femminile di \u201cfocacius\u201d. Spesso con la parola focaccia ci si riferisce a tutte le sue possibili varianti. Tuttavia, con questo termine si indica spesso la focaccia classica genovese. \nNel Medioevo, la focaccia veniva consumata anche durante i matrimoni e addirittura in occasione dei funerali fino a quando il vescovo di Genova, allora Matteo Gambaro, fin\u00ec col proibire la sua consumazione in Chiesa durante le funzioni.\nTuttavia nel Rinascimento, la focaccia continu\u00f2 ad essere consumata durante i banchetti di nozze.\nProprio la sua durevolezza nel tempo ha fatto s\u00ec che la focaccia venisse utilizzata anche dai viaggiatori e dai pescatori. Anticamente, non veniva utilizzato il lievito, che \u00e8 stato introdotto solo in epoca successiva.\nNella zona portuale di Genova oltre ai forni nacquero le \u201csciamadde\u201d (dal dialetto genovese, \u201cfiammata\u201d), antiche friggitorie di strada dove vi era anche il forno a legna con la fiammata, dove veniva cotta anche la focaccia. La focaccia diventa cos\u00ec un cibo molto popolare perch\u00e9 poco costoso. Diventa con il passare degli anni la colazione dei portuali, in particolare dei camalli.\nCon il passare del tempo, la ricetta tradizionale \u00e8 cambiata per venire incontro alle esigenze della vita moderna. Per la lievitazione viene utilizzato spesso lievito di birra, e non madre. Inoltre vengono utilizzati oli di minor costo invece dell\u2019olio extra vergine di oliva. Un altro elemento che \u00e8 cambiato con il tempo \u00e8 la percentuale dello stesso olio, ridotto spesso al minimo necessario. Nella ricetta moderna vi \u00e8 a volte l\u2019aggiunta di burro che modifica l\u2019armonia tra gli ingredienti dell\u2019impasto. Tutti questi cambiamenti rendono la focaccia odierna meno saporita, e con tempi di conservazione molto pi\u00f9 brevi; non mancano comunque diversi panifici che ancora oggi a Genova utilizzano la ricetta tradizionale classica con ingredienti di alta qualit\u00e0.\nLa ricetta della focaccia originale prevedeva un impasto composto principalmente da farina bianca, circa cinquecento grammi, un pizzico di sale e qualche filo di olio d\u2019oliva e l\u2019acqua necessaria. L\u2019impasto veniva poi disteso, con l\u2019aiuto di un mattarello, su una teglia bassa e oleata. Dopo di che bisognava picchiettare la superficie dell\u2019impasto con le dita, aggiungere un pizzico di sale qualche filo di olio. La teglia veniva poi disposta all'interno di un forno caldo a cuocere fino a quando la superficie della focaccia non appariva dorata\nOggi, tuttavia, la focaccia si prepara in un modo quasi completamente diverso. L\u2019impasto \u00e8 composto da farina 00, lievito di birra invece di lievito madre, un terzo di olio e alcune volte con l\u2019aggiunta di pur\u00e8 di patate. Il tempo di lievitazione \u00e8 pi\u00f9 breve rispetto a quello di un tempo. Nella maggior parte dei casi, la lievitazione di oggi avviene in un luogo buio e tiepido e dura circa un\u2019ora.\nNon vi sono dei precisi tempi di cottura a causa della innumerevoli variabili: la tipologia del forno, la temperatura, il clima, l\u2019impasto e i gusti del cuoco e dei clienti di un determinato panificio.\nIngredienti.\nL'elaborata lievitazione e l'accurata lavorazione della pasta richiedono una ventina di ore, ragion per cui il prodotto risente delle condizioni climatiche, riuscendo meno ottimale nelle giornate umide e/o piovose. L'ottima cottura \u00e8 garantita da un forno da panettiere (meglio se a legna), tuttavia una discreta focaccia pu\u00f2 essere preparata anche nella cucina di casa.\nLa sua variante pi\u00f9 classica consiste nella sua ricopertura con cipolle tagliate assai finemente (\"fug\u00e0ssa co-a \u00e7i\u00f2ula\").\nNella sua versione classica gli ingredienti occorrenti sono:\nAll'impasto base possono essere aggiunte olive o rosmarino, oppure possono essere aggiunte sulla focaccia cipolle bianche tagliate a fettine, dopo averle unte con olio extravergine di oliva e salate, e lasciate riposare per una ventina di minuti.\nVarianti.\nMolto diffusa \u00e8 la focaccia con le cipolle, alimento di antiche tradizioni nei quartieri pi\u00f9 popolari di Genova e pasto usuale degli scaricatori del porto perch\u00e9 capace di saziare molto, in quanto la cipolla blocca i recettori dello stimolo della fame.\nTradizionali sono la focaccia con le olive (sopra alla focaccia e non nell'impasto, come per le cipolle) o con la salvia (nell'impasto) o con il rosmarino (nell'impasto) o con le patate (nell'impasto) o con l'uvetta passa (in forma pi\u00f9 dolciastra, nell'impasto); in epoca pi\u00f9 recente \u00e8 prodotta anche focaccia con patate e/o pomodori (sopra) o noci (nell'impasto) o con il formaggio (non tipo Recco).\nIn Liguria \u00e8 anche possibile trovare versioni moderne come, per esempio, focaccia cosparsa di salse varie (nell'impasto), affettati o anche versioni dolci (nell'impasto), farcite di panna (nell'impasto), frutta secca (nell'impasto) o crema gianduia (nell'impasto).\nLa \"fug\u00e0ssa co-o form\u00e0ggio\" (nell'impasto), focaccia con il formaggio, propria di Recco, non \u00e8 considerabile una variante della focaccia genovese in quanto prodotta con pasta non lievitata.\nLa focaccia di Voltri differisce dalla focaccia classica a causa della consistenza dell\u2019impasto e per la tecnica di cottura. Gli ingredienti essenziali per poter cucinare la focaccia di Voltri per quattro persone sono cinquecento grammi di farina, quattrocento grammi di acqua, cinque grammi di lievito di birra, dieci grammi di estratto di malto, dieci grammi di sale, venticinque grammi di olio extravergine di oliva e per finire venticinque grammi di strutto.\n\u00c8 inoltre possibile trovare, nella zona di Genova Voltri, un particolare tipo di focaccia molto bassa lavorata con la farina di polenta.\nUn\u2019altra variazione della focaccia genovese non molto diffusa \u00e8 la focaccia dolce che differisce dal panettone di Natale e dalla colomba di Pasqua grazie alla minima quantit\u00e0 di grassi. Per la preparazione dell\u2019impasto della focaccia dolce, uno o due cubetti di lievito di birra, duecentocinquanta grammi di farina, due cucchiai di zucchero semolato, cinquanta millilitri di latte tiepido e l\u2019acqua quanta ne basta sono gli ingredienti fondamentali. Per il condimento, invece, gli ingredienti necessari sono trenta millilitri di acqua, trenta millilitri di olio evo e zucchero a piacere.\nUnit\u00e0 di misura.\nOltre alla vendita a peso, la focaccia \u00e8 venduta secondo altre unit\u00e0 di misura. Tra queste:\nRecord.\nIl 27 luglio del 2008, grazie alla collaborazione di tre panifici del territorio, il comune ligure di Borzonasca, in valle Sturla, ha stabilito il record mondiale gastronomico della focaccia alla genovese pi\u00f9 lunga del mondo. I vari pezzi di focaccia sono stati incollati tra di loro con una colla per cucina, cos\u00ec come prefiggeva il regolamento, e dislocati su teglie lungo il centro storico del paese. La misurazione, effettuata con opportuni strumenti, \u00e8 risultata essere di 807 metri di focaccia anzich\u00e9 i 813 metri calcolati dagli organizzatori dell'evento. Per la preparazione sono stati utilizzati 300 chilogrammi di farina e 150 litri d'acqua."}
{"id": "149491", "revid": "767487", "url": "https://it.wikipedia.org/wiki?curid=149491", "title": "Space Walk", "text": "Lo Space Walk \u00e8 un gioco da tavolo creato dal tedesco R\u00fcdiger Dorn e pubblicato nel 1999 dalla Ravensburger. Nonostante l'ambientazione, di tipo fantascientifico, il gioco \u00e8 essenzialmente astratto e, in effetti, evidentemente ispirato ai mancala tradizionali. Persino il tavoliere di gioco, se si prescinde dall\"'artwork\", si rivela un normale tavoliere da Wari con granai (lo stesso, per esempio, utilizzato da un altro mancala moderno, il Kalah). A differenza della maggior parte dei mancala, lo \"Space Walk\" pu\u00f2 essere giocato da un numero di giocatori superiore a 2 (fino a 5 con l'equipaggiamento incluso nella scatola; ma in sostanza sarebbe pensabile con qualsiasi numero di giocatori).\nRegole del gioco.\nEquipaggiamento.\nLo \"Space Walk\" utilizza, essenzialmente, un tavoliere da mancala 2x6 (due file di sei buche) con due grandi buche laterali (granai). Le buche normali vengono chiamate \"pianeti\", le buche grandi \"buchi neri\".\nOgni giocatore dispone inoltre di 9 pezzi (\"astronavi\"): 3 piccole, 3 medie e 3 grandi. \"Space Walk\" si distingue dai normali mancala anche per il fatto che i pezzi sono colorati in modo diverso per i diversi giocatori. Ogni giocatore dispone inoltre di 3 \"chip\".\nDisposizione iniziale.\nNella prima fase del gioco, i giocatori piazzano, a turno, una delle loro astronavi su un pianeta, fino a esaurimento delle astronavi.\nTurno.\nNella seconda fase il giocatore di turno sceglie uno dei pianeti sui quali si trova almeno una delle sue astronavi, preleva tutte le astronavi presenti sul pianeta, e le deposita, in senso orario, con una normale \"semina\" mancala, ma col vincolo aggiuntivo che la semina deve deporre le astronavi in ordine decrescente di grandezza. \nLe astronavi deposte nei buchi neri vengono rimosse dal gioco.\nIn aggiunta alla mossa normale, alla fine del proprio turno, un giocatore pu\u00f2 giocare una delle sue \"chip\" e:\nConclusione.\nQuando uno qualsiasi dei giocatori rimane senza astronavi, il gioco termina. Le astronavi sopravvissute attribuiscono punti ai loro proprietari (1 per le astronavi piccole, 3 per le medie e 4 per le grandi). Vince chi totalizza pi\u00f9 punti.\nCollegamenti esterni.\n Descrizione del gioco presso Mancala World"}
{"id": "149494", "revid": "729019", "url": "https://it.wikipedia.org/wiki?curid=149494", "title": "CryoSat", "text": "CryoSat \u00e8 un satellite dell'Agenzia Spaziale Europea che \u00e8 stato lanciato l'8 ottobre 2005. Il lancio, effettuato con un vettore russo, \u00e8 per\u00f2 fallito.\nData l'importanza della missione l'ESA ha in tempi brevi approvato il CryoSat-2 che \u00e8 stato lanciato con successo l'8 aprile 2010.\nDescrizione.\nCryosat-2 (e naturalmente anche il gemello Cryosat andato perduto) \u00e8 utilizzato per monitorare i cambiamenti alla criosfera terrestre.\nLo strumento principale di CryoSat \u00e8 il SIRAL (SAR/Interferometric Radar Altimeter).\nSIRAL \u00e8 in grado di operare in una delle tre modalit\u00e0 possibili a seconda della sua posizione rispetto alla superficie terrestre:\nPer determinare con precisione la sua posizione ed altitudine CryoSat include un ricevitore DORIS (Doppler Orbit and Radio Positioning Integration by Satellite), che riceve e calcola lo spostamento Doppler di segnali radio trasmessi da oltre 50 trasmettitori posti attorno al globo, uno specchio riflettente per laser e un sistema di posizionamento basato su 3 cosiddetti 'star-tracker'."}
{"id": "149497", "revid": "1318658", "url": "https://it.wikipedia.org/wiki?curid=149497", "title": "Eugenia de Montijo", "text": "Biografia.\nNascita e formazione.\nEugenia nacque a Granada, in Spagna, il 5 maggio 1826 alle ore 12 nella strada di Grazia. Era la figlia minore del conte e della contessa di Teba.\nSuo padre, don Cipriano de Palafox y Portocarrero (1784-1839), conte di Teba, fratello minore del conte di Montijo - da cui prender\u00e0 il titolo - si era alleato con la Francia durante il Primo Impero. Ufficiale d'artiglieria, alla testa degli studenti della Scuola politecnica partecip\u00f2 alla battaglia di Parigi nel 1814 e fu fatto Grande di Spagna nel 1834. \nAgli occhi del popolo spagnolo era un \"afrancesado\", ovvero uno che, durante la Guerra d'indipendenza spagnola, aveva preso le parti della Francia bonapartista, cos\u00ec che sua figlia fu educata nel culto napoleonico.\nSua madre, Mar\u00eda Manuela Kirkpatrick (1794-1879), un'aristocratica met\u00e0 scozzese e met\u00e0 spagnola, era la figlia dello scozzese William Kirkpatrick, che fu console degli Stati Uniti a Malaga, e della nipote del conte Mathieu de Lesseps. La famiglia Kirkpatrick fu ammessa nell'aristocrazia spagnola e apparteneva alla nobilt\u00e0 scozzese di Closeburn.\nIntuendo lo scoppio delle guerre carliste, sua madre, la contessa di Montijo, port\u00f2 nel 1834 le sue due figlie in Francia, soggiornando a lungo nella localit\u00e0 balneare di Biarritz, dove la futura imperatrice trascorrer\u00e0 le sue villeggiature dopo avervi soggiornato due mesi nel 1854 e Napoleone III le costruir\u00e0 un castello.\nEugenia, contessa di Teba, fu educata a Parigi all'Istituto del Sacro Cuore, dove ricevette la formazione tradizionale dell'aristocrazia cattolica dell'epoca. Sua madre, divenuta vedova nel 1839, affid\u00f2 l'istruzione delle due giovani figlie, Paca ed Eugenia, a Stendhal, che insegn\u00f2 loro la storia, essenzialmente aneddoti sul regno di Napoleone, che aveva conosciuto, e al suo grande amico M\u00e9rim\u00e9e, che s'incaric\u00f2 dell'insegnamento della lingua francese e che rester\u00e0 per tutta la vita amico intimo di Eugenia.\nLa sorella maggiore dell'imperatrice, Mar\u00eda Francisca de Sales, conosciuta con il soprannome di \"Paca\", erede del titolo Montijo e di altri titoli familiari, spos\u00f2 nel 1849 il XV duca d'Alba Jacobo FitzJames Stuart, proprietario di immensi beni, fra i quali il palazzo di Liria a Madrid, dove l'ex-imperatrice mor\u00ec sessant'anni dopo la sorella.\nRelazione con Luigi Napoleone Bonaparte.\nNel 1849 Eugenia conobbe Luigi Napoleone Bonaparte, presidente della Repubblica francese nell\"h\u00f4tel\" di Matilde Bonaparte, poi all'Eliseo.\nDal loro primo incontro, colui che era allora solo il \"principe-presidente\", ne fu sedotto. L'assedio sentimentale di Luigi Napoleone ad Eugenia dur\u00f2 due anni; la sua corte assidua, dopo il soggiorno al castello di Compi\u00e8gne, fu all'origine dell'episodio del \"trifoglio di Compi\u00e8gne\". I familiari dell'imperatore furono assai divisi all'inizio riguardo alla contessa spagnola; alcuni sostenevano che l'imperatore dovesse legarsi ad una famiglia regnante, come aveva fatto Napoleone Bonaparte con Maria Luisa.\nTuttavia i sovrani europei, anche se imparentati con il nuovo imperatore, erano poco inclini a dare una delle loro figlie in matrimonio ad un sovrano dal trono incerto, che loro guardavano come un nuovo ricco ed un avventuriero.\nMatrimonio.\nIl 12 gennaio 1853, un incidente dopo un ballo alle Tuileries, dove la giovane Eugenia si fece trattare da avventuriera da Madame Hippolyte Fortoul, moglie del ministro dell'educazione, fece precipitare la decisione di Napoleone III di chiedere Eugenia in matrimonio, dopo aver posto termine alla sua relazione con Miss Howard.\nAlle Tuileries, nel suo comunicato del 22 gennaio 1853 davanti al Senato, al Corpo legislativo e al Consiglio di Stato, l'imperatore dichiar\u00f2 che avrebbe sposato Eugenia, dichiarando tutte le sue numerose virt\u00f9 e la sua scelta di sposare una donna che amava invece di una sconosciuta, le cui alleanze che avesse determinato avrebbero tuttavia comportato evidenti sacrifici.\nL'atto di matrimonio civile fu registrato al Palazzo delle Tuileries nella Sala dei Marescialli, il 29 gennaio 1853 alle 20. Il matrimonio religioso si svolse a \"Notre Dame de Paris\" il 30 gennaio 1853. Per questa occasione, l'imperatore firm\u00f2 3.000 ordini di grazia e fece sapere che tutte le spese del matrimonio sarebbero state pagate sul \"budget\" della sua lista civile dopo che Eugenia aveva rifiutato una \"parure\" di diamanti, offerta dalla citt\u00e0 di Parigi, e chiesto che la somma corrispondente fosse dedicata alla costruzione di un orfanotrofio, che sar\u00e0 poi edificato sul luogo di un antico mercato dei foraggi di Faubourg Saint-Antoine, nel XII \"arrondissement\" di Parigi.\nFu l'architetto Jacques Hittorff che fu incaricato della costruzione, a cui diede la forma di una collana; la scuola inaugurata il 28 dicembre 1856, prese il nome di \"Maison Eug\u00e8ne-Napol\u00e9on\" in onore del giovane Luigi Napoleone Bonaparte (1856-1879), nato nel 1856.\nLa luna di miele ebbe luogo al parco di Villeneuve-l'\u00c9tang, a Marnes-la-Coquette, nel cuore del Dominio nazionale di Saint-Cloud, terreno acquistato dal futuro imperatore; qualche settimana dopo l'imperatrice rimase incinta, ma perse il bambino a causa di una caduta da cavallo.\nUna nuova gravidanza arriv\u00f2 neanche due anni dopo, all'inizio dell'estate 1855. Luigi Napoleone, unico figlio di Napoleone III e di Eugenia, nacque il 16 marzo 1856. L'evento fu ancora l'occasione per Napoleone III di annunciare una nuova amnistia per i fuorilegge del 2 dicembre, dopo che abitanti di Parigi (un Parigino su due) si unirono per offrire un regalo all'imperatrice. Il mattino del 17, cento colpi di cannone annunciarono questo grande evento al paese. L'imperatore aveva deciso che sarebbe stato il padrino e l'imperatrice madrina di tutti i figli legittimi nati in Francia nella giornata del 16 marzo, che erano .\nCon la sua bellezza, il suo fascino e la sua eleganza Eugenia contribu\u00ec al successo del regime imperiale. Ebbe un'amicizia stretta con la principessa Pauline von Metternich, moglie dell'ambasciatore austriaco a Parigi, che gioc\u00f2 un ruolo importante nella vita culturale e sociale della corte.\nEugenia, come Maria Antonietta nel secolo precedente, influenz\u00f2 la moda: quando nel 1855 inizi\u00f2 ad indossare le crinoline, tutta l'Europa segu\u00ec il suo esempio e quando alla fine degli anni sessanta le abbandon\u00f2, su consiglio del suo stilista, Charles Worth, le donne la seguirono nuovamente. L'aristocratica eleganza di Eugenia, lo splendore dei suoi vestiti e la ricchezza dei suoi gioielli sono ben documentati in innumerevoli dipinti, soprattutto realizzati dal suo ritrattista personale, Franz Xaver Winterhalter. L'interesse di Eugenia per la vita di Maria Antonietta ebbe conseguenze sulle mode e sull'arte del tempo: l'imperatrice infatti, oltre a indossare abiti ispirati al XVIII secolo, prediligeva arredamento e mobilio in stile neoclassico, caratteristico del regno di Luigi XVI.\nPer la sua educazione e per la sua intelligenza, spesso il marito la consultava sulle importanti questioni di Stato, ed ebbe la reggenza durante le assenze di Napoleone, nel 1859, 1865 e 1870. Da cattolica e conservatrice, l'influente Imperatrice contrastava tutte le tendenze liberali della politica di Napoleone III.\nOsteggi\u00f2, per devozione al papa, la politica filo-italiana di Napoleone III, tanto pi\u00f9 che la prima fase dell'alleanza francese con i piemontesi era nata sotto l'egida della relazione dell'Imperatore con la Contessa di Castiglione. \nIl 14 gennaio 1858, alle 8 e mezza di sera, in \"rue Lepelletier\", nei pressi del teatro dell'Op\u00e9ra national de Paris, fu coinvolta nell'attentato ordito dal patriota italiano Felice Orsini contro il marito. Tre bombe lanciate da Orsini, Giovanni Andrea Pieri e da Carlo Di Rudio contro il corteo imperiale, lasciarono illesi Napoleone III e l'imperatrice Eugenia, ma causarono otto morti e ben 156 feriti tra la folla assiepata ai bordi della strada.\nLe idee conservatrici le causarono l'astio di molti e fu violentemente attaccata da un'intensa attivit\u00e0 anti-propagandistica, proprio com'era accaduto alla medesima Maria Antonietta.\nEsilio.\nVita a Camden Place.\nQuando il Secondo Impero francese croll\u00f2 a seguito della sconfitta subita dalla Francia nella Guerra franco-prussiana (1870-1871), l'Imperatrice e suo marito trovarono rifugio in Inghilterra e si stabilirono a Chislehurst, nel Kent. L'ultima sovrana di Francia, con l'aiuto del suo dentista americano, il dottor Thomas Wiltberger Evans, fugg\u00ec da Parigi prima che fosse proclamata la repubblica o si verificasse qualsiasi tentativo rivoluzionario, memore di quello che era accaduto a Maria Antonietta meno di cento anni prima. Come infatti, all'epoca, nelle strade di Parigi si urlava \"a morte l'austriaca\", in quei giorni i francesi presero a gridare \"a morte la spagnola\".\nL'imperatrice Eugenia sbarc\u00f2 in Inghilterra l'8 settembre e a Hastings si ricongiunse col figlio. Da quel momento inizi\u00f2 una fitta corrispondenza col marito, prigioniero politico nel castello di Wilhelmsh\u00f6he, a Kassel, e con gli altri sovrani d'Europa, cercando inutilmente appoggio in prospettiva di una pace favorevole alla Francia. Lo stesso Bismarck si mise in contatto con l'imperatrice, da lui riconosciuta come unica detentrice del potere politico francese, per avviare trattative di pace favorevoli alla dinastia, ma non alla Francia. Eugenia rifiut\u00f2 di farsi coinvolgere in qualsiasi iniziativa che potesse pregiudicare la libert\u00e0 d'azione del governo repubblicano di difesa nazionale.\nTuttavia, consapevole che la Prussia avrebbe preteso cessioni territoriali, si appell\u00f2 direttamente a Guglielmo I, che le rispose in merito: \u00abLa Germania deve avere la certezza che la prossima guerra la trover\u00e0 ben pronta a respingere l'attacco che possiamo aspettarci non appena la Francia si sar\u00e0 ripresa o avr\u00e0 trovato degli alleati. \u00c8 unicamente questa triste considerazione - e non il desiderio di ingrandire il mio paese il cui territorio \u00e8 gi\u00e0 abbastanza vasto - che mi costringe a insistere su cessioni territoriali che non hanno altro scopo che quello di far arretrare il punto di partenza degli eserciti francesi che, in futuro, verranno ad attaccarci\u00bb. Questa lettera sarebbe stata in seguito importantissima per i trattati di pace della Prima guerra mondiale.\nDopo la capitolazione di Metz (27 ottobre 1870), l'imperatrice si rec\u00f2 in visita dal marito a Wilhelmsh\u00f6he, rimanendovi quattro giorni. Il 28 gennaio 1871 fu proclamato l'armistizio che pose fine all'assedio di Parigi e si form\u00f2 il nuovo governo ufficiale, presieduto da Adolphe Thiers, con cui Bismarck accett\u00f2 di trattare. La pace fu firmata il 10 maggio a Francoforte sul Meno e come previsto ci furono ingenti cessioni territoriali: l'Alsazia e la Lorena divennero tedesche.\nL'imperatore fu dichiarato libero e il 20 marzo 1871 sbarc\u00f2 a Dover. I sovrani esiliati e il figlio vissero insieme da quel momento a Camden Place, una residenza a Chislehurst (nel Kent), che Eugenia aveva affittato gi\u00e0 dal settembre dell'anno prima. In Inghilterra la coppia imperiale ritrov\u00f2 la perduta serenit\u00e0 coniugale e condusse una vita da ricchi borghesi: Napoleone III vendette le sue propriet\u00e0 in Italia e il ricavato fu investito con successo dall'imperatrice. Eugenia si dimostr\u00f2 un'ottima amministratrice e i suoi investimenti e la vendita dei suoi gioielli privati garantirono alla famiglia la stabilit\u00e0 economica. Il Principe Imperiale venne mandato a studiare prima al King's College di Londra, poi all'Accademia militare di Woolwich, dove si dimostr\u00f2 un ottimo studente. Nel novembre 1872 il disturbo alla vescica dell'imperatore inizi\u00f2 a peggiorare sensibilmente e la regina Vittoria gli invi\u00f2 i suoi migliori medici. L'imperatore acconsent\u00ec a farsi operare. Il 2 gennaio avvenne il primo intervento, che asport\u00f2 solo una parte del grande calcolo che lo faceva soffrire. Seguirono altre operazioni e sembrava che stesse meglio, ma il 9 gennaio 1873 mor\u00ec. Fu sepolto a Saint Mary, la chiesetta cattolica di Chislehurst.\nSecondo il testamento di Napoleone III, l'imperatrice divenne il capo del partito bonapartista ed erede universale dei suoi beni fino alla maggiore et\u00e0 del figlio. Il 16 marzo 1874 il Principe Imperiale divenne maggiorenne e ricevette il sostegno dei bonapartisti rinvigoritisi in Francia. Dall'estate di quell'anno la sovrana inizi\u00f2 nuovamente a viaggiare e scelse come meta delle sue vacanze il castello di Arenenberg, sul lago di Costanza, un tempo appartenuto a sua suocera Ortensia di Beauharnais. La regina Vittoria, gi\u00e0 amica di Eugenia quando era sul trono, prese a cuore il giovane principe e gli esiliati francesi divennero quasi parte della famiglia reale inglese. Fu allora che si inizi\u00f2 a parlare di un possibile matrimonio tra Luigi e la figlia minore della regina, la principessa Beatrice. Tuttavia, non \u00e8 rimasta nessuna prova in merito a cosa progettassero effettivamente le due madri per i figli.\nL'imperatrice, affinch\u00e9 il figlio ampliasse la sua cultura, decise di coinvolgerlo in un lungo viaggio in Italia. Tra il 1876 e il 1877 Luigi visit\u00f2 le principali citt\u00e0 italiane, mentre Eugenia prese dimora fissa a Firenze, a Villa Oppenheim, vicino al giardino di Boboli. A Milano fu omaggiata da una visita del principe Umberto e della principessa Margherita di Savoia, mentre a Palazzo Pitti fu ricevuta da Vittorio Emanuele II. La visita non fu un successo perch\u00e9 Eugenia rimase ammutolita di fronte alla scrivania del re dove erano presenti foto di tutti gli Hohenzollern e nessuna di suo marito. Quando Vittorio Emanuele le chiese se fosse stupita di ci\u00f2 che vedeva, Eugenia gli rispose: \u00abMi stupisco di ci\u00f2 che non vedo\u00bb. A Roma il Principe Imperiale rese omaggio a papa Pio IX, suo padrino, mentre l'imperatrice prefer\u00ec non vedere il Papa ma gli amici e i parenti. Finito il soggiorno in Italia, Luigi torn\u00f2 in Inghilterra, mentre Eugenia si rec\u00f2 in Spagna a trovare la madre, ormai cieca. Visit\u00f2 anche suo cognato a Palacio de Liria. Nel 1878, invece, il Principe Imperiale visit\u00f2 i paesi scandinavi, mentre l'imperatrice and\u00f2 ad Ems.\nAll'inizio del 1879 Luigi decise di andare a combattere sotto la bandiera inglese in Sudafrica, nella guerra contro gli Zulu. Seppur contraria, l'imperatrice riusc\u00ec a ottenere i permessi necessari dalla regina Vittoria. Il 27 febbraio 1879 Eugenia disse addio a suo figlio: non lo avrebbe mai pi\u00f9 rivisto. L'imperatrice pass\u00f2 i mesi successivi in solitudine e in ansia, aspettando costantemente le lettere del figlio e stando \u00aballa merc\u00e9 del telegrafo\u00bb. Il 1\u00ba giugno 1879 il Principe Imperiale mor\u00ec in un agguato degli Zul\u00f9.\nL'imperatrice Eugenia ricevette la notizia solo il 20 giugno. Fu distrutta dal dolore e in quel momento delicato ricevette le visite di moltissimi suoi amici, compresa la regina Vittoria. Il 25 scrisse alla madre: \u00abOggi ho il coraggio di dirti che vivo ancora, giacch\u00e9 il dolore non uccide\u00bb. Il feretro del Principe Imperiale arriv\u00f2 a Chislehurst l'11 luglio e l'imperatrice vi rimase appoggiata tutta la notte, finch\u00e9 la mattina dopo non venne a sollevarla una sua dama, la duchessa di Morny. Quel giorno ci furono i funerali, alla presenza di tutti i bonapartisti e della famiglia reale inglese.\nSeguirono per la sovrana lunghi mesi d'apatia, in cui rifiut\u00f2 di rispondere alle accuse che le venivano mosse dalla Francia, dove si diceva che avesse mandato volontariamente suo figlio a morire. Pochi mesi dopo la morte di Luigi le giunse la notizia che la madre era morente: Eugenia ottenne dal governo francese il permesso di passare dalla Francia per raggiungere la Spagna, ma arriv\u00f2 tardi. Do\u00f1a Manuela si era gi\u00e0 spenta, il 22 novembre 1879. La madre era l'unica con cui si era sfogata in quel terribile periodo: \u00abIl mio dolore \u00e8 selvaggio, inquieto, irascibile: non sono affatto rassegnata e non voglio sentir parlare di rassegnazione pi\u00f9 che di consolazione. Non voglio essere consolata, voglio essere lasciata in pace\u00bb. Nel marzo del 1880 Eugenia part\u00ec alla volta del Sud Africa per recarsi nel luogo dove era stato ucciso suo figlio. Dagli Zul\u00f9 ebbe la desiderata conferma che era morto da eroe, combattendo faccia a faccia col nemico. Eugenia pass\u00f2 la notte del 1\u00ba giugno da sola, sulla croce di cemento eretta sul luogo dell'agguato. In seguito disse di aver avuto l'impressione che il figlio le fosse stato accanto e che l'avesse invogliata a tornare a casa. A un suo amico scrisse: \u00abNessuno pu\u00f2 colmare l'immenso vuoto apertosi nella mia esistenza...\u00bb.\nAmicizie e viaggi.\nDopo il viaggio nello Zululand l'imperatrice Eugenia decise di trasferirsi e compr\u00f2 Farnborough Hill, una grande casa a Farnborough, nello Hampshire, insieme a molti terreni su cui fu costruita l'Abbazia di San Michele, il mausoleo di Napoleone III e del Principe imperiale. Vi si trasfer\u00ec nel 1883, mentre la traslazione delle salme dei suoi cari avvenne nel 1888.\nUna delle persone che aiut\u00f2 maggiormente Eugenia ad uscire dal suo dolore fu la regina Vittoria del Regno Unito. Anche lei era stata scossa da molti lutti e poteva comprendere i sentimenti dell'imperatrice francese. La loro amicizia divent\u00f2 sempre pi\u00f9 stretta e passarono insieme molte estati a Osborne House e al castello di Balmoral; Vittoria ed Eugenia trovarono l'una nell'altra una sincera amica e i loro rapporti furono interrotti solo dalla morte della regina, avvenuta nel gennaio 1901. In quell'occasione Edoardo VII scrisse ad Eugenia: \u00abSapevo che Vostra Maest\u00e0 avrebbe preso vivamente parte al nostro profondo dolore. La nostra cara madre vi era molto affezionata\u00bb.\nL'affetto della regina Vittoria per l'imperatrice esiliata fu comune anche ai suoi figli e nipoti: non solo le era affezionato Edoardo VII, ma anche la regina Alessandra, che aveva l'abitudine di andare a Farnborough anche senza farsi annunciare. L'imperatrice Vittoria di Germania l'aveva ammirata sin dall'adolescenza e poco dopo la morte di suo marito and\u00f2 a trovarla a Farnborough, donandole gli abiti della sua non avvenuta incoronazione per farne dei paramenti per l'abbazia. Ogni qual volta le fu possibile, and\u00f2 a trovare l'imperatrice francese in Inghilterra. Durante l'ultima malattia di Vittoria, Eugenia le offr\u00ec ospitalit\u00e0 nella sua casa a Cap Martin. La sovrana tedesca mor\u00ec nell'agosto del 1901, pochi mesi dopo la madre. Di tutti i principi inglesi, per\u00f2, la pi\u00f9 assidua frequentatrice di Farnborough Hill fu la principessa Beatrice, la cui unica figlia fu chiamata Vittoria Eugenia e fu tenuta a battesimo dall'imperatrice (Vittoria Eugenia divenne in seguito regina di Spagna).\nDalla fine degli anni ottanta l'imperatrice pass\u00f2 la sua vita spostandosi fra tre punti focali: Farnborough Hill, il Sud della Francia e il mare. Non sopportando i rigidi inverni inglesi, Eugenia decise di comprare uno yacht, il \"Thisle\", con cui intraprese numerosi viaggi nel Mediterraneo, visitando molti paesi (tra cui l'Italia, la Grecia, l'Egitto, la Turchia). Nel 1891 all'hotel di Cap Martin, vicino a Mentone, incontr\u00f2 l'imperatrice Elisabetta d'Austria, in costante fuga da Vienna, soprattutto dopo il suicidio del figlio. Le due imperatrici, conosciutesi in ben altre circostanze, furono avvicinate dalla vecchiaia e dalle sofferenze e divennero confidenti. Nel 1892 fu completata la costruzione della Villa Cyrnos, a Cap Martin, una residenza in stile neoclassico che dava sul mare. Eugenia vi pass\u00f2 molto tempo sia con la regina Vittoria sia con Elisabetta (tant'\u00e8 che Cap Martin fu soprannominato \"le Cap des Imp\u00e9ratrices\"). Elisabetta mor\u00ec nel 1898 assassinata a Ginevra dall'anarchico italiano Luigi Lucheni: Francesco Giuseppe, grato ad Eugenia per la compagnia che aveva fatto alla moglie, le invi\u00f2 l'ombrellino e il ventaglio che Elisabetta aveva con s\u00e9 al momento dell'attentato. Nel 1906 Francesco Giuseppe invit\u00f2 l'imperatrice a Bad Ischl e passarono insieme tre giorni, durante i quali l'imperatore indoss\u00f2 come unica decorazione la Legion d'onore; Eugenia a sua volta, per omaggiarlo, indoss\u00f2 una tiara d'ambra nera (non aveva pi\u00f9 portato gioielli dalla morte del marito).\nL'imperatrice amava circondarsi di giovani brillanti e fu sempre attratta dalle novit\u00e0: aiut\u00f2 Guglielmo Marconi e gli prest\u00f2 il \"Thisle\" per i suoi esperimenti. Quando nel 1901 ci fu la prima comunicazione senza fili transoceanica, il primo messaggio fu diretto a Edoardo VII, il secondo all'imperatrice Eugenia. Nel 1909 Eugenia assistette ad Aldershot ai voli acrobatici dell'aviatore William Cody; espresse il desiderio di conoscerlo e ci sono diverse foto dell'imperatrice e del pilota che le spiega il funzionamento di un aeroplano. Eugenia forn\u00ec Farnborough di tutte le ultime novit\u00e0 tecnologiche: nel 1907 fece installare l'elettricit\u00e0 e il telefono. Compr\u00f2 anche un'auto, una Renault, che us\u00f2 per i suoi spostamenti intorno alla citt\u00e0. Ormai ultrasettantenne impar\u00f2 anche ad andare in bicicletta.\nL'imperatrice, come gi\u00e0 ai tempi del Secondo Impero, continu\u00f2 a sostenere la posizione della donna nella societ\u00e0. Nel 1891 accolse a Farnborough Ethel Smyth, una compositrice e attivista per i diritti delle donne, che divenne una sua protetta. Eugenia approv\u00f2 il movimento delle suffragette, sebbene non condividesse le manifestazioni violente, e invit\u00f2 a casa sua Emmeline Pankhurst e le sue figlie. Nel 1899 a Villa Cyrnos inizi\u00f2 il lungo ed affettuoso rapporto con Lucien Daudet: figlio di Alphonse Daudet, il giovanotto era noto nei salotti parigini per la sua bellezza e la sua relazione sentimentale con Marcel Proust. L'imperatrice Eugenia ne fece il suo protetto, invogliandolo a dedicarsi alla scrittura. Daudet fu per l'imperatrice quasi un figlio adottivo: lo chiamava per nome (cosa che non faceva con quasi nessun altro) oppure \"mon cher enfant\". Nel 1910 Daudet decise di scrivere un libro sull'imperatrice. Eugenia inizialmente gli neg\u00f2 il permesso, come aveva sempre fatto con tutti quelli che glielo avevano chiesto. Lucien, tuttavia, riusc\u00ec a convincerla promettendole che non avrebbe parlato di storia ma della sua personalit\u00e0, delle sue idee e dei suoi gusti: \u00abun ritratto scritto\u00bb. Il libro fu pubblicato a Parigi all'inizio del 1912 col titolo \"L'Imp\u00e9ratrice Eug\u00e9nie\" ed \u00e8 una delle opere fondamentali scritte sull'imperatrice Eugenia come donna. Eugenia conobbe anche Jean Cocteau (presentatole da Daudet), che ha lasciato un vivido ricordo dell'imperatrice nei suoi \"Souvenirs\".\nL'imperatrice non perse mai di vista gli svolgimenti politici europei, fu sempre una gran lettrice di quotidiani e invitava spesso gli ambasciatori stranieri nelle sue residenze. Segu\u00ec con apprensione la Guerra ispano-americana nel 1898, arrivando a rompere una promessa fatta alla regina Vittoria (cio\u00e8 di non parlare mai con lei di politica) e chiedendole di intercedere a favore della reggente Maria Cristina. Nell'affare Dreyfus l'imperatrice fu fin da principio pro-Dreyfus a differenza di molti intellettuali del suo ambiente, come ad esempio il bizantinista Gustave Schlumberger. Convinto della colpevolezza di Dreyfus, costui interrompeva chiunque parlasse a favore dell'ufficiale ebreo, ma ascolt\u00f2 senza contraddirla la difesa pro-Deyfus, che l'imperatrice fece all'Hotel Continental, a Parigi.\nGrande Guerra e morte.\nAlla notizia dell'ultimatum dell'Austria alla Serbia, l'imperatrice Eugenia si prepar\u00f2 ad affrontare la futura guerra con risolutezza. Scoppiata la guerra, offr\u00ec la Villa Cyrnos alle autorit\u00e0 francesi perch\u00e9 ne facessero un ospedale, ma l'offerta fu rifiutata. Allora decise di trasformare la stessa Farnborough Hill in un ospedale militare, aiutando l'Intesa da semplice privata cittadina inglese. Un'ala della casa divenne dunque un ricovero per gli ufficiali feriti. La direzione generale fu ricoperta prima da Lady Haig - moglie del generale Douglas Haig, che forniva all'imperatrice costanti informazioni sugli eventi bellici - poi da Miss Vesey, intima di Eugenia. Il capo chirurgo e direttore medico fu invece il Dottor Attenborough.\nLa stessa imperatrice fu curata nel suo ospedale nel 1916 quando scivol\u00f2 dall'ampio scalone della casa. A un'infermiera che l'aiut\u00f2 a risalire le scale e che si preoccupava che soffrisse troppo salendole, l'imperatrice disse: \u00abMia cara, \u00e8 stato molto pi\u00f9 doloroso scenderle\u00bb. Eugenia si dedic\u00f2 con passione al suo ospedale, preoccupandosi di acquistare sempre le ultime macchine mediche disponibili sul mercato. Lei stessa, per quello che le permetteva l'et\u00e0, si occupava dei pazienti, andandoli a trovare e conversando con loro. Quando le giungevano cattive notizie, non si faceva vedere all'ospedale: \u00abNon \u00e8 bene che mi vedano preoccupata e triste. I malati hanno bisogno d'essere tenuti su di morale, e non d'essere depressi\u00bb.\nAnche il \"Thisle\", il suo yacht personale, fu da lei donato alla marina militare inglese perch\u00e9 potesse disporne come preferiva. Quando gli zeppelin tedeschi attaccavano la base militare di Aldershot, vicina a Farnborough, l'imperatrice svegliava in piena notte la sua dama Antonia d'Attainville per andare a vederli, anche quando pioveva. Alle proteste delle preoccupate Mme d'Attainville e Miss Vesey, l'imperatrice una volta rispose: \u00abBah! Non \u00e8 certo alla mia et\u00e0 che si pu\u00f2 cominciare ad aver paura\u00bb.\nL'imperatrice riusc\u00ec ad essere d'aiuto alla Francia in una questione molto spinosa. Il 5 giugno 1917 i deputati del Governo francese iniziarono a discutere della possibilit\u00e0 di riottenere indietro l'Alsazia e la Lorena grazie ai futuri trattati di pace. Il Dottor Hugenschmidt, medico di Georges Clemenceau, era a conoscenza che l'imperatrice Eugenia conservava la lettera scrittale nel 1871 dal \"kaiser\" Guglielmo I, in cui questi dichiarava che l'annessione di quei territori era stata determinata da fattori politici e bellici e non per spirito nazionale e di popolo. Hugenschmidt, per ordine di Clemenceau, si rec\u00f2 a Farnborough Hill a chiedere la lettera all'imperatrice, che non fece alcuna obiezione a consegnargliela. La lettera fu letta in una riunione solenne alla Sorbona davanti a tutti i rappresentanti alleati e sarebbe stata fondamentale ai trattati di pace per reclamare l'Alsazia e la Lorena sulla base del principio di autodeterminazione dei popoli. In seguito Clemenceau invi\u00f2 una lettera di ringraziamento all'imperatrice Eugenia.\nAlla notizia della fine della guerra l'imperatrice Eugenia esclam\u00f2: \u00abGrazie a Dio la carneficina \u00e8 finita!\u00bb. Ormai unica superstite dell'epoca dei grandi imperi, rimase inorridita dallo smembramento dell'Impero austro-ungarico e dalla fine dell'Impero russo. Sebbene l'imperatrice fosse stata rasserenata dalla riconquista dell'Alsazia-Lorena, il Trattato di Versailles (1919) l'agghiacci\u00f2. Al colonnello inglese Verner, suo amico, disse: \u00abChe avete fatto? Questa non \u00e8 una pace, qui ci sono i semi di future guerre. Vedo in ogni articolo di questa pace un piccolo uovo, un nucleo di ulteriori guerre [...] Voi sapete quel che dico sempre a proposito della necessit\u00e0 di imporre tutte le condizioni possibili. Ma gli Alleati stanno imponendo condizioni impossibili. Non contenti, si accingono a distruggere la marina mercantile tedesca, il suo commercio, tutto! La Germania come potr\u00e0 mai guadagnare i soldi necessari a tener fede ai suoi giusti impegni? Pazzia! Follia pura!\u00bb.\nNel marzo 1919 il principe del Galles e suo fratello (i futuri Edoardo VIII e Giorgio VI) si recarono a trovarla a Farnborough Hill per insignirla, a nome del re, del titolo di Dama Gran Croce dell'Ordine dell'Impero Britannico. L'imperatrice, commossa da questo gesto che rappresentava la stima che ancora i reali inglesi provavano per lei, scrisse a Giorgio V: \u00abSire, ringrazio Vostra Maest\u00e0 per la \"G.B.E\" di cui sono stata insignita [...] Devo questo onore pi\u00f9 alla gentilezza di Vostra Maest\u00e0 che ai miei meriti personali, ed apprezzo moltissimo questo segno d'amicizia. L'incantevole giovane principe che me l'ha offerta ha raddoppiato questa mia gioia\u00bb. Fu costretta a dettare questa lettera, perch\u00e9 ormai la cataratta non le permetteva quasi pi\u00f9 di vedere e nessuno degli specialisti da lei consultati era stato fiducioso in un possibile intervento.\nNel dicembre 1919 part\u00ec per Cap Martin, da cui mancava ormai da molti anni. Si ferm\u00f2 a Parigi e all'Hotel Continental rivide il suo caro Lucien Daudet: dallo scoppio della guerra non si erano pi\u00f9 visti, sebbene fossero rimasti in rapporto epistolare e l'imperatrice avesse inviato a Lucien del denaro per aiutare la sua vita al fronte. L'imperatrice si confid\u00f2 col suo giovane amico: \u00abVolevo fare questo viaggio in aeroplano, sapete, ma la gente avrebbe detto semplicemente che ero una vecchia pazza\u00bb. Il viaggio dell'imperatrice continu\u00f2 a Cap Martin, Gibilterra, Algesiras, Jerez. A Siviglia ricevette la visita del re e della regina di Spagna, sua figlioccia. Si stabil\u00ec poi a Madrid, al Palacio di Liria, dove ricevette le visite di molti suoi connazionali che desideravano vedere \u00abla pi\u00f9 grande spagnola del loro tempo\u00bb. Il Dottor Barraquer (di Barcellona) accett\u00f2 di operarla alla cataratta: l'operazione fu un successo e l'imperatrice torn\u00f2 allegra e vivace. Era sua intenzione tornare a Farnborough a met\u00e0 luglio, ma il 10 luglio si sent\u00ec male durante la colazione e fu messa a letto. Aveva preso un'infreddatura che le fu fatale alla sua et\u00e0. Di notte ricevette l'estrema unzione e alle otto del mattino dell'11 luglio 1920 si spense nel letto di sua sorella Paca. Aveva novantaquattro anni.\nLe esequie si svolsero il 20 luglio in forma ufficiale all'Abbazia di San Michele alla presenza del re Giorgio V e della regina Mary, di Alfonso XIII di Spagna e della regina Vittoria Eugenia, di Manuele II del Portogallo e di sua madre, la regina Amelia d'Orl\u00e9ans. La bara era coperta dalla bandiera del Regno Unito e la cerimonia fu officiata dall'arcivescovo di Westminster; alla fine si rinunci\u00f2 a sparare le ventuno salve di cannone dovute a un sovrano a causa delle proteste del governo francese. La bara di granito con la semplice scritta \"EUG\u00c9NIE\" si trova tuttora sull'altare della cripta dell'abbazia.\nL'imperatrice lasci\u00f2 in eredit\u00e0 le sue propriet\u00e0 spagnole al duca d'Alba, nipote di sua sorella Paca, la sua casa di Farnborough con la sua collezione pass\u00f2 all'erede del figlio, il principe Napoleone Vittorio Bonaparte, mentre Villa Cyrnos alla sorella di lui, la principessa Maria Letizia Bonaparte. I fondi liquidi furono divisi in tre parti: per Napoleone Vittorio, il duca d'Alba e Mar\u00eda, duchessa di Tamam\u00e8s (l'unica figlia di Paca ancora in vita). Lasci\u00f2 anche diversi lasciti per i suoi numerosi amici e servitori; 100.000 franchi furono devoluti al comitato di ricostruzione della cattedrale di Reims, a cui lasci\u00f2 anche il talismano di Carlo Magno.\nDiscendenza.\nEugenia de Montijo e Napoleone III di Francia ebbero un figlio:"}
{"id": "149499", "revid": "110157", "url": "https://it.wikipedia.org/wiki?curid=149499", "title": "Banyeres del Pened\u00e8s", "text": "Banyeres del Pened\u00e8s \u00e8 un comune spagnolo di 1.736 abitanti situato nella comunit\u00e0 autonoma della Catalogna."}
{"id": "149500", "revid": "1494169", "url": "https://it.wikipedia.org/wiki?curid=149500", "title": "Blantyre", "text": ""}
{"id": "149503", "revid": "2028514", "url": "https://it.wikipedia.org/wiki?curid=149503", "title": "Farinata di zucca", "text": "La farinata di zucca \u00e8 una preparazione storica culinaria a base di sfoglia di farina di grano e ripieno di zucca, presente da tempo nella cucina genovese, \u00e8 normalmente venduta in ambito tradizionale in negozi \u201cdi pronto consumo\u201d tipici, dette \u201c\"Sciamadde\"\u201d o \u201c\"Fainotti\"\u201d, spesso assieme ad altri tipi di torte salate e della tipica farinata di ceci; la farinata di zucca si ritiene originata in Genova, e nei borghi periferici di Sestri Ponente, Pegli, Pra' e Voltri, ma \u00e8 oggi presente anche nei territori suburbani di Genova e in molti borghi costieri della Liguria.\nDescrizione.\nIl nome storico \u00e8 \"farinata di zucca\", ma non \u00e8 una farinata con zucca e nemmeno una torta di zucca: \u00e8 un prodotto da forno analoga alla torta di bietole, una pasta con stesa sopra una miscela di zucca grattugiata, uova, una piccola quantit\u00e0 di semola di grano oppure farina di mais, formaggio parmigiano grattugiato, aromi come origano e sale.\nContenuto nutrizionale.\n. \u00c8 saporita, ed ha una delicata miscela di dolce salato; ha buon potere saziante immediato, ma un modesto potere di indurre saziet\u00e0 durevole, essendo poco calorica, in quanto il sapore dolce deriva dal fruttosio della zucca, che \u00e8 assimilato molto rapidamente.\nIngredienti.\nIl prodotto base \u00e8 la zucca. \u00c8 assolutamente necessario un tipo particolare di zucca dolce e saporita, a buccia colore nocciola, sfumata di giallo, ed a polpa giallo-arancione, di forma tonda, compressa (pi\u00f9 larga che alta), costoluta. La pasta \u00e8 senza lievito, con acqua, olio di oliva e sale. La farina di mais o il semolino. Nel ripieno vanno solo zucca e parmigiano reggiano entrambi grattugiati. L'aroma pi\u00f9 usato \u00e8 l'origano da solo ma esistono ricette varianti con maggiorana, timo e noce moscata. la superficie del ripieno \u00e8 talvolta decorata con origano sbriciolato o pinoli.\nVarianti.\nTagliare la zucca a dadini e farla stufare finch\u00e9 sia diventata molle e l'acqua si sia asciugata e poi passare al passaverdure ottenendo un pur\u00e9 di zucca che si aggiunge alla farina e si fa un unico impasto, e che si cuoce direttamente come per la farinata di ceci.\nAltri progetti.\n. La focaccia di zucca si differenzia perch\u00e9 la pasta \u00e8 lievitata come quella del pane.\n. La torta di zucca di Imperia si differenzia per l'aggiunta di uva passa, pinoli e cipolla."}
{"id": "149507", "revid": "1543377", "url": "https://it.wikipedia.org/wiki?curid=149507", "title": "M9 (astronomia)", "text": "M 9 (conosciuto anche come NGC 6333) \u00e8 un ammasso globulare visibile nella costellazione dell'Ofiuco.\nOsservazione.\nM9 si individua facilmente, sulla linea che congiunge le due stelle e , pi\u00f9 vicina alla prima; pu\u00f2 essere osservato sotto un cielo nitido e buio con un semplice binocolo di media potenza, come un 10x50, in cui si mostra come un piccolo alone chiaro e nebuloso. Un telescopio di 80-120mm di apertura non consente di iniziare la risoluzione in stelle e l'ammasso resta di aspetto indefinito, sebbene si possano gi\u00e0 distinguere alcune strutture come il nucleo e l'alone; uno strumento da 200mm \u00e8 in grado di rivelare alcune stelle di tredicesima magnitudine, specialmente ad est e a sud del nucleo.\nM9 pu\u00f2 essere osservato con facilit\u00e0 dalla massima parte delle aree popolate della Terra, grazie al fatto che \u00e8 situato a una declinazione non fortemente australe: in alcune aree del Nord Europa e del Canada, oltre il circolo polare artico, non \u00e8 mai osservabile; dall'emisfero sud, al contrario, M9 \u00e8 ben visibile e alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra maggio e agosto.\nStoria delle osservazioni.\n\u00c8 stato scoperto da Charles Messier nel 1764 che lo descrive cos\u00ec \"Nebulosa senza stelle, nella gamba destra di Ofiuco; \u00e8 rotonda, e la sua luce \u00e8 debole. Rivista il 22 marzo 1781. Diam. 3'.\" Il primo a risolverlo in stelle fu William Herschel, che lo descrisse come un ammasso di \"stelle piccolissime ed estremamente compresse: una miniatura di M53\"; Heinrich Louis d'Arrest lo indica come un oggetto splendido e di forma circolare, sebbene non nettamente definito. Una simile descrizione la forn\u00ec Lord Rosse.\nCaratteristiche.\nM9 \u00e8 uno degli ammassi globulari pi\u00f9 vicini al nucleo della Via Lattea, con una distanza stimata di 5.500 anni luce dal centro galattico; il suo diametro angolare di 12 minuti d'arco e corrisponde a un'estensione di circa 90 anni luce, a una distanza di circa 25.800 anni luce dalla Terra. La sua magnitudine apparente \u00e8 7,7, la magnitudine assoluta -8.04; la luminosit\u00e0 totale dell'ammasso \u00e8 circa 120.000 volte quella del Sole. Si allontana da noi alla velocit\u00e0 di 224 km/s.\nIn M9 sono state scoperte 19 stelle variabili. Nelle vicinanze, a nord-est, c'\u00e8 il debole ammasso globulare NGC 6356, mentre, pi\u00f9 o meno alla stessa distanza a sud-est, c'\u00e8 l'ammasso globulare NGC 6342."}
{"id": "149511", "revid": "123057031", "url": "https://it.wikipedia.org/wiki?curid=149511", "title": "Focaccia con le cipolle", "text": "La focaccia con le cipolle alla genovese (\"a fug\u00e0ssa co-e \u00e7i\u00f2ule\" in lingua genovese) \u00e8 una variante della comune focaccia genovese.\nStoria.\nLa focaccia con le cipolle \u00e8 un alimento di antiche tradizioni nei quartieri pi\u00f9 popolari di Genova e colazione usuale degli scaricatori del porto perch\u00e9 capace di saziare molto, in quanto la cipolla blocca i recettori dello stimolo della fame.\nLa focaccia con la cipolla \u00e8 un alimento molto economico ed \u00e8 possibile prepararla anche in casa.\nA Genova molte persone mangiano la focaccia con le cipolle per colazione, intinta nel caffellatte, o al bar con un bicchiere di vino bianco (\"u gianchettu\").\nIngredienti e preparazione.\nL'impasto \u00e8 come quello per la focaccia genovese: farina, acqua, lievito di birra, olio e sale.\nSi usa l'olio d'oliva in quantit\u00e0 che pu\u00f2 variare rispetto al peso della farina: pi\u00f9 olio si aggiunge e pi\u00f9 la focaccia viene unta.\nPer farla indorare molto bisogna aggiungere del malto.&lt;br&gt;\nLa pasta va lavorata col mattarello e tirata una sfoglia il pi\u00f9 sottile possibile, al massimo mezzo centimetro, delle dimensioni della teglia da forno che si usa e una volta posizionata nella teglia unta d'olio, bisogna schiacciarla il pi\u00f9 possibile, con la punta delle dita. Le cipolle, abbondanti, tagliate sottile, crude, irrorate con un poco d'olio e sale, si aggiungono a lievitazione avvenuta, prima di mettere nel forno.\nLa temperatura del forno e i tempi di cottura variano dal tipo di forno che si usa: in media, forno ad alta temperatura per il tempo minimo per rendere cotta la farina.\nLa morbidezza dipende dal tempo di cottura, meno si cuoce e pi\u00f9 rimane molle.\nAbbinamento ai vini.\nSi accompagna a un vino bianco, secco, servito fresco:"}
{"id": "149518", "revid": "1318658", "url": "https://it.wikipedia.org/wiki?curid=149518", "title": "Peppe Romano", "text": "Vita.\n\u00c8 vissuto a Roma dal 1930 e ad Anzio (RM) dal 1991. Proviene da studi classici e di architettura. Gi\u00e0 titolare di Corsi Speciali nella Accademia di belle arti di Frosinone e di Scultura in quella parificata di Viterbo. Opera tanto nel campo della grande statuaria in pietra, marmo e bronzo, quanto in quello del collezionismo con opere in metalli preziosi. Membro Accademico della Accademia Universale Burckhardt nel 1980 e Accademico Emerito della Accademia Universale Citt\u00e0 Eterna nel 1981.\nOpere.\nAlcune delle sue pi\u00f9 importanti realizzazioni sono:\nAltre opere significative sono a Nashua, nel Cimitero degli Eroi di Washington, a Bonn, Tolone, Freetown e a Riyadh. Ha realizzato inoltre medaglie commemorative per la Monnaie de Paris (Zecca di Francia) e sculture in argento fuse e distribuite dalla Zecca di Stato Italiana, gioielli e colorati \"divertissements\". Ha consegnato da molti anni i modelli del portale in bronzo della cattedrale di Velletri (RM) non ancora fuso per difficolt\u00e0 locali."}
{"id": "149520", "revid": "1658", "url": "https://it.wikipedia.org/wiki?curid=149520", "title": "Manzoni", "text": ""}
{"id": "149525", "revid": "38120", "url": "https://it.wikipedia.org/wiki?curid=149525", "title": "Bogeyman", "text": ""}
{"id": "149528", "revid": "640277", "url": "https://it.wikipedia.org/wiki?curid=149528", "title": "Satellite Gaia", "text": "Il Satellite Gaia (in passato acronimo di Global Astrometric Interferometer for Astrophysics) svolge una missione spaziale astrometrica sviluppata dall'Agenzia Spaziale Europea, continuazione della missione Hipparcos, e facente parte del programma scientifico Horizon 2000. Il lancio \u00e8 avvenuto il 19 dicembre del 2013 (9:12:18 UTC) e il satellite ora occupa un'orbita di Lissajous attorno al secondo punto lagrangiano del sistema Sole-Terra. Il punto \u00e8 conosciuto anche come L2, e offre ottime caratteristiche per l'osservazione in quanto Sole, Terra e Luna si posizionano fuori dal campo di osservazione del satellite insieme a un relativamente basso livello di radiazioni e una buona stabilit\u00e0 termica.\nLa missione di Gaia, in origine di cinque anni \u00e8 stata estesa fino dicembre 2022 e probabilmente verr\u00e0 ulteriormente estesa fino al 2025.\nLa missione.\nGaia compiler\u00e0 un catalogo di circa un miliardo di stelle fino alla magnitudine 20. L'obiettivo principale della missione \u00e8 l'effettuazione di misure astrometriche di altissima precisione. Il satellite determiner\u00e0 la posizione esatta di ogni stella in tempi diversi durante la durata operativa prevista (cinque anni con una possibile estensione di un ulteriore anno). Misurer\u00e0 quindi direttamente il moto proprio con una precisione variabile tra 20 e 200 micro arco secondi, rispettivamente per stelle di magnitudine 15 e 20. Sfruttando l'effetto della parallasse calcoler\u00e0 anche la distanza di ognuna delle stelle, con una precisione maggiore per quelle pi\u00f9 vicine e luminose. La sonda effettuer\u00e0 anche misure fotometriche a diverse lunghezze d'onda e in diversi periodi temporali degli oggetti e sar\u00e0 in grado di determinarne la velocit\u00e0 radiale.\nIn definitiva Gaia creer\u00e0 una mappa tridimensionale molto precisa della porzione di Galassia vicina a noi, e una mappa meno accurata ma comunque dettagliata del resto, sfruttando le stelle pi\u00f9 luminose e visibili a grandi distanze. La mappa comprender\u00e0 sia la posizione che i movimenti delle stelle, in modo da poter studiare l'evoluzione della Galassia. Le misure fotometriche forniranno dettagliate informazioni fisiche sulla composizione e sulle caratteristiche delle stelle osservate. Permetteranno di definire la luminosit\u00e0, la gravit\u00e0, la temperatura e la composizione chimica di ogni stella misurata. Quest'analisi delle stelle fornir\u00e0 dati fondamentali per risolvere problemi sull'origine, la struttura e la storia evolutiva della Galassia. Un gran numero di quasar, pianeti extrasolari e oggetti del sistema solare saranno misurati nel contempo.\nL'altissima risoluzione ottica degli strumenti di GAIA permetter\u00e0 anche l'identificazione di eventuali pianeti extrasolari: si stima che al termine della missione, previsto per il 2022, saranno stati individuati circa 8000 pianeti extrasolari e circa 1000 sistemi solari; il pianeta pi\u00f9 piccolo individuabile da GAIA ha massa pari a quella di Giove, cio\u00e8 300 volte quella della Terra, e periodo orbitale fino a 10 anni. Alla massima distanza osservabile () GAIA potr\u00e0 individuare pianeti di distanti tra 2 e dalla loro stella, mentre a distanze intorno a sar\u00e0 possibile individuare pianeti di massa simile a quella di Saturno () a distanza compresa tra 1 e .\nI dati acquisiti da GAIA sono gestiti, per quanto riguarda l'Italia, daI centro di elaborazione dell'Osservatorio Astrofisico di Torino in collaborazione con Altec.\nLancio, durata e proroga.\nIl lancio ufficiale era fissato il 20 novembre 2013 alle 8:57:30 UTC (le 9:57:30 TMEC), ma \u00e8 stato effettuato il 19 dicembre. La missione \u00e8 stata originariamente programmata e finanziata per cinque anni. A dicembre 2017 l'ESA ha prolungato la durata della missione per ulteriori 18 mesi, sino a dicembre 2020, e nel 2018 \u00e8 stata estesa ulteriormente al 2022..\nRicerca e risultati scientifici.\nIl rilascio del primo blocco di dati (DR1, \"Data Release 1\" relativi alle osservazioni compiute fra luglio 2014 e settembre 2015), \u00e8 avvenuto il 14 settembre 2016. La seconda pubblicazione dei dati, DR2, \"Data Release 2\", che copre il periodo osservativo tra luglio 2014 e maggio 2016, \u00e8 stata resa disponibile il 25 aprile 2018 e comprende:\nPer alcune delle stelle pi\u00f9 brillanti della seconda campagna osservativa, il livello di precisione equivale a quella di osservatori a terra in grado di individuare una moneta da un euro situata sulla superficie della Luna. L'analisi di quattro milioni di stelle entro i 5000 a.l. ha consentito di ridefinire dettagliatamente il diagramma Hertzsprung-Russell.\nUn terzo blocco di dati, EDR3, \"Early Data Release 3,\" anticipazione della intera \"Release 3\" che avverr\u00e0 nel 2022, \u00e8 stato reso disponibile il 3 dicembre 2020 con i dati spettrali e le lunghezze d'onda di emissione delle stelle osservate, pur non contemplando osservazioni di velocit\u00e0 radiali che sono state acquisite dalle precedenti release per agevolare la combinazione di dati spettroscopici e astrometrici. Questa ultima pubblicazione dell'indagine osservativa di Gaia comprende:"}
{"id": "149530", "revid": "124676137", "url": "https://it.wikipedia.org/wiki?curid=149530", "title": "Societ\u00e0 cooperativa", "text": "Nel codice civile italiano, una societ\u00e0 cooperativa \u00e8 una societ\u00e0 (abbreviata in Soc. Coop.) costituita per gestire in comune un'impresa che si prefigge lo scopo di fornire agli stessi soci (scopo mutualistico) quei beni o servizi per il conseguimento dei quali la cooperativa \u00e8 sorta.\nFino al 2001 il codice civile della Repubblica Italiana prevedeva che per costituire una cooperativa ci volesse un minimo di 9 soci, mentre dal 2001 con un numero di soci da 3 ad 8 si poteva costituire una piccola societ\u00e0 cooperativa con la stessa operativit\u00e0: con la riforma del diritto societario l'istituto giuridico della piccola cooperativa \u00e8 stato abrogato e si \u00e8 prevista la possibilit\u00e0 di costituire societ\u00e0 cooperative anche con un numero minimo di 3 soci.\nCapisaldi del sistema cooperativo sono i principi di mutualit\u00e0, solidariet\u00e0, democrazia.\nCaratteri peculiari.\nFunzione sociale.\nA norma dell'articolo 45 della Costituzione \"la Repubblica riconosce la funzione sociale della cooperazione a carattere di mutualit\u00e0 e senza fini di speculazione privata.\"\nI soci.\nAll'interno di una societ\u00e0 cooperativa, i soci sono normalmente persone fisiche. Cionondimeno il Codice civile italiano prevede espressamente, all'art. 2538 comma 3, che possano farne parte anche le persone giuridiche. A quanto pare, ci sarebbero delle limitazioni nel caso delle \"cooperative di produzione lavoro\".\nLo scopo mutualistico.\nLa cooperativa \u00e8 un'impresa - in forma di societ\u00e0 - nella quale il fine e il fondamento dell'agire economico \u00e8 il soddisfacimento dei bisogni della persona (il socio): alla base della cooperativa c'\u00e8 dunque la comune volont\u00e0 dei suoi membri di tutelare i propri interessi di consumatori, lavoratori, agricoltori, operatori culturali, ecc.\nL'elemento distintivo e unificante di ogni tipo di cooperativa - a prescindere da ogni altra distinzione settoriale - si riassume nel fatto che, mentre il fine ultimo sia delle societ\u00e0 di persone sia delle societ\u00e0 di capitali \u00e8 la realizzazione del lucro e si concretizza nel riparto degli utili patrimoniali, le cooperative hanno invece uno scopo mutualistico, che consiste\u00a0\u2013 a seconda del tipo di cooperativa - nell'assicurare ai soci il lavoro, o beni di consumo, o servizi, a condizioni migliori di quelle che otterrebbero dal libero mercato.\nLa \"prevalenza\" mutualistica.\nFondamentale \u00e8 la distinzione tra:\nIn base al codice civile sono societ\u00e0 cooperative a mutualit\u00e0 prevalente, in ragione del tipo di scambio mutualistico, quelle che (art. 2512):\nIl codice civile prevede criteri oggettivi per il calcolo della prevalenza e fissa i vincoli statutari da adottare per le cooperative a mutualit\u00e0 prevalente (artt. 2513 e 2514).\nLe cooperative sociali sono considerate di diritto a mutualit\u00e0 prevalente.\nLe disposizioni fiscali di carattere agevolativo previste dalle leggi speciali si applicano soltanto alle cooperative a mutualit\u00e0 prevalente; inoltre queste ultime non possono trasformarsi in societ\u00e0 a scopo di lucro, mentre l'eventuale passaggio da cooperativa a mutualit\u00e0 prevalente a cooperativa a mutualit\u00e0 non prevalente \u00e8 disciplinato dall'art. 2545-octies.\nIl voto capitario.\nLe cooperative sono caratterizzate dal voto capitario dei soci, ovvero dal fatto che ogni socio ha diritto a un voto in Assemblea, indipendentemente dal valore della propria quota di capitale sociale: viceversa, nelle societ\u00e0 per azioni i voti sono attribuiti in proporzione al numero di azioni (con diritto di voto) possedute da ogni socio.\nAi soci cooperatori persone giuridiche tuttavia, pu\u00f2 spettare un numero di voti superiore (fino a cinque), e lo stesso si pu\u00f2 dire per gli appartenenti alla categoria dei soci sovventori. A particolari condizioni, e sempre se \u00e8 previsto dallo Statuto, possono essere assegnati pi\u00f9 voti (ma non oltre cinque) anche alle persone fisiche.\n\u00c8 possibile il voto per delega. Generalmente vengono delegati altri soci, tuttavia, nell'ambito di un'attivit\u00e0 di impresa familiare, si pu\u00f2 delegare un familiare ma solo se collabora nell'attivit\u00e0 della stessa impresa familiare.\nAltre peculiarit\u00e0.\nCaratteristica propria della cooperativa \u00e8 pure il principio di parit\u00e0 tra i soci (democrazia economica), che implica, tra l'altro, oltre al voto capitario, la necessit\u00e0 di un giudizio motivato sui motivi di ammissione o sul diniego di ammissione nei confronti di nuovi soci (art. 2528, quarto comma).\nUlteriori caratteristiche fondamentali sono: \nLa partecipazione dei soci cooperatori al capitale sociale pu\u00f2 essere rappresentata da quote (se si adotta la struttura di s.r.l.) o azioni (se viene adottata la struttura di societ\u00e0 per azioni).\nIl codice civile riconoscendo la variabilit\u00e0 del capitale come un elemento peculiare delle societ\u00e0 cooperative, non stabilisce un valore minimo da sottoscrivere, ma stabilisce quale debba essere il valore minimo della quota pro capite: \u20ac 25,00. Nelle societ\u00e0 per azioni, invece, il valore dell'azione non pu\u00f2 essere superiore a \u20ac 500,00.\nIl prestito sociale.\nPer l'esclusivo conseguimento dell'oggetto sociale, la societ\u00e0 cooperativa (esclusa la cooperativa di credito) pu\u00f2 raccogliere finanziamenti (detti \"prestiti sociali\") tra i propri soci entro l'importo massimo per socio determinato dal relativo Decreto del Ministro del Lavoro. Nelle cooperative con meno di 50 soci il massimo globale della raccolta non pu\u00f2 essere superiore al triplo del patrimonio (aumentato al quintuplo in caso di idonea garanzia dei soci finanziatori). Il tasso d'interesse massimo non pu\u00f2 essere superiore a quello del Buono fruttifero postale aumentato del 2,50%, assoggettato alla normale ritenuta fiscale del 26% annuo.\nStruttura giuridica.\nLe cooperative sono regolate dalle norme specifiche presenti nel codice civile, dall'articolo 2511 all'art. 2548, e, in quanto compatibili, dalle disposizioni sulla societ\u00e0 per azioni (art. 2519, primo comma).\nPer le cooperative costituite da meno di nove soci \u00e8 obbligatoria (art. 2522, secondo comma) l'applicazione delle norme sulle s.r.l. (e possono essere costituite esclusivamente da persone fisiche, non da persone giuridiche). L'art. 2538 del codice civile, novellato dal D. lgs. n. 6/2003, ha stabilito che le cooperative possano assumere la sola forma della societ\u00e0 a responsabilit\u00e0 limitata, vietando il fatto che i soci possano essere chiamati a rispondere delle obbligazioni sociali secondo un multiplo delle quote conferite. tuttavia, l'Assemblea ordinaria pu\u00f2 deliberare a maggioranza la raccolta dei risparmi presso i soli soci in relazione all'oggetto sociale dell'impresa, caso nel quale tali somme confluiscono nel patrimonio aggredibile dai creditori (Testo unico bancario, art. 11).\nLo stesso decreto ha abolito la forma della \"piccola societ\u00e0 cooperativa\", caratterizzata da un numero di soci variabile da tre a nove, incorporandola nelle cooperative vere e proprie. \nLe norme sulla societ\u00e0 a responsabilit\u00e0 limitata possono essere applicate anche nel caso in cui si verifichi una delle seguenti condizioni (e l'atto costitutivo preveda espressamente l'applicazione di tali norme):\nLe societ\u00e0 cooperative godono di autonomia patrimoniale perfetta. L'art. 2518 dispone che nelle societ\u00e0 cooperative per le obbligazioni risponde soltanto la societ\u00e0 con il suo patrimonio (sono persone giuridiche).\nLe leggi speciali possono imporre un numero minimo di soci maggiore dell'ordinario per determinate categorie di cooperative (es. 200 soci per le banche di credito cooperativo); anche le banche popolari sono costituite in forma cooperativa e rappresentano un ibrido fra gli istituti bancari tradizionali (es. Casse di Risparmio) e le B.C.C. in quanto hanno alcune caratteristiche dell'una (possono essere quotate in Borsa come le banche tradizionali) e alcune caratteristiche dell'altra (voto capitario come per le B.C.C.).\nLa legge 03.04.2001, n. 142 ha obbligato le cooperative a dotarsi di uno specifico regolamento di disciplina dei rapporti di lavoro interni. Sono eleggibili come soci i maggiorenni che gi\u00e0 esercitino un'arte, mestiere o professione coerente e utile per il perseguimento dell'oggetto sociale dell'impresa cooperativa, muniti di specializzazione, attitudine ed effettiva capacit\u00e0 al lavoro.\nTipologie di cooperative.\nA seconda della natura dei soci e delle finalit\u00e0 che gli stessi intendono perseguire possiamo avere:\nForme ibride.\nLa legge italiana consente la creazione di societ\u00e0 cooperative a responsabilit\u00e0 limitata, di Srl unipersonali e di SpA unipersonali; tuttavia, l'art. 2522 del codice civile vieta la costituzione di societ\u00e0 cooperative unipersonali.\nTale forma giuridica del diritto societario \u00e8 valutata in Paesi esteri per agevolare l'incubazione di imprese ad alto contenuto tecnologico e ad alta intensit\u00e0 di capitali.\nLa forma societaria cooperativa dispone di un codice di diritto positivo per l'organizzazione dell'attivit\u00e0, che talora si trasforma in uno strumento nelle mani dei soggetti di natura pubblica per controllare in modo diretto, diffuso e pervasivo la prestazione lavorativa di soggetti privati.\nNel caso degli ormeggiatori, la legge obbliga all'iscrizione in uno specifico registro pubblico e attribuisce alle autorit\u00e0 portuali la facolt\u00e0 di obbligare gli iscritti a costituirsi in una societ\u00e0 cooperativa. L'organizzazione e le modifiche statutarie di tali societ\u00e0 private sono subordinate all'approvazione del Comandante del Porto che le valuta in conformit\u00e0 alle direttive emanate dal Ministero delle Infrastrutture e dei Trasporti.\nIn Svizzera.\nLa legislazione elvetica prevede che le societ\u00e0 cooperative siano composte da almeno sette persone, in base al cosiddetto principio dell'azione comune che presume una pluralit\u00e0 di soggetti componenti.\nLa societ\u00e0 cooperativa unipersonale non \u00e8 prevista in base a un presunto nesso causale fra il numero di membri e la perseguibilit\u00e0 di un'azione comune.\nTale norma non prende in esame la possibilit\u00e0 di aggregazioni esterne mediante la creazione di imprese comuni di associazione cooperative unipersonali."}
{"id": "149531", "revid": "33689", "url": "https://it.wikipedia.org/wiki?curid=149531", "title": "Gasteiz", "text": ""}
{"id": "149532", "revid": "1442080", "url": "https://it.wikipedia.org/wiki?curid=149532", "title": "Zeppo Marx", "text": "Biografia.\nFece parte del celebre quartetto di comici, i \"fratelli Marx\" con Chico, Harpo e Groucho, diventato successivamente trio, poich\u00e9 Zeppo, dopo avere interpretato in alcuni dei loro primi film un ruolo romantico e leggero, si ritir\u00f2 dalle scene nel 1933, alla scadenza del contratto che i Marx avevano con la Paramount Pictures.\nLa sua carriera continu\u00f2 come imprenditore. Con l'aiuto del fratello Gummo, Zeppo apr\u00ec un'agenzia per artisti a Hollywood, vendendola anni dopo per una cifra a sette zeri alla Music Corporation of America. Successivamente si dedic\u00f2 all'allevamento di cavalli, altra impresa che ottenne grande successo. Si costru\u00ec poi un laboratorio dove invent\u00f2 una guarnizione per un tubo di connessione degli aeroplani. Vendette l'allevamento di cavalli, brevett\u00f2 l'invenzione, alla quale l'Aviazione degli Stati Uniti si dimostr\u00f2 interessata, dunque Zeppo ampli\u00f2 il proprio laboratorio per la produzione di questa guarnizione, arrivando a impiegare 250 dipendenti.\nSuccessivamente, assieme a Harpo (il quale, nella sua autobiografia \"Harpo Speaks\", descrive le attivit\u00e0 imprenditoriali del fratello), si lanci\u00f2 in un business di frutticoltura a Palm Springs, producendo pompelmi.\nSi spos\u00f2 due volte. Adott\u00f2 due figli dal primo matrimonio con Marion Benda, dalla quale divorzi\u00f2 nel 1954. Adott\u00f2 poi il figlio di Barbara Blakeley, la seconda moglie. Nel suo libro, la Blakeley descrive Zeppo come un uomo molto geloso, che una volta afferr\u00f2 Victor Rothschild alla gola solo per aver parlato con lei. Barbara inizi\u00f2 poi a frequentare Frank Sinatra e lasci\u00f2 Zeppo nel 1973, risposandosi con Sinatra tre anni dopo, e rimanendo al suo fianco fino all'ultimo.\n\"Negli anni Sessanta, come moglie di Zeppo, Barbara divent\u00f2 la \u201cregina\u201d dell\u2019alta societ\u00e0 californiana, organizzando fastosi party e avendo ai suoi piedi i pi\u00f9 bei nomi del mondo dello spettacolo e dell\u2019alta finanza. E quando a met\u00e0 degli anni Settanta divorzi\u00f2 dal marito, pretese e ottenne da Zeppo una \u201cliquidazione\u201d miliardaria. A Hollywood tutti erano convinti che Barbara avesse rinunciato al ruolo di moglie di Zeppo Marx, con la prestigiosa posizione sodale ed economica che comportava, solo perch\u00e9 voleva qualcosa di pi\u00f9: un marito altrettanto ricco, pi\u00f9 potente e, perch\u00e9 no? anche un po\u2019 pi\u00f9 giovane. E infatti nel 1976 spos\u00f2 Frank Sinatra, uno degli artisti pi\u00f9 popolari del mondo, ricchissimo, otente e temuto nell\u2019ambiente dello star-system americano.\""}
{"id": "149533", "revid": "767487", "url": "https://it.wikipedia.org/wiki?curid=149533", "title": "Zardoz", "text": "Zardoz \u00e8 un film di fantascienza del 1974 diretto da John Boorman.\nGirato e prodotto con le limitate risorse di un milione di dollari, \"Zardoz\" \u00e8 costruito secondo un complesso schema narrativo che ha fatto s\u00ec che il film, grazie a una miscela di fantascienza pulp, una trama piena di colpi di scena e vivide allegorie, \u00e8 da alcuni citato come un film di culto.\nTrama.\nNell'anno 2293 la civilt\u00e0 \u00e8 gravemente regredita su tutto il pianeta Terra, in balia di orde di Sterminatori che, incitati e armati da una misteriosa divinit\u00e0 chiamata Zardoz, trucidano senza piet\u00e0 una moltitudine di disgraziati che vivono nel terrore. Tra gli sterminatori, che si muovono a cavallo tra la gente in fuga e indossano maschere a imitazione dell'effigie di Zardoz, si distingue un uomo chiamato Zed.\nZardoz si manifesta ai suoi adoratori tramite una ciclopica testa di pietra di forma mitologica classica, in grado di volare, dalla quale a ogni manifestazione ripete:\nIn questo modo Zardoz consegna armi e preleva come tributo alimenti coltivati da moltitudini di schiavi sorvegliati dagli Sterminatori. Un giorno Zed si nasconde nel grano stivato nella testa e ne esce mentre questa \u00e8 in volo; armato di un revolver, trucida l'uomo che trova a bordo prima dell'atterraggio nel Vortex.\nIl Vortex \u00e8 una comunit\u00e0 chiusa di \u201cprivilegiati\u201d immortali, un ambiente paradisiaco che una barriera invisibile separa dal pianeta devastato e violento. Zed apprende subito l'esistenza del Tabernacolo, tecnologia avanzatissima e incomprensibile che organizza il Vortex, ma viene soggiogato dall'energia mentale di May, la prima immortale con la quale entra in contatto.\nGli immortali si domandano come abbia potuto Zed penetrare nel Vortex, e sospettano che abbia a che fare con la scomparsa di uno di loro, Arthur Frayn, incaricato di gestire il rapporto con l'esterno: evidentemente, l'immortale che Zed ha ucciso durante il volo. Tra gli immortali c'\u00e8 chi, come la bella Consuella, ha timore dell'animalit\u00e0 di Zed e vorrebbe eliminarlo fisicamente, e chi invece vorrebbe approfittare di questa occasione dopo secoli di isolamento, e studiare i cambiamenti genetici nella razza umana. I privilegiati cittadini del Vortex sono infatti l'\"\u00e9lite\" dell'epoca storica precedente, che grazie a un progresso scientifico straordinario e scoperte tecnologiche rivoluzionarie vivono eternamente in una comunit\u00e0 preservata dalla violenza.\nGli immortali sono immersi in un'atmosfera di noia, impossibilitati a togliersi la vita dal fatto che il Tabernacolo li clonerebbe e riporterebbe in vita; alcuni di loro, gli Apatici, hanno un'esistenza rallentata molto prossima alla catatonia; altri, i Rinnegati, per punizione hanno subito un invecchiamento artificiale e sono condannati al disagio di un'eterna vecchiaia in una comunit\u00e0 separata.\nMay e Consuella sottopongono ai voti la decisione sulla sorte di Zed; May viene autorizzata a condurre esperimenti per tre settimane, dopo di che il Bruto (cos\u00ec gli immortali chiamano gli esterni) sar\u00e0 distrutto. May estrae dal cervello di Zed la sua memoria visiva, cos\u00ec gli immortali vengono a conoscenza di cosa accade nel mondo esterno, e scoprono l'esistenza degli Sterminatori come metodo di controllo demografico incoraggiato da Arthur Frayn.\nConsuella cerca di dimostrare agli altri la natura intrinsecamente animale dei Bruti, e il nesso sesso/violenza che nel Vortex \u00e8 stato reciso da quando la procreazione \u00e8 stata giudicata superflua: mostra a Zed immagini di erotismo lascivo che per\u00f2 non eccitano minimamente il Bruto, il quale al contrario ha una vistosa erezione, constatata da tutti gli immortali, quando guarda fisso la stessa Consuella.\nUn immortale di nome Amico si incarica di spiegare a Zed il funzionamento del Vortex, e sfrutta la sua forza muscolare per lavori vari. L'iperattivit\u00e0 del Bruto non manca di incuriosire gli Apatici provocando un'accelerazione delle loro funzioni. Nel frattempo le ricerche genetiche di May su Zed arrivano a una conclusione inattesa: l'uomo \u00e8 un mutante di terza generazione, fisicamente e intellettualmente superiore a qualsiasi immortale. Malgrado il timore, May decide di nascondere agli altri questa verit\u00e0. Amico continua a trattare Zed come un animale e lo sfrutta come cameriere alla mensa degli immortali suscitando l'ira di Consuella.\nIl consesso degli immortali si accanisce per\u00f2 contro Amico perch\u00e9 rifiuta di unirsi alla \u201cmeditazione di secondo livello\u201d, che sostituisce le funzioni inconsce del sonno, e viene condannato all'invecchiamento e esiliato tra i Rinnegati. A May vengono concessi ancora 7 giorni, poi Zed sar\u00e0 distrutto. Il Bruto lancia segnali ai suoi compagni che attendono armati fuori dalla barriera trasparente del Vortex.\nLa forza mentale di May costringe Zed a confessare i retroscena del suo arrivo; si scopre cos\u00ec che, al contrario dei Bruti, Zed sa leggere: ha imparato grazie a un misterioso personaggio che l'ha attirato in una biblioteca. Qui ha divorato una quantit\u00e0 di libri, adesso Zed \u00e8 consapevole della sopraffazione degli immortali sul mondo, dove la gente vive nel terrore e nella schiavit\u00f9. La sua disillusione diventa furia vendicatrice quando scopre che il nome del dio Zardoz \u00e8 una contrazione di \"wiZARD of OZ\", il Mago di Oz, personaggio della letteratura infantile che parla con voce contraffatta nascondendosi dietro una maschera. Gli Sterminatori hanno inviato Zed nel Vortex per cercare vendetta.\nConsuella, tuttavia, sorprende May in intimit\u00e0 fisica con Zed, e incita i suoi sostenitori a ucciderlo. Inseguito, Zed si rifugia dai Rinnegati, dove Amico, invecchiato, gli fa conoscere la prima generazione di scienziati illuminati: sono loro che, dopo la scoperta dell'immortalit\u00e0, decisero di preservare la civilt\u00e0 in un'arca della conoscenza in grado di superare gli anni bui. Ora per\u00f2 quei fondatori, che furono i primi a non sopportare l'eternit\u00e0 e a divenire Rinnegati, chiedono una cosa sola: la liberazione rappresentata dalla morte.\nConsuella e i suoi non danno tregua a Zed, cacciato come un animale; il Vortex \u00e8 sconvolto da un'onda di emozioni a lungo dimenticate. Gli Immortali bruciano la fattoria degli Apatici, che ritornano alla vita attiva. May organizza un gruppo di donne che trasmettono tutta la propria conoscenza a Zed, chiedendo in cambio di fecondarle. Per vincere il Vortex, tuttavia, Zed deve prima distruggere il Tabernacolo; in questa impresa trova degli alleati in May (che vorrebbe rifondare la comunit\u00e0 su nuove basi) e Amico (che la vuole veder morire perch\u00e9 non crede nella possibilit\u00e0 di redenzione).\nIl Vortex \u00e8 sconvolto da passioni come l'odio e il desiderio sessuale. Consuella riesce a arrivare fino a Zed, ma troppo tardi: si rende conto che nel dargli la caccia \u00e8 diventata come lui, e che la sovversione del Vortex \u00e8 colpa sua; come se non bastasse, si \u00e8 accorta di amarlo. Zed promette che se sopravviveranno, rimarranno insieme; Consuella non lo denuncia ai suoi, ma lui \u00e8 ancora braccato. Zed scopre per\u00f2 che il Tabernacolo \u00e8 una tecnologia avanzatissima che si basa sulle propriet\u00e0 dei cristalli; anch'esso, come gli immortali, sembra arrendersi perch\u00e9 si materializza proprio nel cristallo che Zed prende in mano.\nIl Tabernacolo \u00e8 distrutto; il primo Rinnegato esala l'ultimo respiro, suscitando grandi speranze negli altri. Il Vortex \u00e8 nel caos. May e le sue seguaci si allontanano dall'enclave, probabilmente fecondate da Zed, per iniziare altrove una nuova vita. Clonato e ricostruito dal Tabernacolo, Arthur Frayn rivela di avere pianificato ogni cosa dall'inizio, selezionando la linea genetica di Zed in modo da ottenere un'intelligenza superiore in grado di attaccare la prigione dorata dell'immortalit\u00e0: \u00e8 lui che gli ha insegnato a leggere e che ha sollevato il velo dell'ignoranza mostrandogli l'inganno di Zardoz. Lo Sterminatore non \u00e8 un Bruto, bens\u00ec la naturale evoluzione della specie umana in risposta all'immortalit\u00e0, che viola le leggi di natura.\nGli immortali si radunano smarriti, l'immortale Avalow chiede a Zed di liberarla dalla vita, ma l'ex Sterminatore \u00e8 cambiato e non vuole pi\u00f9 uccidere. Tuttavia le barriere del Vortex sono svanite con la distruzione del Tabernacolo, e un colpo di revolver raggiunge Avalow al cuore, uccidendola; gli Sterminatori irrompono a cavallo, con le maschere e le armi da fuoco e inizia la strage: gli ex immortali vengono massacrati a colpi di fucile, ma invece di fuggire terrorizzate le loro vittime li implorano di liberarli dalla condanna della vita eterna.\nIn piedi fra i cadaveri degli immortali abbattuti, gli Sterminatori chiamano a gran voce Zed, ma lui \u00e8 ormai fuggito dal teatro della strage portando via con s\u00e9 Consuella. Oltre al gruppo di May, \u00e8 lei l'unica scampata all'ecatombe. Per i due inizia una vita insieme nel mondo esterno, una vita mortale in cui si partorisce, si invecchia e si muore.\nAccoglienza.\nCritica.\n\"Zardoz\" racconta con una trama complessa, ricca di colpi di scena e scelte estetiche radicali, una storia in fin dei conti semplice: il concetto \u00e8 che \u00e8 la morte a dare un senso alla vita. La scena finale, sottolineata dalla suggestione della \"Settima sinfonia di Beethoven\", \u00e8 tesa a sottolineare questa visione positiva della vita, destinata a lasciare nel pubblico sentimenti confusi. Apparentemente \u201cstrano\u201d, fuori dagli stereotipi di genere, assurdo, in realt\u00e0 possiede un'estetica intenzionalmente provocatoria al punto da suscitare una forma di bellezza con la propria assurdit\u00e0.\n\"Zardoz\" \u00e8 uno dei film di fantascienza pi\u00f9 celebrati e conosciuti degli anni settanta, con molti pregi (ambizioni simboliche smisurate, incredibili invenzioni visive) e molti difetti (innanzitutto una certa confusione narrativa). Non c'\u00e8 dubbio che per certi versi il regista si prenda troppo sul serio. Il film possiede comunque una stringente coerenza interna: ogni battuta di dialogo e ogni immagine narrativa trovano una propria spiegazione all'interno dell'universo che la trama stessa costruisce; nulla viene lasciato indietro prima della parola Fine.\nMalgrado l'aspetto quasi psichedelico di certe scelte che risentono di una certa estetica anni settanta, non si pu\u00f2 classificare la pellicola semplicemente come kitsch. Si possono trovare tematiche analoghe (la fuga dall'immortalit\u00e0 di un mondo gestito da un supercomputer, grazie all'intrusione di personaggio estraneo voluto dagli stessi creatori di quel mondo) nel romanzo \"La citt\u00e0 e le stelle\" di Arthur C. Clarke (1956) da cui John Boorman ha preso non pochi spunti. Nel film troviamo l'identica situazione, personaggi analoghi e l'identico meccanismo del libro, perfino uguali conclusioni, con l'unica differenza che Boorman termina il film con la fine della citt\u00e0, mentre nel finale del romanzo di Clarke l'umanit\u00e0 arriva al volo interstellare. Il personaggio Arthur Frayn \u00e8 molto simile al Buffone Khedron, che per\u00f2 nel romanzo scompare impaurito nel momento chiave della vicenda; sembra inoltre ispirato all'iconografia del maestro di cerimonie francese che funge da assistente alla bellissima glaciale e immortale Antinea in \"L'Atlantide\" di Georg Wilhelm Pabst."}
{"id": "149534", "revid": "1632387", "url": "https://it.wikipedia.org/wiki?curid=149534", "title": "Alberto Campo Baeza", "text": "Biografia.\nSeguendo gli spostamenti del padre, un chirurgo militare, da bambino crebbe a Cadice, dove frequent\u00f2 la scuola superiore. Dalla famiglia materna, nonno architetto, acquis\u00ec la sua passione per l'architettura, e il carattere da lui stesso definito alquanto pedante e vanitoso.\nA quel tempo era intento a perfezionare da solo l'estetica dell'astrazione, secondo gli insegnamenti del suo maestro, Alejandro de la Sota. Si laure\u00f2 in Architettura nel 1971 presso la Scuola di Architettura dell'Universit\u00e0 Politecnica di Madrid. Studi\u00f2 con insegnanti come Francisco Javier S\u00e1enz de Oiza e Javier Carvajal e in giovent\u00f9 lavor\u00f2 presso lo studio dell'architetto Julio Cano Lasso, con il quale realizz\u00f2 edifici universitari di rilievo.\nAttualmente \u00e8 professore presso il Dipartimento di Progettazione Architettonica presso la stessa scuola, dove ha sviluppato negli anni ottanta e novanta un'intensa attivit\u00e0 istituzionale, collegando la ETSAM con alcune delle architetture attuali internazionali del momento, principalmente italiane e giapponesi.\nInizi\u00f2 la sua carriera con la costruzione di scuole e municipi nella Comunit\u00e0 di Madrid e la citt\u00e0 di Cadice. Edifici a basso costo, con una razionale organizzazione, nei quali la luce contribuiva a creare vie di fuga e spazi di continuit\u00e0 unica. Realizz\u00f2 il negozio di design Jes\u00fas del Pozo a Madrid nella Calle Almirante, ispirato dal lavoro dell architetto austriaco Adolf Loos, ampliando la percezione spaziale di una camera di piccole dimensioni con l'uso di una cornice di specchi posti uno di fonte all'altro, che riflettevano una trama di piccole luci.\nAlla fine degli anni ottanta e negli anni novanta fece una serie di case sperimentali, che insieme formavano un manifesto riguardo all'uso della luce in spazi con tonalit\u00e0 monocromatiche vicine al bianco. La \"Casa Tur\u00e9gano\" a Pozuelo de Alarc\u00f3n, di propriet\u00e0 di Roberto Tur\u00e9gano, designer grafico, creava spazi di sovrapposizione verticale collegati tra loro diagonalmente attraverso le aperture, sottolineati da ingressi luce che mettono in evidenza le sue connessioni diagonali.\nNella \"Casa Gaspar\" a Conil de la Frontera, ha cercato una continuazione dello spazio interno di sei cortili murati. Come nel caso del Tur\u00e9gano House, la continuit\u00e0 spaziale \u00e8 stata sottolineata dalla sovrapposizione di un secondo sistema organizzativo, quattro alberi di limoni di luna in una doppia simmetria che ha contribuito a creare un effetto specchio nello spazio interno, simile al negozio di Jes\u00fas del Pozo.\nAlla fine degli anni novanta la sua opera entra in un altro ordine di pensieri sulla materialit\u00e0 dei sistemi di costruzione e le loro implicazioni spaziali. Prova la specializzazione spaziale dei sistemi costruttivi di natura tettonica (quelli generati dall'assemblaggio di parti di luce) e stereotomica (generata con l'aggiunta massiccia di elementi pesanti). Ricerca che viene condotta in parallelo dal collaboratore e discepolo Jes\u00fas Aparicio Guisado, architetto, e dallo storico e professore alla Columbia University Kenneth Frampton.\nCampo Baeza applicher\u00e0 e tester\u00e0 questa ricerca in una delle sue opere pi\u00f9 sostanziali: la sede della \"Caja de Granada\", nella citt\u00e0 di Granada. In questo edificio, una grande prisma di cemento armato con quattro colonne di cemento, riducendo la luce strutturale del vuoto che crea, ospita due scatole con pianta a 'L'.\nIl suo lavoro \u00e8 stato ampiamente influenzato: \u00e8 stato incluso in molte pubblicazioni ed \u00e8 stato anche utilizzato come location per numerosi spot pubblicitari. Caratterizzata dal tratto purista e minimalista dei volumi architettonici, la sua architettura \u00e8 caratterizzata dalla logica della purezza delle forme.\nEssa si \u00e8 evoluta dalla morbidezza del gesso dipinto di bianco dei suoi primi lavori residenziali a una pi\u00f9 ruvida texture di cemento a vista.\nLa caratteristica fondamentale della sua architettura \u00e8 una ricerca costante, nella qualificazione dello spazio, della luce: la luce orizzontale in \"Casa Gaspar\", la luce verticale nel \"Museo Elsa Peretti\", luce diagonale nella \"Casa di Tom Ford\" o la luce \"trasparente\" nella \"Caja de Ahorros\" di Granada. Ed \u00e8 ci\u00f2 che lui sostiene:\nHa anche insegnato ad alcuni dei pi\u00f9 importanti architetti della scena contemporanea spagnola. Possono essere annoverati tra i suoi discepoli gli architetti Juan Carlos Sancho Osinaga, Jesus Aparicio Guisado e Hector Alfredo Pay\u00e1 Fern\u00e1ndez Elorza. Ha curato numerose mostre. Il suo progetto per il Padiglione della Spagna alla settima Biennale di Architettura di Venezia \u00e8 stato premiato come miglior padiglione alla Biennale.\nContributi Teorici.\nL'opera scritta e realizzata dall'architetto Alberto Campo Baeza \u00e8 il miglior esempio delle radici classiche di Le Corbusier. L'esaminare nel profondo dell'atto creativo lo ha portato a spogliare le costanti architettoniche fino alla loro pi\u00f9 pura struttura.\nLontano dalla violenza delle immagini che intorpidisce i sensi, il suo lavoro, apprezzabile come pochi all'inizio del ventesimo secolo, disegna una buona alternativa per i giorni d'oggi.\nLa idea construida raccoglie alcuni dei testi pi\u00f9 interessanti di Campo Baeza, in cui l'architetto cerca di riassumere le sue idee di architettura.\nQuesta raccolta tempestiva offre una visione unica dell'atto riflessivo del design, concentrandosi su pochi elementi che bilanciano idee creative e originali con una forza inusuale.\nCitazione.\nElogio della luce: Alberto Campo Baeza\n\"...questa \u00e8 la bellezza che si vorrebbe per la sua architettura. Una bellezza nuda, intelligente, ESSENZIALE, in grado di catturare la testa e il cuore. Per la testa, con la logica schiacciante della ragione, con la precisione delle dimensioni, con l'efficienza delle proporzioni, con la chiarezza della scala. Con un'idea costruito. Per il cuore, con la calda sensazione di emozione. Con lo splendore della luce. Con la serenit\u00e0 di ordine spaziale che ti d\u00e0 il controllo della gravit\u00e0. Ed \u00e8 questa idea, la luce e la gravit\u00e0 sono i tre principali componenti di quella architettura che io chiamo ESSENZIALE. Questa architettura proclamando il PI\u00d9 col' MENO. Come una riflessione sul che 'meno \u00e8 pi\u00f9\"di Mies van der Rohe. UN pi\u00f9 che vuole tenere l'uomo, con la complessit\u00e0 della sua cultura come il centro del mondo creato come centro di architettura. Un meno che, soprattutto nel minimalismo, si propone di raggiungere il centro della questione, con 'solo il numero preciso di elementi \"fisicamente\u201d in grado di tradurre queste idee. IDEA, LUCE e GRAVIT\u00c0. Niente di pi\u00f9, niente di meno...\u201d\nBibliografia.\nIn italiano\nIn spagnolo"}
{"id": "149538", "revid": "486946", "url": "https://it.wikipedia.org/wiki?curid=149538", "title": "Federico IV d'Aragona", "text": ""}
{"id": "149548", "revid": "33689", "url": "https://it.wikipedia.org/wiki?curid=149548", "title": "Defender of the Crown", "text": "Defender of the Crown \u00e8 un videogioco strategico ideato dalla Cinemaware e progettato da Kellyn Beck. Inizialmente fu distribuito per la piattaforma Amiga nel 1986. Successivamente uscirono anche le versioni PC booter, Nintendo Entertainment System (NES), Atari ST, Commodore 64, Apple IIGS e altre. Con la versione Amiga, \"Defender of the Crown\" segn\u00f2 l'inizio di una nuova epoca per la qualit\u00e0 grafica nei giochi e fu un titolo molto popolare.\nTrama.\nIl gioco \u00e8 ambientato nel Medioevo; il re d'Inghilterra (King Richard) \u00e8 stato rapito durante le crociate e le diverse fazioni stanno lottando tra loro per il controllo del territorio. La nazione \u00e8 senza controllo e senza un sovrano.\nModalit\u00e0 di gioco.\nAmbientato nell'Inghilterra del 1149, il gioco inizia con Robin Hood che informa il giocatore che Re Riccardo \u00e8 morto, e il regno, rimasto senza eredi, \u00e8 diviso tra i suoi vassalli. Il giocatore veste i panni di uno dei quattro principali signori (Wilfred di Ivanhoe, Cedric di Rotherwood, Geoffrey Longsword e Wolfric il Selvaggio), e guida il suo regno per riunificare l'Inghilterra, respingendo i Normanni e sconfiggendo gli altri giocatori. Per conquistare gli altri territori, il giocatore deve ammassare eserciti e lottare per il controllo degli altri castelli; di fatto, \u00e8 possibile ingaggiare eserciti nemici e saccheggiare o assediare i castelli. I territori possono essere vinti anche tramite delle giostre, che si svolgono periodicamente. Di tanto in tanto, il giocatore pu\u00f2 tentare di salvare una damigella in pericolo, o appellarsi all'aiuto di Robin Hood.\nIl gioco si riassume come una guerra d'attrizione, in quanto si cerca di ammassare eserciti pi\u00f9 grandi degli avversari e riesce ad attaccare i loro territori al momento giusto.\nSviluppo.\n\"Defender of the Crown\" fu uno dei primi titoli della Cinemaware. A causa di problemi finanziari, Cinemaware decise di distribuire la versione iniziale senza tutte le caratteristiche pianificate. Alcune furono implementate parzialmente, ma furono tolte in modo da iniziare la vendita del gioco stesso. Altre furono completate ma mai integrate nel gioco completo, come le palle di fuoco (lanciate dalla catapulta), pi\u00f9 territori, castelli pi\u00f9 vari e una strategia nel gioco pi\u00f9 complessa. Alcune di queste caratteristiche furono implementate nelle successive conversioni del gioco.\nNotevoli per l'epoca sono le schermate grafiche e le animazioni ideate dall'artista Jim Sachs con il primitivo programma di grafica Graphicraft, disegnate pixel per pixel alla risoluzione 320x200 a 32 colori. Sachs fece ampio uso della tecnica del Color Cycling o rotazione dei colori della palette, per creare effetti tipo quello dell'acqua che scorre o i riflessi di fuochi.\nNotevoli sono le sequenze della giostra medievale, con i cavalieri lanciati al galoppo.\nLe immagini della giostra sono ispirate dal film Ivanhoe, a sua volta tratto dal romanzo storico omonimo di Walter Scott.\nJim Sachs \u00e8 anche un valido programmatore, e, nel corso della sua vita ha creato diversi giochi, fra cui Saucer Attack per Commodore 64, o il famoso screensaver per PC dell'acquario virtuale 3D (SereneScreen Aquarium).\nDurante il lavoro per \"Defender of the Crown\", insieme col team della Cinemaware, Sachs ide\u00f2 dei semplici programmi Amiga per mettere insieme pi\u00f9 immagini IFF/LBM in sequenza e creare animazioni per successive cel, o creando per la prima volta i pennelli (brush) animati. Questo tipo di animazione fu poi implementata in programmi quali Aegis Image e Aegis Animator e in misura variabile, gli stessi concetti furono adottati anche in programmi come DeLuxe Paint. Il file animato che risulta \u00e8 piuttosto piccolo in dimensioni, perch\u00e9 salva solo le differenze fra un frame e il successivo (Animazione per Delta frame). Nata coi primi computer ad 8 bit, l'idea dell'animazione tipo Delta \u00e8 usata ancor oggi nello standard MPEG.\nConversioni.\nLe conversioni del gioco per PC e NES produssero un gioco con un'enorme perdita di qualit\u00e0 grafica e audio, a causa delle limitazioni dei due sistemi, anche se produssero nuovi elementi di strategia rispetto alla versione per Amiga. Le conversioni per Atari ST e Commodore 64 furono eseguite con maggior successo, riuscendo a mantenere quasi tutta la qualit\u00e0 audio e grafica.\nTutte le conversioni:\nLa versione ZX Spectrum venne sviluppata professionalmente, ma la Mirrorsoft non lo pubblic\u00f2 e fu diffuso come freeware.\nEsiste un porting amatoriale per Commodore 16.\nEredit\u00e0.\nDopo una serie di giochi di grandissimo successo, Cinemaware and\u00f2 in bancarotta. Nel 2000 i fondatori, Lars Fuhrken-Batista e Sean Vesce, si riunirono e rifondarono la societ\u00e0, creando un remake di \"Defender of the Crown\" per i PC moderni.\nIl remake, intitolato \"\", fu messo in commercio nel 2003 per la PlayStation 2, Xbox e Windows.\nLa Cinemaware ha fatto anche delle versioni rimasterizzate digitalmente di alcuni suoi giochi classici. Tra queste c'\u00e8 anche \"Defender Of The Crown\", disponibile per Windows e Macintosh in Europa.\nEmulazioni autorizzate della versione Amiga sono uscite per Android e iOS.\nIn epoca di retrogaming sono uscite conversioni autorizzate anche per console Atari Jaguar e Intellivision.\nLa banda danese \"Press Play on Tape\" rifece la musica del gioco, sostituendo gli strumenti musicali moderni con quelli medievali."}
{"id": "149549", "revid": "466539", "url": "https://it.wikipedia.org/wiki?curid=149549", "title": "Riccardo Redi", "text": "Biografia.\nNato a Padova, giornalista e scrittore, dal 1981 al 2001 ha curato la redazione della rivista \"Immagine. Note di Storia del Cinema\", pubblicata dall'Associazione italiana per le ricerche di storia del cinema (AIRSC). Per oltre un decennio, \u00e8 inoltre stato saggista e storico del cinema per Marsilio. Ha collaborato con istituzioni cinematografiche, tra le quali: la Mostra del Nuovo Cinema, curando le retrospettive, la Mostra di Venezia, e la Cineteca Nazionale."}
{"id": "149555", "revid": "1498232", "url": "https://it.wikipedia.org/wiki?curid=149555", "title": "Province dell'Argentina", "text": "Le province dell'Argentina (in spagnolo: \"provincias\", sing. \"provincia\") sono 24 e rappresentano la suddivisione di primo livello del Paese, insieme al citt\u00e0 autonoma della \"Capital de la Rep\u00fablica\".\nLe province sono a loro volta divise in dipartimenti (\"departamentos\"), fatta esclusione per la provincia di Buenos Aires che \u00e8 suddivisa in entit\u00e0 chiamate \"partidos\"."}
{"id": "149558", "revid": "228587", "url": "https://it.wikipedia.org/wiki?curid=149558", "title": "Soggetto (fotografia)", "text": "In fotografia, il soggetto fotografico \u00e8 quella parte dell'immagine sulla quale si desidera focalizzare l'attenzione dell'osservatore.\nEsistono diverse tecniche da applicare o da combinare per dare il giusto risalto al soggetto fotografico rispetto agli altri elementi che compongono l'immagine:"}
{"id": "149562", "revid": "123618474", "url": "https://it.wikipedia.org/wiki?curid=149562", "title": "Debraiata", "text": "La doppia debraiata o doppio disinnesto, ma pi\u00f9 comunemente nota come doppietta, \u00e8 una tecnica di guida, utilizzata principalmente con le automobili con il cambio non sincronizzato, che serve a scalare da una marcia superiore ad una inferiore (doppietta discendente) o, utilizzato meno frequentemente, a passare/salire da una marcia inferiore ad una superiore (doppietta ascendente).\nCon cambio non sincronizzato l'uso di questa tecnica \u00e8 necessario per ottenere innesti puliti senza grattamenti tra gli ingranaggi del cambio.\nOrigine.\nIl termine deriva dal francese \"d\u00e9brayer\" (disinnestare, staccare, smontare): indica infatti il doppio \"disinnesto\" del cambio tramite il disco della frizione durante un cambio di marcia ascendente o (pi\u00f9 comunemente) discendente.\nModalit\u00e0 di esecuzione.\nSe consideri che la frizione \u00e8 posta tra il motore ed il cambio (e non tra il cambio e le ruote).\nL'esecuzione di una doppietta discendente prevede di premere una prima volta la frizione e passare in folle, rilasciare la frizione e accelerare leggermente al fine di aumentare il numero dei giri del motore (aumentando quindi anche il numero di giri dell'albero primario del cambio, degli ingranaggi ad esso connessi e degli ingranaggi corrispondenti sull'albero secondario), premere una seconda volta la frizione ed innestare la marcia inferiore, infine rilasciare la frizione; la marcia entrer\u00e0 con meno fatica in quanto gli ingranaggi sull'albero secondario staranno gi\u00e0 ruotando ad una velocit\u00e0 relativamente elevata. Una variante a volte utilizzata prevede di dare una seconda accelerata durante la seconda debraiata.\nRiepilogando il guidatore deve compiere le seguenti azioni nell'ordine indicato:\nInvece, per eseguire una doppietta ascendente \u00e8 necessario passare in folle, rilasciare la frizione per un attimo senza accelerare in modo da diminuire il numero dei giri del motore (diminuendo quindi anche il numero di giri dell'albero primario del cambio, degli ingranaggi ad esso connessi e degli ingranaggi corrispondenti sull'albero secondario), per poi premere di nuovo la frizione e innestare la marcia superiore; la marcia entrer\u00e0 con meno fatica in quanto gli ingranaggi sull'albero secondario non staranno ruotando troppo velocemente rispetto a quelli del selettore della marcia.\nIl guidatore, quindi, deve compiere le seguenti azioni nell'ordine indicato:\nIn poche parole, le due doppiette si differenziano semplicemente per il fatto di richiedere (discendente) o no (ascendente) l'accelerata durante l'innesto intermedio della frizione.\nIn mancanza dei sincronizzatori (il cui scopo \u00e8 proprio quello di uniformare le velocit\u00e0 dei due ingranaggi che si innestano durante il cambio marcia, tramite l'uso di un innesto biconico ad attrito) l'uso della doppietta evita fastidiosi grattamenti e, nei casi peggiori, rende possibile il cambio marcia. Tuttavia mentre la doppietta discendente non ha alternative meccaniche, l'effetto della doppietta ascendente pu\u00f2 essere ottenuto in altro modo, semplicemente effettuando il cambio di marcia nel modo base ma mantenendo il cambio in folle per un tempo sufficiente a far rallentare l'albero primario connesso alla frizione in modo che abbia la stessa velocit\u00e0 dell'altro ingranaggio. \nSe il guidatore vuole scalare marcia per superare o per passare ad un tratto di salita i passaggi sono questi, dopodich\u00e9 pu\u00f2 nuovamente accelerare; se invece lo fa in frenata, con la punta destra pu\u00f2 frenare mentre d\u00e0 il colpo di acceleratore con il tacco. Quest'ultima tecnica \u00e8 conosciuta come \"punta-tacco\" ed era comunemente utilizzata nelle competizioni automobilistiche prima dell'avvento dei cambi semiautomatici e di quelli manuali sequenziali. Nella massima formula, ad esempio, questa tecnica \u00e8 stata usata dai piloti con cambio tradizionale fino ai primi anni 90."}
{"id": "149563", "revid": "124481583", "url": "https://it.wikipedia.org/wiki?curid=149563", "title": "Glifo", "text": "Un glifo (IPA: ), dal greco \u03b3\u03bb\u03cd\u03c6\u03c9 (gl\u00fdph\u014d), \"incidere\", in origine indicava un qualsiasi segno, inciso o dipinto, come ad esempio i glifi della scrittura maya o di quella egizia conosciuti invece come geroglifici (dal greco \"segni sacri\").\nIn tipografia, un glifo \u00e8 una rappresentazione concreta di un grafema, di pi\u00f9 grafemi o di parte di un grafema, senza porre attenzione alle caratteristiche stilistiche. In tipografia e in informatica il termine carattere si riferisce a un grafema, come lo troviamo nei sistemi di scrittura comuni. Mentre un grafema \u00e8 un'unit\u00e0 di testo, un glifo \u00e8 un'unit\u00e0 grafica. Per esempio, la sequenza di due lettere &lt;fi&gt; contiene due grafemi (o \"caratteri\") ma potr\u00e0 essere rappresentata da un solo glifo nel caso in cui i due grafemi siano combinati in una singola legatura. Viceversa, alcune macchine da scrivere richiedono l'uso di pi\u00f9 glifi per scrivere un solo grafema (ad esempio due trattini per un tratto lungo, oppure un apostrofo sopra un punto per un punto esclamativo).\nLa maggior parte dei glifi, in tipografia, sono l'equivalente dei caratteri tipografici che costituiscono le serie di un particolare stile di un tipi di carattere. In tempi recenti, l'anglicismo (di origine francese) \"font\" si \u00e8 imposto, specialmente in informatica: un \"font\" \u00e8 uno stile di un tipo di carattere, ovvero un insieme ordinato di glifi contenente informazioni su come associarvi un particolare codice, visualizzarli in differenti dimensioni e stamparli correttamente.\nDato un particolare tipo di carattere, ogni grafema di solito corrisponde ad un singolo glifo ma, come abbiamo osservato, questa regola non \u00e8 assoluta, soprattutto nel caso dei tipi di carattere creati per lingue dotate di un sistema di scrittura che prevede numerosi segni differenti. In questi casi particolari un grafema pu\u00f2 corrispondere a parecchi glifi e parecchi grafemi a un solo glifo. Recentemente sono stati introdotti i tipi di carattere OpenType, che prevedono sostituzioni automatiche delle legature, maiuscoletti ed altre caratteristiche avanzate."}
{"id": "149566", "revid": "125914461", "url": "https://it.wikipedia.org/wiki?curid=149566", "title": "Enya", "text": "\"Enya\" \u00e8 una approssimazione fonetica derivata dalla pronuncia in lingua gaelica irlandese del vero nome della cantante, Eithne (); il nome completo in gaelico, Eithne P\u00e1draig\u00edn N\u00ed Bhraon\u00e1in, corrisponde all'inglese Enya O' Brennan, ovvero \"figlia di Brennan\".\nDietro alla sua figura musicale ruota in realt\u00e0 un trio composto dalla cantante stessa, che compone le musiche, suona e canta, Nicky Ryan, produttore e arrangiatore, e Roma Ryan, che scrive i testi in diverse lingue.\nNel corso della sua carriera, Enya ha venduto pi\u00f9 di 80 milioni di album ed \u00e8 la cantante solista irlandese ad aver riscosso pi\u00f9 successo nel mondo, nonch\u00e9 il fenomeno musicale pi\u00f9 importante del suo paese dopo gli U2. Per via della sua personalit\u00e0 molto riservata, l'artista ha sempre condotto una vita lontana dai riflettori e, pur non avendo mai fatto un tour, risulta essere la cantante femminile pi\u00f9 ricca in Irlanda e Regno Unito. Tra i numerosi premi e riconoscimenti da lei ricevuti spiccano quattro Grammy Awards, sei World Music Awards, due lauree \"honoris causa\" e una nomination al Premio Oscar e al Golden Globe.\nBiografia.\nCrescita musicale e i Clannad.\nEithne \u00e8 cresciuta a Gaoth Dobhair (\"Gweedore\" in inglese), un piccolo villaggio di pescatori nella contea di Donegal, nel nord dell'Irlanda. Il villaggio si trova in un gaeltacht, cio\u00e8 una zona in cui si parla ancora la lingua irlandese; questa, infatti, \u00e8 la sua prima lingua. La sua famiglia \u00e8 composta da musicisti: i nonni erano componenti di una band che suonava in giro per l'Irlanda, suo padre era il capo della \"Slieve Foy Band\" prima di aprire un pub, sua madre suonava in un gruppo di ballo e pi\u00f9 tardi ha insegnato musica alla \"Gweedore Comprehensive School\". Eithne ha quattro fratelli e quattro sorelle e alcuni di loro nel 1968 formarono la band \"An Clann As Dobhair\", rinominata Clannad negli anni settanta.\nNel 1979 Eithne termina gli studi e l'anno dopo si unisce ai Clannad insieme ai fratelli M\u00e1ire, P\u00f3l e Ciar\u00e1n e agli zii Noel e Padraig Duggan. La giovane musicista partecipa alla realizzazione degli album \"Crann \u00dall\" e \"Fuaim\" suonando le tastiere e partecipando ai cori e nel 1982 lascia il gruppo insieme al produttore e manager Nicky Ryan per intraprendere la sua carriera da solista.\nNel 1983 viene contattata da Mike Oldfield per cantare nel brano \"Moonlight Shadow\", ma rifiut\u00f2 per via del contratto.\n1984-1987: Gli esordi e il debutto con \"Enya\".\nEithne, collaborando con Nicky e sua moglie Roma, registra due canzoni da solista: \"An Ghaoth \u00d3n Ghrian (The Solar Wind)\" e \"Miss Clare Remembers\" che vengono pubblicate nell'album \"Touch Travel\" del 1984. Nello stesso anno collabora alla realizzazione della colonna sonora del film \"The Frog Prince\", componendo gran parte delle musiche e utilizzando per la prima volta il nome \"Enya\".\nNel 1986 i produttori del documentario \"The Celts\" mettono Enya sotto contratto per la realizzazione della parte musicale dei sei episodi della serie. I pezzi prodotti vengono inclusi nel primo album da solista del 1987, \"Enya\", anticipato dal singolo \"I Want Tomorrow\", che raggiunge la seconda posizione nella classifica irlandese ma mantiene la musica di Enya in una realt\u00e0 ristretta e nazionale. Alcuni anni pi\u00f9 tardi, nel 1996, la canzone di questo album \"Boadicea\" viene ripresa dai The Fugees, che dapprima n\u00e9 cercano l'autorizzazione di Enya n\u00e9 la citano come autrice, creando un tumulto di breve durata. Molti anni pi\u00f9 tardi, la versione di Mario Winans del brano, intitolata \"I Don't Wanna Know\", in cui canta il rapper P. Diddy e che \u00e8 attribuita a tutti e tre gli artisti, sar\u00e0 il singolo di Enya a raggiungere la posizione pi\u00f9 alta nelle classifiche, con un secondo posto nella Hot 100 americana nel 2004.\n1988-1992: Il successo di \"Watermark\" e \"Shepherd Moons\".\nLa carriera di Enya ha una svolta nel 1988, quando il manager della Warner Music Rob Dickins mette sotto contratto lei e i suoi collaboratori, che si dedicano dunque alla registrazione del secondo album in studio, \"Watermark\", anticipato dal singolo \"Orinoco Flow\". Quest'ultimo diventa inaspettatamente una \"hit\" internazionale, raggiungendo ottimi piazzamenti nelle classifiche mondiali tra cui il primo posto in Inghilterra, Irlanda, Paesi Bassi e Svizzera. Grazie al successo di questo primo singolo e dei due successivi, \"Evening Falls...\" e \"Storms in Africa\", l'album \"Watermark\" ottiene un notevole successo e raggiunge i 10 milioni di copie vendute, diventando un classico della musica contemporanea, nonch\u00e9 un esempio di musica New Age.\nNel 1991 viene pubblicato \"Shepherd Moons\", il suo terzo album di inediti, che bissa il successo dell'album precedente confermando la fama internazionale della cantante, spinto dal successo dei singoli \"Caribbean Blue\", \"How Can I Keep from Singing?\" e \"Book of Days\". Questo lavoro discografico arriva a vendere 12 milioni di copie e porta ad Enya il suo primo Grammy nella categoria \"Best New Age Album\".\nContemporaneamente, vari film cominciano ad utilizzare canzoni di Enya nelle loro colonne sonore: \"Green Card - Matrimonio di convenienza\" (1990), \"Pazzi a Beverly Hills\" (1991), \"Toys - Giocattoli\" (1992), \"Cuori ribelli\" (1992), \"I sonnambuli\" (1992).\nNel 1992 viene pubblicato \"The Celts\", riedizione dell'album di esordio della cantante, \"Enya\", che porta alla ribalta i brani meno conosciuti dell'artista vendendo diversi milioni di copie.\n1995-1998: \"The Memory of Trees\" e \"Paint the Sky with Stars\".\nDopo qualche anno di pausa nel 1995 viene pubblicato \"The Memory of Trees\", il quarto album della cantante, che raggiunge la vetta della classifica in Australia, Spagna, Paesi Bassi, Svezia e Svizzera e per la prima volta la Top 10 Americana. Enya torna nuovamente al successo con i singoli \"Anywhere Is\" e \"On My Way Home\" e il disco supera le 10 milioni di copie vendute, facendo guadagnare ad Enya anche il suo secondo Grammy nella categoria \"Best New Age Album\".\nNel 1997, in celebrazione ai 10 anni di carriera, viene realizzato il primo Greatest Hits di Enya, \"Paint the Sky with Stars: The Best of Enya\", lanciato dal singolo \"Only If...\", che fa riscuotere all'artista l'ennesimo grande successo mondiale, con pi\u00f9 di 12 milioni di copie vendute e notevoli risultati in Italia e in Giappone.\nNello stesso anno Enya rifiuta di comporre la colonna sonora di \"Titanic\"; James Cameron si rivolge allora a James Horner chiedendogli di adottare uno stile alla Enya. Il risultato sar\u00e0 tale da indurre molte fonti ad attribuire a lei la musica. Al termine degli anni novanta, in 12 anni di carriera, Enya ha gi\u00e0 venduto 44 milioni di album e si conferma come una degli artisti di maggior successo del decennio.\n2000-2002: L'apice del successo con \"A Day Without Rain\".\nA novembre 2000 viene pubblicato il quinto album in studio della cantante, \"A Day Without Rain\", anticipato dal singolo \"Only Time\", che, dopo l'attacco terroristico dell'11 settembre 2001, viene utilizzato come sottofondo in molti servizi radio e televisivi diventando la colonna sonora dei tristi giorni dell'attentato. Enya e i fans sono dapprima contrariati da questa relazione alla guerra, in seguito per\u00f2 la cantante accetta di pubblicare una versione speciale della canzone per raccogliere fondi per le famiglie delle vittime. Il singolo riscuote un grande successo: fa raggiungere per la prima volta ad Enya la Top 10 della Billboard Hot 100, nonch\u00e9 la vetta della classifica in Canada, Svizzera e Germania, dove ottiene anche l'importante riconoscimento dell'Echo Award. In seguito viene pubblicata anche una versione remixata del brano, che \u00e8 tuttora il pi\u00f9 famoso dell'artista.\nSpinto da questo successo, \"A Day Without Rain\" ottiene grandi risultati di vendite, raggiungendo la vetta della classifica in Germania, Svizzera e Polonia e il secondo posto nella classifica Billboard. Con pi\u00f9 di 15 milioni di copie vendute in pochi anni, \u00e8 oggi l'album di Enya che ha avuto pi\u00f9 successo, nonch\u00e9 il quinto album pi\u00f9 venduto del 2001 e il sedicesimo dell'intero decennio. Ha inoltre fatto aggiudicare all'artista irlandese il terzo Grammy nella categoria \"Best New Age Album\".\nSempre nel 2001 Enya pubblica un altro grande successo: \"May It Be\", che incide per la colonna sonora del film di Peter Jackson Il Signore degli Anelli e contenuto nel primo volume della trilogia musicale del film, La Compagnia dell'Anello. Il singolo raggiunge nuovamente il successo in tutta Europa e, tra i vari premi, riceve una prestigiosa nomination all'Oscar, ma non ottiene la vittoria. \u00c8 questo un periodo d'oro per la cantante, che ai World Music Awards del 2001 a Monaco viene nominata \"Artista irlandese di maggiori vendite\" e \"Artista new Age di maggiori vendite\".\nNel 2002 durante un'esibizione al \"Larry King Live\" sulla CNN le immagini di battaglie in Afghanistan vengono trasmesse durante l'esecuzione di \"May It Be\", canzone senza alcuna connessione con la guerra. Questa ennesima associazione di argomenti tristi e violenti alla musica della cantante genera malumore all'interno della community di fans.\nAi World Music Awards del 2002 Enya \u00e8 la grande protagonista, aggiudicandosi addirittura tre premi, tra cui quello di \"Artista Femminile di Maggiori Vendite del 2001\". In questa occasione esegue in una rara versione live i suoi grandi successi \"Only Time\" e \"May It Be\".\nNel 2004 si rumoreggia su un'imminente pubblicazione di un nuovo album di inediti, soprattutto in seguito all'apparizione della canzone \"Sumiregusa\" in Giappone, all'interno di una campagna pubblicitaria della Panasonic, subito dopo la Warner Music giapponese annuncia la pubblicazione dell'album per met\u00e0 novembre. Ma la stessa Enya comunica sulla sua pagina web ufficiale che si tratta di un errore, e che nessun nuovo album verr\u00e0 pubblicato nell'immediato.\n2005-2009: \"Amarantine\", \"And Winter Came...\" e \"The Very Best of Enya\".\nIl sesto album in studio \u00e8 \"Amarantine\", pubblicato nel novembre 2005 e trainato dall'omonimo singolo. Questo lavoro rappresenta un'importante fase sperimentativa della musica della cantante, tanto da contenere canzoni in lingua Loxian, un fonema inventato dalla paroliera Roma Ryan. Nonostante costituisca una grande novit\u00e0, \"Amarantine\" ripete il successo degli album precedenti vendendo pi\u00f9 di sei milioni di copie e fa aggiudicare ad Enya il suo quarto Grammy nella categoria \"Best New Age Album\".\nNel 2006 vengono pubblicati 4 nuovi brani di tema natalizio registrati a nome di Enya, Nicky Ryan e Roma Ryan, tra cui due canti tradizionali (\"Adeste Fideles\" e \"We Wish You A Merry Christmas\"), e due inediti (\"Christmas Secret\" e \"The Magic of the Night\"). Essi vengono dapprima pubblicati nell'ottobre 2006 esclusivamente per il mercato americano nell'EP \"Sounds of the Season: The Enya Holiday Collection\"; in seguito vengono a far parte della riedizione natalizia dell'album dell'anno precedente: \"Amarantine: Special Christmas Edition\".\nNel novembre 2006 Enya viene premiata ai World Music Awards tenutisi all'Earls Court di Londra e, durante un'intervista realizzata dal programma pomeridiano inglese \"Loose Women\", lascia intendere ai suoi numerosi fans ed ascoltatori che lei \u00e8 nuovamente in studio perch\u00e9 al momento sta lavorando ad un nuovo album, che include alcune delle canzoni natalizie sulle quali sta lavorando. Si inizia a pensare ad un album tutto natalizio di cui i 4 brani tematici pubblicati un mese prima siano un'anticipazione.\nA dicembre 2006 viene pubblicata esclusivamente per il pubblico giapponese una nuova intervista fatta a Enya dalla Warner Music e realizzata presso il piano superiore e privato del suo castello, in cui la cantante dichiara ufficialmente di stare preparando un album natalizio, la cui uscita \u00e8 prevista per la fine del 2007. Per la prima volta nella sua carriera, Enya dichiara personalmente di essere in studio per preparare un nuovo album e ne annuncia l'uscita con un anno di anticipo.\nA novembre 2008 le vendite dei precedenti lavori discografici della cantante hanno superato le 70 milioni di copie e viene pubblicato in tutto il mondo l'album \"And Winter Came...\", incentrato sul tema invernale e natalizio e anticipato dal singolo \"Trains and Winter Rains\". Pur trattandosi di un album stagionale, il nuovo lavoro di Enya ottiene nuovamente grandi consensi, raggiungendo i primi posti nelle classifiche di tutto il mondo e superando in poco tempo 3 milioni di copie vendute.\nEsattamente un anno dopo, su iniziativa della Warner Music, viene pubblicato il secondo Greatest Hits di Enya dal titolo \"The Very Best of Enya\", pubblicato in due versioni: una standard, contenente 18 brani gi\u00e0 editi nei precedenti albums, e una deluxe, con una diversa tracklist di 22 brani, di cui alcuni rimasterizzati, e un DVD. I brani della raccolta sono stati scelti tra i preferiti della stessa cantante e dai suoi inseparabili collaboratori, Nicky Ryan e Roma Ryan. Alla fine del 2009 la cantante \u00e8 stata nominata \"Artista New Age del decennio\" dalla Billboard.\nA maggio 2011, nel periodo del suo 50\u00ba compleanno, Enya ha venduto pi\u00f9 di 75 milioni di album e possiede una fortuna di 94 milioni di euro. Viene reso noto inoltre che l'artista si sta dedicando alla registrazione del suo ottavo album in studio presso gli \"Abbey Road Studios\", con la cui pubblicazione coincider\u00e0 una vera e propria esperienza live, la prima della sua carriera.\n2012-2015: \"Dark Sky Island\".\nNei primi giorni di ottobre 2015 il sito ufficiale appare nuovamente rinnovato e il 9 ottobre esce un nuovo singolo, \"Echoes in Rain\", che anticipa la tanto attesa uscita dell'ottavo album in studio della cantante, che si intitoler\u00e0 \"Dark Sky Island\", titolo ispirato all'isola di Sark, primo luogo al mondo designato come \"dark sky area\", su cui la paroliera della cantante, Roma Ryan, stava scrivendo dei versi, un luogo dove grazie al limitato uso di luce elettrica \u00e8 possibile vedere perfettamente il cielo stellato e, in alcuni casi, la Via Lattea. Si tratta del primo album che la cantautrice pubblica dopo sette anni, pausa giustificata dal fatto che dopo anni di lavoro sia lei che i suoi collaboratori avessero bisogno di una lunga pausa che giovasse anche al ritrovamento della creativit\u00e0. L'album \u00e8 stato pubblicato il 20 novembre 2015 e contiene come di consueto brani in diverse lingue, tra cui l'inglese, il latino e il loxian, linguaggio fittizio creato da Roma Ryan nel 2005, ispirato dai linguaggi tolkeniani usati da Enya nei brani contenuti nella colonna sonora del film di Peter Jackson \"La Compagnia dell'Anello\", e utilizzata per la prima volta in due brani del suo album del 2005 \"Amarantine\".\nStile musicale.\nLo stile musicale di Enya \u00e8 un folk celtico malinconico ed etereo che sarebbe \"sospeso fra i miti dei celti e la musica sacra, tra medioevo e new age\". L'artista ha intrapreso questo percorso dopo alcune colonne sonore ancora vicine stilisticamente alla musica dei Clannad, gruppo del quale ha fatto parte prima di intraprendere la carriera solista. Tuttavia, gi\u00e0 a partire da \"Watermark\" (1988), la sua musica \u00e8 divenuta pi\u00f9 personale. Ci\u00f2 che rende particolare il suo stile sono le numerose sperimentazioni sulla voce: fu infatti il suo produttore Nicky Ryan ad avere l'intuizione sulle cosiddette \"Multivocals\", ed individu\u00f2 nel timbro lieve ma allo stesso tempo potente di Enya il mezzo pi\u00f9 adatto per creare i grandi \"muri sonori corali\" che l'avrebbero portata al successo in tutto il mondo. Questo particolare uso dell'overdub conferisce ai brani un sound caratteristico e inconfondibile: per ottenere questo risultato \u00e8 necessario sovrapporre la voce della cantante anche 500 volte. L'altra grande innovazione da riconoscere ad Enya ed al suo team sono senz'altro gli arrangiamenti: tutti gli strumenti sono suonati da Enya, tipicamente alla tastiera elettronica, con una maestria tale che le permette di fondere in maniera unica la musica tradizionale irlandese con la musica classica o addirittura la musica pop.\nAlcune canzoni di Enya sono cantate interamente in irlandese o latino; l'inglese \u00e8 spesso mescolato in queste canzoni, altre volte \u00e8 l'unica lingua. Roma Ryan ha scritto i testi in gallese, irlandese, latino, spagnolo, e anche nelle lingue create da J.R.R. Tolkien; infine \u00e8 usato anche il loxian.\nEnya ha composto tre brani ispirati al libro \"Il Signore degli Anelli\" di J. R. R. Tolkien: \"Lothl\u00f3rien\" (strumentale) nel 1991, \"May It Be\" nel 2001 (cantata in inglese ed in Quenya) e \"An\u00edron\" (in Sindarin); queste ultime due fanno parte della colonna sonora del film di Peter Jackson \"Il Signore degli Anelli\". \"May It Be\" ha ricevuto una nomination all'Oscar nel 2002 come miglior canzone, ma non ha vinto; l'Oscar \u00e8 andato a \"If I Didn't Have You\" di Randy Newman del film \"Monsters &amp; co.\" Molte sue canzoni poi, grazie alla orecchiabilit\u00e0, sono usatissime per film (\"Storms in Africa\" fa parte delle colonne sonore di \"Green Card\" e \"My Life\") e pubblicit\u00e0 d'ogni sorta, come ad esempio il singolo \"Only time\" usato per la pubblicit\u00e0 Volvo con protagonista Jean-Claude Van Damme.\nVita privata.\nL'artista, che si definisce timida di temperamento, \u00e8 anche estremamente riservata sulla sua vita privata. Ha subito fino dagli anni '80 atti di stalking, tra cui quello di un italiano che si \u00e8 accoltellato per attirare la sua attenzione. Enya ha spesso dichiarato di essere felice della sua totale dedizione alla propria musica. Dal 1997 vive nel castello Manderley (nome dato in onore della magione di Manderley del suo romanzo preferito, Rebecca, libro del 1938 di Daphne du Maurier), dimora ottocentesca in stile vittoriano che si affaccia sul Mare d'Irlanda, pochi chilometri fuori Dublino; suo vicino di casa \u00e8 il suo amico Bono, il frontman degli U2. Nonostante la distanza, fa regolarmente visita alla sua famiglia nel Donegal.\nNel 2016, tramite il social network Facebook, ha espresso il suo dolore ai fan per la morte del padre Leo. Enya, stando a tutte interviste da lei rilasciate, non \u00e8 sposata e non ha figli; ha inoltre sottolineato pi\u00f9 volte quanto la sua dedizione alla musica, insieme all'amore per la propria indipendenza, si sia rivelata un ostacolo alle relazioni sentimentali. Si segnala tuttavia una relazione con un uomo spagnolo terminata nel 1997. Nonostante molti le accostino una religiosit\u00e0 new age, Enya \u00e8 cattolica e ha dichiarato persino di aver cantato con commozione per il Papa e di pregare spesso in chiesette solitarie."}
{"id": "149570", "revid": "1318658", "url": "https://it.wikipedia.org/wiki?curid=149570", "title": "Eurostar (Eurotunnel)", "text": "Eurostar \u00e8 il servizio ferroviario ad alta velocit\u00e0 che collega Londra a Parigi e Bruxelles attraverso il tunnel della Manica, la galleria sottomarina che attraversa il canale della Manica.\nPercorso.\nLe sezioni francesi e belghe del percorso utilizzano le stesse linee ferroviarie ad alta velocit\u00e0 del TGV e del Thalys, mentre in Inghilterra \u00e8 stata costruita appositamente una linea ad alta velocit\u00e0 con le stesse caratteristiche di quelle francesi e belghe, denominata High Speed 1.\nDal 14 novembre 2007, bastano 2 ore e 15 minuti per percorrere gli oltre 500\u00a0km che separano la stazione di Paris Nord da London St. Pancras International. Invece, per coprire la distanza che separa la stazione Bruxelles-Midi da Londra, l'Eurostar impiega 1 ora e 51 minuti.\nOltre alle tre citt\u00e0 di destinazione, alcuni treni Eurostar fermano anche ad Ashford International nel Kent e a Lilla, nel nord della Francia. Dal 2007, tutti i treni Eurostar arrivano a Londra alla stazione di St. Pancras International (la compagnia aveva intenzione di mantenere alcuni servizi presso la stazione di Waterloo, ma ha dovuto desistere a causa dei costi elevati della soluzione).\nAlcuni treni servono anche la nuova stazione di Ebbsfleet International nei pressi di Dartford nel nord-est del Kent e serviranno in un prossimo futuro Stratford International nell'est di Londra.\nStoria.\nI primi treni Eurostar economicamente remunerativi iniziarono a viaggiare nel novembre del 1994. Eurostar ha conseguito una quota dominante di mercato nelle tratte servite, il 68% sulla Londra-Parigi e il 63% sulla Londra-Bruxelles (riferite a novembre 2004). L'azienda fa notare che tale numero di passeggeri rappresenta un risparmio di 393.000 voli a corto raggio e della relativa produzione di anidride carbonica.\nOrganizzazione.\nI servizi Eurostar sono gestiti da un gestore unico, l'Eurostar Group. In ogni paese l'azienda consorziata assicura l'operativit\u00e0 del servizio:\nInformazioni aggiuntive.\nNel luglio 2003, un treno Eurostar ha stabilito un nuovo record di velocit\u00e0 per la Gran Bretagna di 334.7 km/h durante un test di sicurezza sulla prima sezione del CTRL. Questa sezione ha aperto i servizi commerciali nel settembre 2003 ed ha aiutato ad aumentare il numero dei passeggeri del 20% accorciando il viaggio di 20 minuti."}
{"id": "149571", "revid": "363629", "url": "https://it.wikipedia.org/wiki?curid=149571", "title": "Distanza iperfocale", "text": "La distanza iperfocale \u00e8 una particolare lunghezza di messa a fuoco, che permette di ottenere la massima estensione della profondit\u00e0 di campo, calcolabile per una data lunghezza focale e un dato diaframma, o meglio, la distanza pi\u00f9 ravvicinata alla quale un obiettivo pu\u00f2 mettere a fuoco mantenendo accettabilmente nitidi gli oggetti all'infinito\nIn altre parole, quando si mette a fuoco a questa distanza, tutti gli oggetti che si trovano a una distanza che va dalla met\u00e0 della distanza iperfocale fino all'infinito, saranno accettabilmente nitidi. \nformula_1+f\ndove \"H\" \u00e8 la distanza iperfocale misurata in millimetri, \"f\" la lunghezza focale, \"N\" il rapporto focale di apertura (diaframma), \"c\" la misura del circolo di confusione. La propriet\u00e0 fondamentale della distanza iperfocale \u00e8 che impostando la messa a fuoco ad H, saranno a fuoco tutti gli oggetti posti tra H/2 ed infinito; mettendo a fuoco ad H/2 saranno a fuoco tutti gli oggetti posti tra H/3 ed H, mettendo a fuoco ad H/3 saranno a fuoco tutti gli oggetti tra H/4 ed H/2 e cos\u00ec via.\nIn quasi tutti gli obiettivi (soprattutto quelli a fuoco manuale) \u00e8 presente sul barilotto una scala simmetrica con i valori di diaframma, utile per posizionare la messa a fuoco ideale (l'iperfocale) e includere nella profondit\u00e0 di campo dell'immagine ci\u00f2 che pi\u00f9 ci interessa.\nTra i fotografi che hanno reso \"celebre\" la tecnica della distanza iperfocale si ricorda Ansel Adams (il quale ha contribuito anche alla tecnica di esposizione a zone e ad altre interessanti funzioni legate alla fotografia).\nL'iperfocale \u00e8 utilizzata soprattutto nelle fotocamere monouso, e nelle fotocamere compatte a fuoco fisso: con un obiettivo grandangolare, la distanza di messa a fuoco scelta con cura ed un diaframma ragionevolmente chiuso (da f/8 ad f/11), \u00e8 possibile ottenere una buona messa a fuoco da brevi distanze fino all'infinito."}
{"id": "149573", "revid": "327773", "url": "https://it.wikipedia.org/wiki?curid=149573", "title": "Lago Edoardo", "text": "Il lago Edoardo \u00e8 uno dei grandi laghi africani. \u00c8 posizionato nella Rift Valley, sul confine tra la Repubblica Democratica del Congo e l'Uganda, la sua costa settentrionale \u00e8 a pochi chilometri dall'equatore. Henry Morton Stanley \u00e8 stato il primo occidentale, nel 1888, a visitare il lago, e lo chiam\u00f2 \"lago Edoardo\" in onore di Alberto Edoardo, l'allora principe di Galles.\nNegli anni settanta ed ottanta, in Uganda e Zaire il lago veniva chiamato lago Idi Amin o lago Idi Amin Dada, in onore del dittatore ugandese Idi Amin. A seguito della sua caduta, si \u00e8 tornati ad chiamarlo lago Edoardo.\nIl lago Edoardo \u00e8 alimentato dai fiumi Nyamugasani, Ishasha, Rutshuru e Rwindi. Tramite il fiume Semliki le sue acque fluiscono verso nord-est nel lago Alberto. \u00c8 anche connesso, tramite il canale Kazinga, al lago Giorgio. Si trova a una altezza di 920 metri, ha una lunghezza massima di 77\u00a0km e una larghezza massima di 40\u00a0km, e copre una superficie di 2150\u00a0km\u00b2, che ne fa il quindicesimo lago pi\u00f9 grande del continente.\nEcologia.\nLa pesca \u00e8 un'importante attivit\u00e0 tra le popolazioni locali. La fauna che vive sulle sponde del lago, tra cui vi sono scimpanz\u00e9, leoni, elefanti e coccodrilli, \u00e8 protetta dal Parco nazionale Virunga, nel Congo, e dal Parco nazionale Regina Elisabetta, in Uganda. L'area \u00e8 anche rifugio per molte specie di uccelli, sia stanziali che migratorie."}
{"id": "149574", "revid": "1305772", "url": "https://it.wikipedia.org/wiki?curid=149574", "title": "Cinque Maggio", "text": ""}
{"id": "149576", "revid": "62004", "url": "https://it.wikipedia.org/wiki?curid=149576", "title": "Team Gerolsteiner", "text": "La Gerolsteiner era una squadra maschile tedesca di ciclismo su strada, attiva nel professionismo dal 1998 al 2008.\nStoria.\nSponsorizzata da una marca di acque minerali tedesche, Gerolsteiner Brunnen, e diretta da Dieter Koslar, la squadra Gerolsteiner debutt\u00f2 come formazione UCI di seconda categoria (GSII) a inizio 1998. Nel 1999 venne completamente ristrutturata e messa nelle mani di Hans-Michael Holczer; solo tre corridori rimasero nell'organico: Ren\u00e9 Haselbacher, Sascha Henrix e Peter Wrolich.\nLa Gerolsteiner entr\u00f2 nella prima divisione del ciclismo internazionale nel 2002, soprattutto grazie all'arrivo di Georg Totschnig e Davide Rebellin, e nello stesso anno venne per la prima volta invitata al Giro d'Italia. Partecip\u00f2 per la prima volta al Tour de France nel 2003, e nel 2005 acquis\u00ec la licenza UCI ProTour. Davide Rebellin, in squadra nel periodo 2002-2008, vinse l'Amstel Gold Race, la Freccia Vallone e la Liegi-Bastogne-Liegi nel 2004 e la Parigi-Nizza 2008, lo statunitense Levi Leipheimer (2005-2006) si aggiudic\u00f2 il Deutschland Tour 2005 e il Crit\u00e9rium du Dauphin\u00e9 Lib\u00e9r\u00e9 2006, mentre il tedesco Stefan Schumacher vinse l'Amstel Gold Race 2007. La Gerolsteiner fece inoltre sue quattro tappe al Giro d'Italia e una al Tour de France, per due volte il titolo nazionale tedesco in linea, nel 2007 e nel 2008 con Fabian Wegmann, e per sei volte quello a cronometro, nel 2000 e dal 2002 al 2006 con Uwe Peschel, Michael Rich e Sebastian Lang.\nNel settembre 2007 Gerolsteiner annunci\u00f2 il ritiro dal ciclismo al termine della stagione 2008; nell'agosto 2008 la dirigenza sportiva dovette quindi annunciare lo scioglimento della squadra a fine stagione non essendo stato trovato un nuovo finanziatore. Il 13 ottobre 2008 il manager del team, Hans-Michael Holczer, annunci\u00f2 il ritiro immediato della formazione da tutte le competizioni dopo la positivit\u00e0 al CERA di Bernhard Kohl, miglior scalatore e terzo classificato al Tour de France 2008 (risultati poi revocati). La squadra era gi\u00e0 stata interessata da problemi di doping solo una settimana prima, il 6 ottobre, quando era stata confermata la positivit\u00e0 sempre al CERA di Stefan Schumacher, in quello stesso Tour de France compagno di camera di Kohl e vincitore di due tappe (anch'esse poi revocate)."}
{"id": "149577", "revid": "228587", "url": "https://it.wikipedia.org/wiki?curid=149577", "title": "Ricina", "text": ""}
{"id": "149579", "revid": "4106", "url": "https://it.wikipedia.org/wiki?curid=149579", "title": "Ribosomi", "text": ""}
{"id": "149580", "revid": "287204", "url": "https://it.wikipedia.org/wiki?curid=149580", "title": "Teorema di Glivenko-Cantelli", "text": "Il teorema di Glivenko-Cantelli\ndimostra che la funzione di ripartizione empirica di una variabile casuale unidimensionale\nconverge, con probabilit\u00e0 1 uniformemente in formula_1, verso l'effettiva funzione di ripartizione.\nIl teorema venne formulato nel 1933 da Valerij Ivanovi\u010d Glivenko e Francesco Paolo Cantelli.\nIl teorema.\nSiano formula_2 variabili casuali indipendenti e identicamente distribuite con funzione di ripartizione formula_3.\nSia \n&lt;math&gt;\\hat F_n (x) := { 1 \\over n } \\sum_{i=1}^{n} \\mathbf{1}_"}
{"id": "149582", "revid": "2207", "url": "https://it.wikipedia.org/wiki?curid=149582", "title": "Christian Henry Frederick Peters", "text": ""}
{"id": "149583", "revid": "287204", "url": "https://it.wikipedia.org/wiki?curid=149583", "title": "Lago Alberto", "text": "Il lago Alberto, o Alberto Nyanza, noto precedentemente anche come lago Mobutu Sese Seko (in onore di Mobutu Sese Seko, ex-presidente della Repubblica Democratica del Congo), \u00e8 uno dei grandi laghi africani, il settimo lago pi\u00f9 grande dell'Africa ed il ventisettesimo lago al mondo per volume d'acqua.\nGeografia.\nIl lago Alberto \u00e8 posizionato al centro del continente, sul confine tra la Repubblica Democratica del Congo e l'Uganda, ed \u00e8 il lago pi\u00f9 settentrionale tra i laghi della Rift Valley; ha una superficie di 5400 km\u00b2, \u00e8 lungo circa 160 km e largo 30 km, con una profondit\u00e0 massima di 51 metri e si trova a 619 metri sul livello del mare.\nIdrografia.\nIl lago Alberto \u00e8 parte del complicato sistema idrografico del Nilo superiore. I suoi principali immissari sono il Nilo Vittoria, che nasce dal lago omonimo, ed il fiume Semliki, emissario del lago Edoardo, che crea vaste paludi all'ingresso nel lago.\nIl suo emissario, nella parte pi\u00f9 settentrionale del lago, \u00e8 il Nilo Alberto, che prende il nome di Nilo della Montagna quando entra nel Sudan. \u00c8 il 27\u00b0 lago del mondo per volume d'acqua.\nEsplorazioni.\nNel 1864 l'esploratore inglese Samuel Baker con la moglie scopr\u00ec il lago, senza navigarlo, e gli diede il nome di Alberto in ricordo dell'allora da poco scomparso Principe Alberto di Sassonia-Coburgo-Gotha, consorte della Regina Vittoria.\nUna prima esplorazione del Lago Alberto nel 1874 da parte dei britannici W.M. Chippendale e C.M. Watson, per scoprire se il Nilo fosse immissario del lago Alberto, fall\u00ec.\nNel 1875 l'esploratore italiano Romolo Gessi, luogotenente del generale Gordon, fu il primo a circumnavigare per intero il lago, definendo i due immissari, ed il solo Nilo Alberto come emissario.."}
{"id": "149586", "revid": "1543377", "url": "https://it.wikipedia.org/wiki?curid=149586", "title": "3753 Cruithne", "text": "3753 Cruithne (irlandese moderno: ) \u00e8 un asteroide in orbita attorno al Sole.\n\u00c8 a volte descritto come la \"seconda Luna\" della Terra, bench\u00e9 questo sia tecnicamente non corretto: la sua orbita possiede propriet\u00e0 inusuali quando \u00e8 vista in relazione a quella terrestre (vedi sezione dedicata); non si tratta di un vero satellite del nostro pianeta, viene invece considerato un quasi-satellite.\nScoperta e nome.\nCruithne fu scoperto il 10 ottobre 1986 da J. Duncan Waldron, in collaborazione con Robert H. McNaught, Malcolm Hartley e Michael R. S Hawkins, al Siding Spring Observatory di Coonabarabran, Australia.\nCruithne fu individuato gi\u00e0 nel 1983 (1983 UH) da Giovanni De Sanctis e Richard Martin West dell'European Southern Observatory in Cile, che non riuscirono per\u00f2 a osservarlo abbastanza a lungo per determinarne l'orbita con precisione.\nLe dinamiche orbitali dell'asteroide sono state determinate precisamente solo nel 1997 grazie a Paul Arnold Wiegert e Kimmo Innanen, astronomi della York University in Canada, e Seppo Mikkola dell'Universit\u00e0 di Turku in Finlandia; le loro scoperte furono annunciate il 12 giugno sulla rivista scientifica britannica \"Nature\".\nA un certo punto si \u00e8 pensato che Cruithne potesse avere un'origine artificiale e che potesse essere un detrito spaziale lasciato dal Programma Apollo.\nFu battezzato cos\u00ec in onore del primo gruppo etnico-tribale celtico che abit\u00f2 le Isole Britanniche. I Cruithne emigrarono dal continente europeo e apparvero in Britannia fra l'VIII secolo a.C. e il 500 a.C. circa.\nCaratteristiche e visibilit\u00e0.\nL'asteroide ha un diametro pari a circa 5 chilometri e il pi\u00f9 vicino incontro con il nostro pianeta \u00e8 avvenuto a una distanza di 12 milioni di chilometri, approssimativamente 30 volte la distanza che separa la Terra dalla Luna.\nSebbene l'orbita di Cruithne non si pensa possa essere stabile a lungo termine, calcoli effettuati da Wiegart e Innanen mostrano che probabilmente \u00e8 stata per lungo tempo in sincronia con l'orbita terrestre. Non vi \u00e8 pericolo di collisione con la Terra, se non fra diversi milioni di anni. Cruithne non \u00e8 visibile a occhio nudo in alcun punto della sua orbita.\nL'orbita a ferro di cavallo di Cruithne e l'orbita della Terra.\nL'orbita di Cruithne \u00e8 inusuale ed estremamente complessa; il pianetino risente dell'attrazione gravitazionale di Giove e della Terra, bench\u00e9 non ruoti attorno al nostro pianeta. Cruithne mostra tre tipi differenti di moto orbitale.\nCruithne ruota intorno al Sole lungo una classica orbita kepleriana, talmente eccentrica e inclinata da attraversare sia quella terrestre che quella di Venere, spingendosi oltre la traiettoria di Marte e sfiorando all'interno quella di Mercurio.\n Cruithne descrive una rivoluzione completa intorno al Sole in esattamente un anno. Essendo il suo periodo orbitale uguale a quello della Terra, si tratterebbe, quindi, di una risonanza orbitale con rapporto 1:1. Poich\u00e9 la distanza di Cruithne dal Sole e la sua velocit\u00e0 orbitale variano di molto durante il periodo di rivoluzione, dal punto di vista terrestre non vedremo mai Cruithne ruotare intorno alla nostra stella, ma piuttosto lo vedremo seguire una strana traiettoria a forma di fagiolo.\nTuttavia l'orbita di Cruithne non \u00e8 stabile come, ad esempio, quella degli asteroidi Troiani. Il pianetino subisce, rispetto alla Terra, una piccola deviazione che lo porta a descrivere, con il passare del tempo, un tipo di orbita co-rotante detta \"a ferro di cavallo\". Osservato dalla Terra, Cruithne descrive un'orbita complessa condividendo in parte quella terrestre. Cruithne, secondo le leggi di Keplero, percorrendo mediamente una traiettoria pi\u00f9 vicina al Sole, ha una velocit\u00e0 angolare maggiore rispetto alla Terra che lo porta quindi ad allontanarsi. Essendo il suo periodo orbitale leggermente inferiore a un anno, precede la Terra lungo la stessa orbita e, dopo circa 385 anni, la raggiunge dalla parte opposta.\nAvvicinandosi, l'influenza gravitazionale del nostro pianeta gli fornisce una frazione di energia sufficiente a espandere l'orbita, portandosi a una distanza superiore di un'unit\u00e0 astronomica e impedendogli cos\u00ec di scontrarsi con il nostro pianeta. Essendosi allontanato, il suo periodo orbitale diviene poco maggiore di un anno, ma questa volta \u00e8 la Terra a essere pi\u00f9 veloce. Dal nostro punto di riferimento, si osserva Cruithne allontanarsi e dopo altri 385 anni, riavvicinarsi a noi, seguendo a ritroso lo stesso percorso precedente, ma a una distanza maggiore dal Sole. Al successivo avvicinamento, la Terra sottrarr\u00e0 energia portando l'asteroide a compiere un'orbita pi\u00f9 vicina alla nostra stella e con velocit\u00e0 maggiore, riprendendo quella precedente e completando definitivamente la traiettoria. Per compiere un ciclo completo e tornare alla medesima posizione, Cruithne impiega circa 770 anni. Il percorso dell'orbita a ferro di cavallo dell'asteroide non \u00e8 lineare ma traccia una sorta di piccola spirale, condividendo l'orbita con la Terra.\nOggetti simili.\nSono stati scoperti tre altri asteroidi near-Earth asteroids (NEA), 54509 YORP, e , che si trovano in orbite risonanti simili a quella di Cruithne.\nAltri esempi di corpi celesti conosciuti che ruotano in orbite a ferro di cavallo sono Giano ed Epimeteo, satelliti naturali di Saturno. Le orbite che seguono queste due lune intorno a Saturno sono molto pi\u00f9 semplici di quella di Cruithne, ma operano seguendo gli stessi principi generali.\nVenere ha un quasi-satellite (2002 VE68), mentre Marte ha quattro asteroidi co-orbitali (5261 Eureka, , e , tutti nei punti di Lagrange), e Giove ne ha pi\u00f9 di 1000, gli asteroidi troiani. Ci sono anche altre piccole lune co-orbitali nel sistema Saturniano: Telesto e Calipso con Teti, e Elena e Polideuce con Dione. Tuttavia, nessuna di queste segue orbite a ferro di cavallo."}
{"id": "149589", "revid": "120106118", "url": "https://it.wikipedia.org/wiki?curid=149589", "title": "Lago Kivu", "text": "Il lago Kivu \u00e8 uno dei grandi laghi africani, situato sul confine tra la Repubblica Democratica del Congo e il Ruanda, a 1460 s.l.m. Ha una superficie di 2700\u00a0km\u00b2. Nelle sue acque sono presenti alcuni isolotti e l'isola Idjwi, che con la sua superficie di 340 km\u00b2 \u00e8 la seconda isola lacustre dell'Africa, dopo l'isola Ukerewe nel vicino lago Vittoria.&lt;br&gt;\nHa un emissario, il fiume Ruzizi, che convoglia le sue acque verso sud fino al lago Tanganica.\nIl primo europeo a visitare il lago fu il conte tedesco Gustav Adolf von G\u00f6tzen nel 1894. Nel 1994 il lago divenne tristemente noto per essere uno dei luoghi dove venivano gettati i corpi delle vittime del genocidio ruandese; in tempi pi\u00f9 recenti \u00e8 stato invece citato dai mass media in relazione alla guerra civile nelle regioni del Nord-Kivu e Sud-Kivu in Congo.\nAspetti caratteristici.\nIl Kivu \u00e8 uno dei tre laghi africani, assieme al Nyos e al Monoun in Camerun, in cui si \u00e8 verificata un'eruzione di tipo limnico. L'analisi della storia geologica del Kivu indica che negli scorsi millenni si sono avuti episodi di estinzione biologica. Non \u00e8 chiara la causa scatenante di questi fenomeni per il Kivu, ma si sospetta che sia collegata all'attivit\u00e0 vulcanica. \nLa composizione chimica dei laghi soggetti ad esplosioni limniche \u00e8 specifica di ogni singolo caso, ma nel caso del Kivu sembra sia legata ad una miscela di anidride carbonica (CO2) e metano, invece della sola CO2 come negli altri due casi. Il metano sembra provenire dalla riduzione microbica della CO2 di origine vulcanica. L'impatto di una eruzione massiccia nel caso del Kivu sarebbe catastrofico, dato che nell'area del suo bacino vivono circa due milioni di persone.\nCarotaggi nell'area di Bukavu Bay hanno rivelato nel fondo del lago tre strati intervallati di depositi del raro minerale monoidrocalcite con conglomerati di diatomee, sovrastanti dei sedimenti sapropelici con elevato contenuto di pirite. Si ritiene che i sedimenti sapropelici derivino da scarico idrotermale, mentre le diatomee furono il risultato di una fioritura che ridusse la concentrazione dell'anidride carbonica ad un livello tale da permettere la precipitazione della monoidrocalcite. \nSi ipotizza che una sufficiente interazione vulcanica con l'acqua del fondale lacustre caratterizzata da un'elevata concentrazione di gas, potrebbe riscaldare la massa d'acqua, far fuoriuscire il metano e innescare un quasi contemporaneo rilascio di anidride carbonica.\nL'anidride carbonica cos\u00ec rilasciata potrebbe portare alla morte per asfissia di un elevato numero di persone nei dintorni del lago, ma anche innescare uno tsunami collegato all'esplosione del gas."}
{"id": "149591", "revid": "287204", "url": "https://it.wikipedia.org/wiki?curid=149591", "title": "Autoflagellazione", "text": "L'autoflagellazione \u00e8 una pratica auto-punitiva cruenta consistente nel colpire ripetutamente il proprio corpo con uno strumento chiamato flagello, allo scopo di provare dolore, presente in alcuni rituali ascetici o in pratiche sessuali masochistiche.\nIl termine deriva dal greco \"autos\" (di se stesso) e dal latino \"flagellare\" (colpire con violenza).\nEra di fatto comune, nel corso del Medioevo, tra le persone facenti parte del clero o tra i fedeli, infliggersi dolore per rafforzare lo spirito e la vita interiore.\nNel corso del XIII secolo, l'autoflagellazione collettiva compiuta dalle confraternite dei Disciplinati era chiamata \"Devozione\".\nIn Italia a livello di tradizione risulta ancora praticata in ambiti limitati, legati prevalentemente a confraternite i cui membri, in occasione di particolari festivit\u00e0 religiose, sfilano in processione flagellandosi. Nell'islam shiita vi sono manifestazioni in cui i fedeli si praticano tagli di machete (alla testa o al corpo) per ricordare il martirio di \u02bfAl\u012b ibn Ab\u012b \u1e6c\u0101lib.\nA livello personale e privato venne praticata ai suoi tempi da Ignazio di Loyola, poi da Josemaria Escriv\u00e0 e tuttora dagli affiliati all'Opus Dei."}
{"id": "149592", "revid": "1745361", "url": "https://it.wikipedia.org/wiki?curid=149592", "title": "Estetica fetish", "text": "Per estetica fetish o estetica feticista si intendono tutte quelle immagini o allusioni letterarie che fanno riferimento pi\u00f9 o meno esplicito in generale alle parafilie, e in particolare alla sottocultura sadomasochista o al \"bondage\". Poich\u00e9 in effetti qualunque oggetto o situazione pu\u00f2 diventare un \"feticcio\" (\"fetish\"), l'estetica fetish \u00e8 quindi caratterizzata da una grande variet\u00e0 di temi e riferimenti.\nFu lo psicologo Alfred Binet il primo a tentare una spiegazione al motivo per cui alcune persone idolatrano certi oggetti, certe parti del corpo o certe caratteristiche fisiche, e svilupp\u00f2 una teoria secondo cui ogni cosa pu\u00f2 diventare oggetto di venerazione e feticismo.\nSigmund Freud, nei suoi \"Saggi sulla teoria sessuale\", afferma che \"un certo grado di feticismo \u00e8 di regola proprio dell'amore normale.. il caso patologico subentra solo quando il desiderio del feticcio si fissa e si sostituisce alla meta normale\", ovvero \"quando il feticcio distaccato dalla persona diventa unico oggetto sessuale\".\nAlcune immagini fetish classiche sono i tacchi alti, gli stivali, le calze a rete, gli indumenti in lattice (\"latex\"), pelle o vinile. Tra le parti del corpo, una particolare importanza per l'estetica fetish \u00e8 data dal piede."}
{"id": "149593", "revid": "36426", "url": "https://it.wikipedia.org/wiki?curid=149593", "title": "Legge di Planck", "text": "La legge di Planck, formulata da Max Planck nel 1900, afferma che l'energia associata alla radiazione elettromagnetica \u00e8 trasmessa in unit\u00e0 discrete o quanti, successivamente identificati nei fotoni.\nFormula.\nIl valore formula_1 di un quanto di energia dipende dalla frequenza formula_2 della radiazione secondo la formula:\ndove \"h\" \u00e8 la costante di Planck.\nUsando le unit\u00e0 del Sistema internazionale (SI), l'energia \u00e8 misurata in \"joule\", la frequenza in \"hertz\" e la costante di Planck in \"joule secondi\".\nLa legge di Planck fornisce inoltre una formula per la distribuzione statistica dell'energia dei quanti tramite la radianza spettrale di un corpo formula_4, che descrive l'energia emessa per radiazione alle differenti frequenze. Questa quantit\u00e0 \u00e8 la misura della potenza emessa per unit\u00e0 di area del corpo, per unit\u00e0 di angolo solido per unit\u00e0 di frequenza.\nDetta formula_5 la frequenza e formula_6 la temperatura assoluta, espressa in \"unit\u00e0 energetiche\":\ndove formula_8 \u00e8 la costante di Planck e formula_9 \u00e8 la velocit\u00e0 della luce nel vuoto.\nLa legge ha un ben preciso massimo al valore per cui:\nStoria e conseguenze.\nPlanck formul\u00f2 la legge per risolvere il problema della radiazione del corpo nero, per la quale le leggi conosciute, basate sul presupposto che una massa irradiasse la stessa quantit\u00e0 di energia su tutto lo spettro di frequenze, potendo la frequenza aumentare all'infinito, portavano a risultati incoerenti, in netta discordanza con i dati sperimentali (cosiddetta catastrofe ultravioletta). All'epoca non esisteva nessuna giustificazione teorica per questa scelta di discretizzazione, che semplicemente permetteva di risolvere il problema in modo elementare, e riproduceva esattamente i dati sperimentali lasciando inalterato il modello. Lo stesso Planck era perplesso al riguardo. Fu poi Albert Einstein nel 1905 a dare al concetto di \"quanto di luce\" un significato fisico, teorizzando che la radiazione elettromagnetica fosse realmente costituita da pacchetti di energia (chiamati nel 1926 da Gilbert Lewis fotoni) e riuscendo in tal modo a spiegare l'effetto fotoelettrico. Il concetto di quanto venne poi esteso alla grandezza \"energia\" in senso lato, permettendo la comprensione teorica del funzionamento dell'atomo e divenendo elemento fondante della meccanica quantistica.\nDerivazione.\nSi pu\u00f2 dimostrare che la relazione tra l'energia e la frequenza pu\u00f2 essere derivata usando la relativit\u00e0 speciale.\nLa temperatura di seguito viene misurata in joule, in modo che non compaia nelle equazioni la costante di Boltzmann.\nViene presentata la derivazione classica della legge, per quale storicamente ci si riferisce alla luce contenuta in una cavit\u00e0, in equilibrio termico con le pareti (cio\u00e8 con l'energia di radiazione assorbita uguale all'energia emessa), come se fosse un gas. Alle singole particelle materiali viene sostituito il campo elettromagnetico oscillante delle onde (stazionarie) riflesse fra le pareti, considerate a tutte le possibili frequenze (che in una cavit\u00e0 di lunghezza finita formula_11 sono formula_12).\nLa distribuzione delle energie cinetiche delle particelle in un gas in equilibrio locale a temperatura formula_13 assume la distribuzione di Boltzmann, secondo la quale la probabilit\u00e0 di uno stato di energia formula_14 (entro un intervallo formula_15) \u00e8:\nApplicata alla radiazione elettromagnetica dentro la cavit\u00e0, questa formula d\u00e0 la probabilit\u00e0 che ciascuna delle onde stazionarie sopra descritte abbia un contenuto di energia formula_14; il numero delle specifiche frequenze, moltiplicato per le possibili direzioni di polarizzazione (due), corrisponde ai gradi di libert\u00e0 termodinamici.\nIl valore medio di energia immagazzinato dentro ogni lunghezza d'onda si calcola di conseguenza:\nSvolgendo gli integrali si trova: formula_19, che \u00e8 il classico risultato per l'energia media contenuta in due gradi di libert\u00e0, valido per la teoria cinetica dei gas. Applicato alla radiazione in una cavit\u00e0 conduce subito, come \u00e8 noto, al paradosso chiamato catastrofe ultravioletta: siccome i gradi li libert\u00e0 corrispondono alle possibili frequenze, e non erano noti motivi per cui queste dovessero avere un limite superiore, l'energia totale ottenuta sommando un numero infinito di valori medi costanti formula_20 \u00e8 infinita. L'attributo ultravioletta \u00e8 dovuto al fatto che sono le frequenze pi\u00f9 alte quelle responsabili del valore di fuga.\nIl problema, nella sua sconcertante semplicit\u00e0, rimase aperto per molti anni senza che si avessero idee riguardo a possibili soluzioni. La via d'uscita venne trovata da Planck, e fu un semplice artificio algebrico.\nPer illustrarlo mostriamo brevemente per esteso i passaggi della vecchia soluzione degli integrali:\nL'artificio usato da Max Planck \u00e8 stato semplicemente la sostituzione dell'integrale con una sommatoria discreta:\na cui segue formula_23\n(\u00e8 stata usata la formula per sommare i termini delle serie geometriche: formula_24). \nCon questo il calcolo diventa:\nAlla quantit\u00e0 costante formula_26 venne attribuito un valore proporzionale alla frequenza formula_5, formula_28.\nIn tal modo il valore dell'energia media che compete al grado di libert\u00e0 non \u00e8 pi\u00f9 una costante, ma decresce all'aumentare della frequenza della radiazione che la contiene, permettendo di avere un valore finito dell'energia totale."}
{"id": "149599", "revid": "640277", "url": "https://it.wikipedia.org/wiki?curid=149599", "title": "Herschel Space Observatory", "text": "LHerschel Space Observatory \u00e8 stata una missione dell'Agenzia Spaziale Europea, lanciata il 14 maggio 2009 alle 13:12 GMT a bordo di un vettore Ariane 5 insieme al Planck Surveyor. Il telescopio era posizionato a 1,5 milioni di chilometri di distanza dalla Terra su un'orbita di Lissajous nel secondo punto di Lagrange del sistema Sole-Terra, da dove ha raccolto informazioni sull'aspetto dell'universo nell'infrarosso. Il 29 aprile 2013 alle 14:49:23 (UTC) il telescopio ha terminato la sua riserva di elio, la cui evaporazione permetteva di mantenere gli strumenti ad una temperatura prossima allo zero assoluto, rendendolo cieco.\nHerschel e Planck sono due delle cosiddette 'Cornerstone Missions' dell'ESA, parte del programma scientifico Horizon 2000.\nPanoramica della missione.\nLa missione inizialmente intitolata Far Infrared and Sub-millimetre Telescope (o FIRST) \u00e8 stata rinominata \"Herschel Space Observatory\" in onore di Sir William Herschel, lo scopritore dello spettro infrarosso.\nIl Telescopio spaziale Herschel \u00e8 stato il primo osservatorio spaziale a coprire tutte le lunghezze d'onda dell'infrarosso e submillimetriche. Il telescopio ha un ampio specchio dispiegato nello spazio (largo tre metri e mezzo) in configurazione Cassegrain, quasi una volta e mezza pi\u00f9 grande dello specchio del celebre Telescopio Spaziale Hubble e si trattava del pi\u00f9 grande telescopio spaziale ad infrarossi mai realizzato. Il suo specchio era il pi\u00f9 grande posto in orbita fino al 2021, quando \u00e8 stato lanciato il telescopio spaziale James Webb. L'osservatorio si specializzer\u00e0 nell'osservazione degli oggetti poco conosciuti in particolare delle galassie neonate a migliaia o milioni di anni luce.\nLancio.\nIl lancio multiplo, che ha permesso di portare in orbita l\"Herschel Space Observatory\" ed il \"Planck Surveyor\", \u00e8 avvenuto il 14 maggio 2009 alle 13:12 GMT a bordo di un razzo Ariane 5 ECA dal \"Centre spatial guyanais\" di Kourou, nella Guyana francese.\nIl lancio era inizialmente previsto per la fine del 2007 o l'inizio del 2008, tuttavia una serie di ritardi hanno condotto al completamento del telescopio solo nell'aprile del 2008. Dopo la necessaria campagna di test di entrambi i satelliti a terra terminata nel febbraio del 2009, il lancio programmato per il 16 aprile 2009 \u00e8 stato posticipato al 6 maggio e poi al 14 per eseguire ulteriori controlli di sicurezza sul razzo vettore.\nIl razzo Ariane 5 ha immesso i due satelliti su un'orbita di fuga, altamente ellittica, che li ha portati a posizionarsi su due orbite di Lissajous nel secondo punto di Lagrange del sistema Sole-Terra, a 1,5 milioni di chilometri di distanza dal nostro pianeta. Il Telescopio spaziale Herschel ha completato l'inserzione sull'orbita operativa il 5 giugno 2009.\nFase operativa.\nDopo una fase di verifica delle strumentazioni, il Telescopio spaziale Herschel ha visto la prima luce tra il 14 ed il 15 giugno 2009, raccogliendo un'immagine della Galassia Vortice (M51). Prima dell'effettiva entrata in servizio Herschel \u00e8 stato impegnato in una fase di verifica delle prestazioni, in cui gli strumenti sono stati sottoposti a ulteriori test e calibrazioni. Questa fase \u00e8 durata fino alla fine del novembre 2009, dopodich\u00e9 la missione \u00e8 entrata nella fase operativa.\nNel maggio 2010 il telescopio spaziale Herschel ha inviato sulla Terra l'immagine dell'embrione di una stella gigante che si svilupper\u00e0 fino a diventare grande come duemila soli. L'osservazione di questo evento \u00e8 resa possibile dalla capacit\u00e0 del telescopio di registrare la radiazione infrarossa e quindi di penetrare le nubi di polvere e gas che nascondono gli embrioni delle stelle.\nTermine operazioni.\nDopo pi\u00f9 di tre anni di operativit\u00e0, nel marzo del 2013, l'ESA ha comunicato che era ormai prossimo all'esaurimento il quantitativo di elio (inizialmente pari a 2300 litri) presente sul telescopio, necessario per mantenere la temperatura degli strumenti osservativi a bordo ad una temperatura di 2-3 K e permetterne, cos\u00ec, il funzionamento. Il refrigerante si \u00e8 esaurito alle 14:49:23 (UTC) del 29 aprile 2013, quando al controllo missione a terra \u00e8 stato rilevato un primo incremento della temperatura degli strumenti oltre la soglia di guardia. Una seconda misurazione, avvenuta alle 15:20:01 (UTC), ha poi confermato il progressivo incremento della temperatura.\nCi\u00f2 ha decretato la conclusione della missione osservativa del telescopio, che tuttavia \u00e8 stato utilizzato per il mese seguente come un banco di prova per manovre di controllo e procedure di comando che dovrebbero trovare applicazione in successive missioni dell'Agenzia Spaziale Europea. Inoltre, il satellite \u00e8 stato allontanato dal punto L2 e spostato su un'orbita eliocentrica, leggermente superiore a quella della Terra, dove non dovrebbe risultare un pericoloso relitto per le future missioni spaziali. In particolare, \u00e8 stata necessaria un'accensione dei motori per 7 ore e 45 minuti per spostare il telescopio sulla nuova orbita, avvenuta tra il 13 ed il 14 maggio. Infine, il 17 giugno, dalla stazione di New Norcia \u00e8 giunto il comando di accensione dei motori fino all'esaurimento del propellente disponibile che segna il termine definitivo della missione.\nPrincipali strumenti scientifici.\nLa radiazione infrarossa viene focalizzata da tre strumenti i cui sensori sono mantenuti a meno di 2 K:\nScoperte.\nHerschel \u00e8 stato determinante nella scoperta di un passo sconosciuto e inaspettato del processo di formazione delle stelle. La conferma iniziale e la successiva verifica tramite l'aiuto di telescopi terrestri di un vasto buco di spazio vuoto, precedentemente ritenuto una nebulosa oscura, nell'area di NGC 1999 gettano nuova luce su come le nuove regioni stellari scarichino il materiale che le circonda. In particolare sono stati compiuti degli studi sulla presenza di acqua nelle nebulose planetarie, nella cui nascita si generano radiazioni che possono distruggere certe molecole espulse dalla stella. Tuttavia, degli studi compiuti con questo telescopio dall'Universit\u00e0 di Leida hanno dimostrato la presenza della molecola OH+ (con carica positiva a differenza dell'idrossido) delle 11 nebulose studiate in 3 accomunate da delle stelle con temperature superiori a 100.000\u00a0\u00b0C.\nNell'agosto 2011 con il telescopio Herschel \u00e8 stato definitivamente confermato la presenza di ossigeno molecolare nello spazio, la seconda volta che gli scienziati l'hanno trovato, dopo il satellite Odin.\nUn rapporto di ottobre 2011 pubblicato su Nature afferma che le misurazioni di Herschel dei livelli di deuterio nella cometa Hartley 2 suggeriscono che gran parte dell'acqua della Terra potrebbe avere origine da impatti cometari. Il 20 ottobre 2011 \u00e8 stato riferito che nel disco di accrescimento di una giovane stella era stato scoperto il livello di vapore acqueo per gli oceani. A differenza del vapore acqueo caldo, precedentemente rilevato vicino alla formazione di stelle, il vapore acqueo freddo sarebbe in grado di formare comete che poi potrebbero portare l'acqua sui pianeti interni, come teorizzato per l'origine dell'acqua sulla Terra.\nTramite il telescopio Herschel sono stati compiuti degli studi sul centro della Via Lattea, dove si trova il buco nero Sagittarius A*, trovando diversi gas che vanno dal monossido di carbonio e vapore acqueo all'acido cianidrico, e a temperature di 1000\u00a0K (molto pi\u00f9 alte dei gas in nebulosa), perch\u00e9 riscaldati dall'attivit\u00e0 di Sgr. A*.\nIl 18 aprile 2013, il team di Herschel ha annunciato in un altro articolo di Nature che aveva localizzato un'eccezionale galassia a stelle che produceva oltre 2000 masse solari di stelle all'anno. La galassia, chiamata HFLS3, si trova a z = 6,34, originatosi quindi solo 880 milioni di anni dopo il Big Bang.\nPochi giorni prima della fine della sua missione, l'ESA ha annunciato che le osservazioni di Herschel avevano portato alla conclusione che l'acqua su Giove era stata consegnata a seguito della collisione della Cometa Shoemaker-Levy 9 nel 1994.\nIl 22 gennaio 2014, gli scienziati dell'ESA hanno riferito di aver rilevato, per la prima volta, il vapore acqueo sul pianeta nano Cerere, il pi\u00f9 grande oggetto nella fascia degli asteroidi. Il risultato era inaspettato perch\u00e9 di solito l'acqua \u00e8 contenuta nelle comete.\nUn gruppo di studiosi dello University College di Londra, usando il telescopio spaziale Herschel, ha scoperto la presenza del gas nobile argon nella Nebulosa del Granchio. Anche se gas nobile, quindi inerte, in laboratorio \u00e8 stata dimostrata la possibilit\u00e0 di creare dei composti con essi, e nella Nebulosa del Granchio \u00e8 stato trovato il ArH+, prodotto quando gli ioni di argon (Ar+) reagiscono con le molecole di idrogeno (H2). Questi reagenti, per\u00f2, si formano in regioni distinte della nebulosa, infatti il composto \u00e8 stato trovato precisamente nelle regioni di transizione tra zone di Ar+ e zone di H2."}
{"id": "149601", "revid": "1249613", "url": "https://it.wikipedia.org/wiki?curid=149601", "title": "Planck Surveyor", "text": "Planck Surveyor \u00e8 stata la terza missione di medie dimensioni (M3) del programma dell'ESA \"Horizon 2000 Scientific Programme\". \u00c8 stato progettato per acquisire un'immagine delle anisotropie della radiazione cosmica di fondo (CMB). Questa radiazione avvolge l'intero cielo e la missione ne ha realizzato una immagine, pubblicata nel marzo 2013, con la massima precisione angolare e sensibilit\u00e0 mai ottenuta, fornendo un ritratto dell'Universo a anni dal Big Bang. Planck \u00e8 una tra le fonti primarie di informazioni astronomiche per testare le teorie sulla formazione dell'Universo e sulla formazione della sua attuale struttura.\nPlanck nasce dalla fusione di due progetti, COBRAS (poi diventato lo strumento Low Frequency Instrument, LFI) e SAMBA (poi diventato lo strumento High Frequency Instrument, HFI). Dopo che i due progetti sono stati selezionati, per motivi di efficienza e di risparmio dei costi sono stati riuniti in un unico satellite. Al progetto unificato \u00e8 stato dato il nome dello scienziato tedesco Max Planck (1858-1947), vincitore del Premio Nobel per la fisica nel 1918.\nAlla missione hanno collaborato la NASA (principalmente per la parte criogenica) e questa missione ha completato e migliorato le misurazioni effettuate dalla sonda WMAP.\nGli strumenti sono stati raffreddati in parte a una temperatura di (circa sotto zero). La radiazione da misurare \u00e8 equivalente a quella di un Corpo nero (un emettitore ideale di radiazione elettromagnetica) a una temperatura di (circa sotto zero) ma si \u00e8 deciso di non raffreddare il telescopio a tale temperature per problemi tecnologici. La necessit\u00e0 di raffreddare lo strumento nasce dal fatto che tutti i corpi, dunque anche gli strumenti che captano la radiazione elettromagnetica e i telescopi, emettono radiazione elettromagnetica, in misura e con caratteristiche dipendenti dalla loro temperatura. A temperature troppo alte la radiazione elettromagnetica emessa dallo strumento abbaglierebbe lo strumento stesso.\nIl lancio \u00e8 avvenuto il 14 maggio 2009 a bordo di un razzo Ariane 5 insieme all'\"Herschel Space Observatory\". Dopo alcuni mesi di viaggio, il telescopio ha raggiunto il punto lagrangiano L2 a circa 1,5 milioni di chilometri dalla Terra, in posizione opposta rispetto a quella del Sole. La Terra e la Luna hanno fatto cos\u00ec da schermo al satellite dall'interferenza solare. Al termine della sua missione, il satellite Planck \u00e8 stato inserito in un'orbita eliocentrica e la navicella \u00e8 stata bonificata rimuovendo tutta l'energia residua al suo interno al fine di evitare pericoli per missioni future. Il comando di \"switch-off\" \u00e8 stato inviato al satellite il 23 ottobre 2013.Il 17 luglio 2018 sono state pubblicate dall'agenzia le ultime elaborazioni dei dati raccolti.\nCaratteristiche della missione.\nPlanck \u00e8 una missione spaziale di terza generazione che segue COBE e WMAP. Rispetto ai primi due strumenti, implementa una serie di importanti migliorie per aumentare la risoluzione angolare e la sensibilit\u00e0, e nello stesso tempo controllare strettamente gli errori sistematici.\nLo spettro di frequenze misurato da Planck va dai dei radiometri di LFI agli 857\u00a0GHz dello strumento HFI. Nessun'altra missione CMB ha mai coperto uno spettro cos\u00ec vasto di frequenze. Una tale copertura servir\u00e0 a Planck per distinguere con accuratezza il segnale della CMB dai cosiddetti \"foregrounds\", ossia tutte le altre emissioni a tali frequenze (ad esempio, emissione di sincrotrone da parte di elettroni).\nLa concezione di LFI, un array di 22 radiometri a pseudo-correlazione, non \u00e8 troppo diversa dalle tecnologie impiegate in WMAP. La parte di front-end dei radiometri di LFI \u00e8 per\u00f2 raffreddata attivamente a 20\u00a0K, mentre i radiometri di WMAP erano raffreddati a circa 80-90\u00a0K. Questa minore temperatura porta a un minore impatto del rumore sul segnale misurato.\nA causa della maggiore risoluzione angolare di Planck e dell'ampia copertura in frequenza, la quantit\u00e0 di dati da inviare a terra \u00e8 stata considerevolmente maggiore rispetto a COBE e a WMAP. Planck \u00e8 la prima missione ad implementare tecniche di compressione lossy dei dati gi\u00e0 a bordo. Il compressore implementato usa la codifica aritmetica.\nLow Frequency Instrument.\nIl Low Frequency Instrument \u00e8 un array di 22 radiometri a pseudo-correlazione che misurano il segnale proveniente dal cielo (attraverso il telescopio) confrontandolo con un carico termico alla temperatura di circa . Questo carico termico ha le caratteristiche emissive di un corpo nero, e la tecnica differenziale consente l'abbattimento dell'impatto di fluttuazioni nel guadagno degli amplificatori nel segnale misurato (una tecnica usata anche in WMAP, dove per\u00f2 non si confronta il segnale del cielo con un carico termico installato a bordo, bens\u00ec si confronta la temperatura del cielo in due direzioni diverse). I 22 radiometri sono suddivisi in coppie collegate alla medesima antenna, dove ognuno dei radiometri misura una componente polarizzata. In questo modo \u00e8 possibile studiare non solo le anisotropie di temperatura della CMB, ma anche le anisotropie di polarizzazione.\nI radiometri di LFI sono divisi in due parti: la parte di front-end (contenente un primo stadio di amplificazione) \u00e8 raffreddata a circa ed \u00e8 collegata da una serie di guide d'onda alla seconda parte, detta di back-end (a 300\u00a0K), dove il segnale viene amplificato ulteriormente e rilevato da un complesso sistema di acquisizione.\nA capo del progetto e sviluppo di LFI sono Nazzareno Mandolesi (Principal Investigator, PI), Marco Bersanelli (Instrument Scientist, IS) e Chris Butler (Program Manager, PM).\nHigh Frequency Instrument.\nL'High Frequency Instrument \u00e8 un array di bolometri raffreddati a che lavorano nello spettro di frequenza tra 100 e . Alcuni dei bolometri di HFI sono in grado di misurare anche le anisotropie di polarizzazione (caratteristica non comune nei normali bolometri).\nA capo del progetto e sviluppo di HFI sono Jean-Loup Puget (PI) e Jean-Michel Lamarre (IS).\nPiano di volo.\nInizialmente previsto per il 31 ottobre 2008, il lancio \u00e8 stato posticipato pi\u00f9 volte fino al 14 maggio 2009 quando il telescopio \u00e8 stato lanciato tramite un razzo Ariane 5 insieme all'\"Herschel Space Observatory\". La separazione dei due telescopi \u00e8 avvenuta correttamente poco dopo il lancio.Dopo alcuni mesi di viaggio, ha raggiunto il punto lagrangiano L2 a circa 1,5 milioni di chilometri dalla Terra, in posizione opposta rispetto a quella del Sole. Il 3 luglio 2009 ha eseguito la manovra di immissione sull'orbita halo finale. Lo stesso giorno l'Agenzia Spaziale Europea ha comunicato che il telescopio ha raggiunto la temperatura di , mentre i sensori a bordo quella di \u2212273,05\u00a0\u00b0C, divenendo uno degli oggetti nello spazio pi\u00f9 freddi di cui si abbia conoscenza."}
{"id": "149602", "revid": "838137", "url": "https://it.wikipedia.org/wiki?curid=149602", "title": "Disuguaglianza di Cantelli", "text": "La disuguaglianza di Cantelli corrisponde alla disuguaglianza di Chebychev nel caso di una sola \"coda\". Essa afferma che\nove\nTale disuguaglianza vale qualunque sia la distribuzione dei valori.\nVenne formulata da Francesco Paolo Cantelli."}
{"id": "149606", "revid": "1428919", "url": "https://it.wikipedia.org/wiki?curid=149606", "title": "Accademia di scienze, lettere e belle arti degli Zelanti e dei Dafnici", "text": "L'Accademia di scienze, lettere e belle arti degli Zelanti e dei Dafnici \u00e8 un'antica accademia italiana, la pi\u00f9 antica di Sicilia, con sede ad Acireale, fondata nel 1671. La Biblioteca e pinacoteca Zelantea prende il nome da essa. Le opere dei soci sono annualmente raccolte e pubblicate nei volumi \"Memorie e Rendiconti\".\nL'Accademia.\nSino al 1834 esistevano ad Acireale ben tre accademie distinte, dedite allo studio ed alla divulgazione della cultura:\nNel 1834 l'accademia dei Zelanti si univa con la congregazione dei padri dello studio e nel 1934 avveniva un'ulteriore fusione con l'accademia dei Dafnici.\nIl 18 agosto 1963 con decreto del Presidente della Repubblica n. 1261 si approvava il nuovo statuto in sostituzione di quello del 1934, approvato con R.D.\nOrganizzazione.\nI soci sono distinti in tre classi: \"scienze naturali\", \"scienze morali\", \"lettere e belle arti\".\nA seconda del tipo di associazione distinguono, inoltre:\nA norma di statuto un terzo dei ventiquattro soci effettivi deve essere riservato ai pi\u00f9 colti sacerdoti secolari della diocesi; nessuna donna \u00e8 mai stata socio effettivo dell'Accademia.\nAttualmente, e da lunghi anni, nessun giovane al di sotto dei trentacinque anni \u00e8 socio effettivo, n\u00e9 aggregato, etc.\nPubblicazioni.\nL'accademia \u00e8 attiva nella pubblicazione di opere di divulgazione scientifica e letteraria. Annualmente raccoglie grazie a fondi pubblici regionali le opere dei soci nella pubblicazione \"Memorie e Rendiconti\", curandone la distribuzione in Italia, nelle maggiori biblioteche ed universit\u00e0.\nSede sociale.\nL'Accademia ha sede legale in P.zza Duomo, 1 (Palazzo di Citt\u00e0).\nLa Biblioteca e Pinacoteca Zelantea si trovano in via Marchese di San Giuliano, 17 Acireale."}
{"id": "149608", "revid": "124573454", "url": "https://it.wikipedia.org/wiki?curid=149608", "title": "Veronica Gambara", "text": "Biografia.\nVeronica Gambara nacque nel vecchio castello di Pratalboino, (oggi Pralboino), la notte tra il 29 e il 30 novembre 1485, da nobile famiglia. Era figlia di Alda dei Pio di Carpi e di Gianfrancesco Gambara, titolare del feudo di Pratalboino. La coppia ebbe sette figli: Uberto, Ippolito, Brunoro, Camillo, Veronica, Violante e Isotta. La famiglia Gambara vantava un'importante tradizione umanistica: Pietro, il fratello di Gianfrancesco, era un erudito che aveva in casa una tipografia, mentre Ginevra Nogarola, la loro madre, era stata lodata per il proprio sapere da Francesco Sansovino.\nAnche nella famiglia materna ci fu un'eminente umanista, quell'Emilia Pio che Baldassarre Castiglione considerer\u00e0, assieme a Isabella d'Este e a Elisabetta Gonzaga, come emblema della donna di cultura quale si era venuta affermando nel Rinascimento. Gianfrancesco, amante della letteratura, permise alla figlia di ricevere un'ottima educazione umanistica comprendente lo studio della filosofia, della teologia, del greco, del latino. \u00c8 probabile che i figli di Gianfrancesco - e quindi anche Veronica - avessero come insegnante un famoso maestro di grammatica, Tomaso Ferante, che aveva introdotto la stampa a Ferrara e lavorato con Pietro Gambara, quando nel 1493 lo zio di Veronica aveva fatto stampare a Brescia un saggio di Ferante sui cavalli. La ragazza visse l'adolescenza tra Pratalboino e Brescia.\nBrescia era al tempo una citt\u00e0 molto ricca con fermenti culturali in piena espansione. Per le famiglie nobili era d'obbligo cimentarsi con la poesia e la conversazione letteraria. In questo contesto Veronica cominci\u00f2 a scrivere versi gi\u00e0 nell'adolescenza, obbedendo da un lato alla maniera petrarchesca che le \"Prose \" bembesche canonizzeranno di l\u00ec a qualche anno - ma gi\u00e0 modello imprescindibile -, e mostrando, contemporaneamente, un notevole talento e un accento personale, spesso soffocato, nella letteratura coeva, dall'imitazione tutta esteriore dei lamenti d'amore cari al poeta di Laura. Con Pietro Bembo, conosciuto dal padre nella sua attivit\u00e0 diplomatica, avvier\u00e0 una corrispondenza di lettere e sonetti gi\u00e0 nel 1502, continuandola fino alla morte del futuro cardinale. Il primo testo di Veronica che sia giunto sino a noi \u00e8 una lettera a Isabella d'Este del 1\u00ba febbraio 1503, nell'ambito di una corrispondenza che ebbe modo di avvicinarla ulteriormente ai valori umanistici.\nRaggiunta l'et\u00e0 maritale, i genitori si misero alla ricerca di un uomo che per rango e ricchezze rappresentasse un degno partito. La scelta cadde su Giberto VII (o Giberto), signore di Correggio, vedovo di Violante Pico, nipote del celebre umanista neoplatonico Giovanni Pico della Mirandola, da cui aveva avuto la figlia Costanza. Nel 1506 Francesco Munari, procuratore di Giberto, si rec\u00f2 a Brescia per concludere l'\"affare\", ma per le nozze era necessaria la dispensa papale, in quanto la madre di Veronica era imparentata con il promesso sposo. Il matrimonio civile fu celebrato per procura il 6 ottobre 1508 a Brescia, mentre quello religioso - ricevuta la dispensa - ebbe luogo in forma privata ad Amalfi l'anno successivo.\nPrima del matrimonio religioso i due si incontrarono per la prima volta a marzo, in un contesto solenne. La sposa part\u00ec da Pralboino per raggiungere Correggio, dove fu ricevuta da Giberto e da vari esponenti delle pi\u00f9 influenti famiglie locali, tra cui erano presenti illustri personalit\u00e0 quali la figlia di Bartolomeo Colleoni, Cassandra, Ginevra Rangoni (che accompagnava il marito Giangaleazzo da Correggio, figlio di Niccol\u00f2 II) e il giovane pittore Antonio Allegri, poi assurto a fama internazionale con lo pseudonimo di Correggio.\nPer quanto il matrimonio fosse combinato, esso si rivel\u00f2 felice e Veronica si innamor\u00f2 realmente del marito, di cui apprezz\u00f2 sin dall'inizio la rettitudine: il madrigale di nove versi, \"Occhi lucenti, e belli\", una delle composizioni pi\u00f9 celebri della Gambara, ne celebra gli occhi, capaci di far ardere il cuore della giovane:\nStabilitasi a Correggio, piccolo feudo che da poco aveva perduto la signoria su Brescello e di cui Veronica sar\u00e0 reggente negli anni a venire, riusc\u00ec ad ambientarsi facilmente, apprezzata dai nuovi concittadini con cui instaurer\u00e0 un buon rapporto sin dall'inizio, in una terra che loder\u00e0 anche in poesia. La Gambara era di complessione robusta, non amava il movimento e preferiva la buona tavola, secondo la testimonianza che rilascer\u00e0 molti anni pi\u00f9 tardi l'amico e - per un periodo - segretario Rinaldo Corso. Il 17 gennaio 1510 nacque il primo figlio di Veronica e Giberto, Ippolito, uomo d'armi; l'anno successivo venne alla luce il secondogenito Gerolamo, nato il 27 febbraio 1511, futuro cardinale.\nVeronica, donna eccellente, mise a frutto la libert\u00e0 data al proprio intelletto e al proprio talento poetico scrivendo versi raffinati ed eleganti che ricevettero giusto riconoscimento dai letterati suoi contemporanei e che brillano tra i migliori versi della letteratura italiana. In particolare nelle stanze \u00abl'accento moralistico, che le era naturale, addolciva la sua severit\u00e0, i pensieri si snodavano con la grazia di un pacato ragionare, cui la lingua nobile ma non artefatta riusciva a conferire un accento aristocratico\u00bb.\nI versi di Veronica furono molto amati, tra le personalit\u00e0 illustri, da Giacomo Leopardi, Antonio Allegri e Rinaldo Corso. Oltre alle \"Rime\", sono conservate le sue \"Lettere\", dove ci appare una Veronica viva e attenta che partecipa attivamente alla vita culturale e politica del suo tempo.\nDal 1518, infatti, dopo la morte del marito, si occup\u00f2 degli affari dello stato di Correggio che resse con notevole abilit\u00e0 e determinazione fino alla sua morte, avvenuta nel 1550."}
{"id": "149611", "revid": "120159713", "url": "https://it.wikipedia.org/wiki?curid=149611", "title": "Codifica di caratteri", "text": "Una codifica di caratteri, o \"charset\", consiste in un \"codice\" che associa un \"insieme\" di \"caratteri\" (tipicamente rappresentazioni di \"grafemi\" cos\u00ec come appaiono in un alfabeto utilizzato per comunicare in una lingua naturale) ad un insieme di altri oggetti, come numeri (specialmente nell'informatica) o pulsazioni elettriche, con lo scopo di facilitare la memorizzazione di un testo in un computer o la sua trasmissione attraverso una rete di telecomunicazioni. Esempi comuni sono il Codice Morse e la codifica ASCII. \nA seconda del livello di astrazione e del contesto, i punti di codice corrispondenti e lo spazio di codice risultante possono essere considerati come modelli di bit, ottetti, numeri naturali, impulsi elettrici, ecc. Una codifica dei caratteri viene utilizzata nel calcolo, nell'archiviazione dei dati e nella trasmissione di dati testuali. \"Set di caratteri\", \"mappa di caratteri\", \"set di codici\" e \"code page\" sono termini correlati, ma non identici. \nI primi codici di caratteri associati al telegrafo ottico o elettrico potevano rappresentare solo un sottoinsieme dei caratteri usati nelle lingue scritte, a volte limitati a lettere maiuscole, numeri e solo alcuni segni di punteggiatura. Il basso costo della rappresentazione digitale dei dati nei moderni sistemi informatici consente codici di caratteri pi\u00f9 elaborati (come Unicode) che rappresentano la maggior parte dei caratteri utilizzati in molte lingue scritte. La codifica dei caratteri utilizzando standard accettati a livello internazionale consente lo scambio di testo in formato elettronico a livello mondiale.\nStoria.\nLa storia dei codici dei caratteri illustra la necessit\u00e0 in evoluzione di informazioni simboliche basate sui caratteri mediate dalla macchina su una distanza, utilizzando mezzi elettrici un tempo nuovi. I primi codici erano basati su sistemi di codifica e cifratura manuali e scritti a mano, come il cifrario di Bacon, il Braille, le bandiere di segnali marittimi internazionali e la codifica a 4 cifre dei caratteri cinesi del codice telegrafico cinese (Hans Schjellerup, 1869). Con l'adozione di tecniche elettriche ed elettromeccaniche questi primi codici furono adattati alle nuove capacit\u00e0 e limitazioni delle prime macchine. Il primo noto codice di caratteri a trasmissione elettrica, il codice Morse, introdotto nel 1840, utilizzava un sistema di quattro \"simboli\" (segnale breve, segnale lungo, spazio breve, spazio lungo) per generare codici di lunghezza variabile. Sebbene la maggior parte dell'uso commerciale del codice Morse fosse tramite macchinari, era anche usato come codice manuale, generabile a mano su una chiave telegrafica e decifrabile a orecchio, e persiste nell'uso radioamatoriale. La maggior parte dei codici sono di lunghezza fissa per carattere o sequenze di lunghezza variabile di codici di lunghezza fissa (ad esempio Unicode).\nL'introduzione delle telescriventi porta al codice Baudot del 1930, a 5 bit. Il codice Baudot, una codifica a cinque bit, \u00e8 stato creato da \u00c9mile Baudot nel 1870, brevettato nel 1874, modificato da Donald Murray nel 1901 e standardizzato da CCITT come International Telegraph Alphabet No. 2 (ITA2) nel 1930. Il nome \"baudot\" \u00e8 stato erroneamente applicato a ITA2 e alle sue numerose varianti. ITA2 soffriva di molti difetti ed era spesso \"migliorato\" da molti produttori di apparecchiature, creando a volte problemi di compatibilit\u00e0. Nel 1959 l'esercito americano defin\u00ec il suo codice Fieldata, un codice a sei o sette bit, introdotto dall'US Army Signal Corps. Mentre Fieldata affrontava molti dei problemi allora moderni (ad esempio codici di lettere e cifre predisposti per la collazione delle macchine), Fieldata non raggiunse i suoi obiettivi ed ebbe vita breve. Nel 1963 il primo codice ASCII (American Standard Code for Information Interchange) fu rilasciato (X3.4-1963) dal comitato ASCII (che conteneva almeno un membro del comitato Fieldata, WF Leubbert) che affrontava la maggior parte delle carenze di Fieldata, utilizzando un codice pi\u00f9 semplice. Molte delle modifiche erano impercettibili, come i set di caratteri collezionabili all'interno di determinati intervalli numerici. ASCII63 \u00e8 stato un successo, ampiamente adottato dall'industria, e con il rilascio successivo del codice ASCII del 1967 (che aggiungeva lettere minuscole e risolveva alcuni problemi di \"codice di controllo\") ASCII67 fu adottato abbastanza ampiamente. La natura americana di ASCII67 \u00e8 stata in qualche modo tradotta nello standard europeo ECMA-6. \nUn po' storicamente isolato, il BCD (Binary Coded Decimal) di IBM era uno schema di codifica a sei bit utilizzato da IBM gi\u00e0 nel 1959 nei suoi computer 1401 e 1620 e nelle sue serie 7000 (ad esempio, computer 704, 7040, 709 e 7090), nonch\u00e9 nelle periferiche associate. BCD ha esteso la semplice codifica numerica a quattro bit esistente per includere caratteri alfabetici e speciali, mappandola facilmente alla codifica delle schede perforate che era gi\u00e0 ampiamente utilizzata. Era il precursore dell'EBCDIC. Per la maggior parte, i codici IBM sono stati utilizzati principalmente con apparecchiature IBM, che era pi\u00f9 o meno un ecosistema chiuso, e non ha visto molta adozione al di fuori dei \"circoli\" IBM. L'Extended Binary Coded Decimal Interchange Code di IBM (solitamente abbreviato in EBCDIC) \u00e8 uno schema di codifica a otto bit sviluppato nel 1963.\nNel 1963 nasce lo standard ASCII, a 7 bit, che \u00e8 utilizzato per la nascita di Internet e dei protocolli connessi. Nel 1965 viene approvato come US-ASCII, che nel 1972 diventa lo standard ISO 646.\nNel tentativo di sviluppare codifiche di caratteri universalmente intercambiabili, i ricercatori negli anni '80 hanno affrontato il dilemma che da un lato sembrava necessario aggiungere pi\u00f9 bit per accogliere caratteri aggiuntivi, ma dall'altro lato, per gli utenti del set di caratteri relativamente piccolo dell'alfabeto latino (che costituiva ancora la maggioranza degli utenti di computer), quei bit aggiuntivi erano un colossale spreco di risorse di calcolo allora scarse e costose (poich\u00e9 sarebbero sempre state azzerate per tali utenti). Nel 1985, il disco rigido dell'utente medio poteva memorizzare solo circa 10 megabyte, quindi era molto importante in quel momento fare in modo che ogni bit contasse.\nLa soluzione di compromesso che \u00e8 stata infine trovata e sviluppata in Unicode \u00e8 stata quella di rompere il presupposto (risalente ai codici telegrafici) che ogni carattere dovrebbe sempre corrispondere direttamente a una particolare sequenza di bit. Invece, i caratteri verrebbero prima mappati su una rappresentazione intermedia universale sotto forma di numeri astratti chiamati punti di codice. I punti di codice sarebbero quindi rappresentati in una variet\u00e0 di modi e con vari numeri predefiniti di bit per carattere (unit\u00e0 di codice) a seconda del contesto. Per codificare punti di codice superiori alla lunghezza dell'unit\u00e0 di codice, come sopra 256 per unit\u00e0 a 8 bit, la soluzione era implementare codifiche a larghezza variabile in cui una sequenza di escape segnalerebbe che i bit successivi dovrebbero essere analizzati come un punto di codice pi\u00f9 alto.\nNel 1981 le estensioni al codice ASCII per i caratteri dal 128 al 255 vengono identificate dai codepage PC-DOS e traslate poi per retrocompatibilit\u00e0 nello MS-DOS. Nel 1985 la ISO approva gli standard codepage come ISO 8859-\"n\", dove \"n\" \u00e8 un numero che identifica il particolare codepage.\nL'affermarsi di Windows, anche in Asia, porta alle estensioni alle lingue orientali nel 1990 dei codepage di Windows.\nLa comprensibile babele risultante dallo scambio di email e documenti tra paesi a codepage diverso fu oggetto di attenzione dell'ISO prima con lo standard del 1986 ISO 2022, in vigore ma scarsamente utilizzato, e poi con la proposta del 1991 dell'Unicode 1.0, la cui versione 1.1 del 1993 divenne lo standard ISO 10646, lo \"Universal Character\" Set o UCS.\nLo UCS-2, che usa due byte per ogni carattere, fu utilizzato dalla Microsoft in Windows NT sin dal 1995 e poi esteso a tutte le altre versioni.\nLe definizioni dei formati UTF-8 e UTF-16 datano al 1996, con la versione 2.0 di Unicode. lo UTF (\"Unicode Transformation Format\") divenne lo standard POSIX \"de facto\", ed essendo ratificato dalla RFC 3629, \u00e8 anche riconosciuto dal W3C. Esistono anche lo UTF-7 e l'UCS 4. Lo UTF-16 \u00e8 un'estensione dello UCS 2.\nLa successiva versione Unicode 3.0 del 1999 introduce la bidirezionalit\u00e0 e la composizione di tabelle, mentre la 4.0 del 2001 include anche le lingue antiche. La 4.1 \u00e8 del 2005, ma l'attivit\u00e0 del Unicode Consortium \u00e8 in continua evoluzione.\nRepertori di caratteri.\nIn alcuni contesti, specialmente nella memorizzazione e nella comunicazione, \u00e8 utile operare una distinzione tra \"repertorio di caratteri\" (un insieme completo di caratteri astratti supportato da un certo sistema) e \"codifica di caratteri\", che specifica il sistema da usare per la rappresentazione dei caratteri di un certo insieme utilizzando codici numerici.\nDopo i primi repertori di caratteri (\"ASCII\" nel 1963 ed \"EBCDIC\" nel 1964) si assistette ad un processo di standardizzazione. Presto divennero evidenti le limitazioni di questi modelli di rappresentazione e si tent\u00f2 di sviluppare metodi specifici per superarle. In particolare, la necessit\u00e0 di supportare un numero sempre maggiore di caratteri (come richiesto ad esempio dalle codifiche CJK tipiche dell'estremo oriente) rese evidente il bisogno di un approccio sistematico al problema. Un tentativo in tal senso \u00e8 rappresentato dalla codifica Unicode, il cui repertorio comprende pi\u00f9 di centomila caratteri."}
{"id": "149612", "revid": "92723", "url": "https://it.wikipedia.org/wiki?curid=149612", "title": "Kazakhistan", "text": ""}
{"id": "149614", "revid": "729019", "url": "https://it.wikipedia.org/wiki?curid=149614", "title": "Distorsione (medicina)", "text": "Una distorsione \u00e8 la perdita momentanea e reversibile della congruit\u00e0 articolare dovuta ad un movimento anomalo a carico dell'articolazione; \u00e8 causata da traumi o contusioni soprattutto delle ossa pi\u00f9 sporgenti, o di movimenti innaturali delle ossa mobili, ma anche un insufficiente tono muscolare pu\u00f2 facilitarla. Consiste in una temporanea modificazione dell'articolazione che non comporta per\u00f2 una perdita di contatto tra le superfici articolari come una lussazione.\nLa distorsione provoca un danno di gravit\u00e0 variabile alle componenti dell'articolazione: capsula, legamenti, tendini e menisco.\nPresentazione clinica.\nLe articolazioni interessate da una distorsione sono solitamente il ginocchio, il polso, il gomito e, molto frequentemente, la caviglia. I sintomi caratteristici sono gonfiore, dolore e sensazione di calore.\nOccorre preoccuparsi molto quando la distorsione \u00e8 proprio a carico della caviglia, poich\u00e9 potrebbe portare a distorsioni recidivanti anche per tutta la vita, a causa di disfunzioni permanenti e mancanza di risposta muscolo-tendinea. I sintomi sono: dolore dei punti di inserzione o sul decorso dei legamenti interessati, provocato dalla pressione e dalle sollecitazioni che tendono a saggiare la resistenza del legamento in esame, tumefazione dell\u2019articolazione, eventuali segni di lassit\u00e0 articolare.\nTerapia.\nL'esaminatore effettuer\u00e0 le valutazioni necessarie a escludere il sospetto di una frattura e consiglier\u00e0 il trattamento pi\u00f9 adatto.\nIn caso di distorsione occorrer\u00e0 mettere immediatamente a riposo l'arto interessato, comprimere l'articolazione con un bendaggio rigido, applicare ghiaccio e, se il caso lo richiede, elevare l'arto per ridurre l'edema.\nNella maggior parte dei casi basta riposo e fasciatura; per alcune distorsioni pi\u00f9 gravi si ricorre ad immobilizzare con un'ingessatura come per le fratture, ma raramente si ricorre all'intervento chirurgico per ricostruire i legamenti lesionati.\nSi ricorre all'operazione quando le condizioni legamentose potrebbero portare ad un'instabilit\u00e0 permanente dell'arto, o alla nascita di complicazioni secondarie (artrosi, altri dolori).\nRiabilitazione.\nDopo un periodo di riposo, occorrer\u00e0 effettuare una opportuna riabilitazione, che consister\u00e0 in esercizi per rinforzare la muscolatura e per recuperare l'articolarit\u00e0. Sar\u00e0 utile associare anche dei mezzi fisici come l'ultrasuonoterapia, il laser, o anche la mesoterapia.\nIn genere, la riabilitazione della distorsione di caviglia consiste nel recupero dell'identica logica posturale precedente al trauma, valutando bene i punti di appoggio del piede al suolo (cosa che spesso viene alterata) e l'allineamento del piede con la gamba."}
{"id": "149616", "revid": "831312", "url": "https://it.wikipedia.org/wiki?curid=149616", "title": "UAE Team Emirates", "text": "La UAE Team Emirates, nota in passato come \"Lampre\", \u00e8 una squadra maschile emiratina di ciclismo su strada con licenza UCI World Tour.\nNata nel 2005 dalla fusione tra le squadre Saeco e Lampre, fu attiva con licenza italiana fino al 2017, quando allo sponsor Lampre subentr\u00f2 un pool di imprese di Abu Dhabi affiancato dal telaista Colnago. Con la maglia della squadra Michele Scarponi ha vinto il Giro d'Italia 2011 e Tadej Poga\u010dar i Tour de France 2020 e Tour de France 2021\nStoria.\nLa squadra viene creata nel 2005, in concomitanza con la nascita dell'UCI ProTour, grazie alla fusione tra le due formazioni professionistiche italiane Saeco e Lampre, assumendo la denominazione Lampre-Caffita; dalla vecchia Lampre vengono mantenuti i colori sociali, blu e fucsia. Nel 2006 e nel 2007 secondo sponsor \u00e8 Fondital, mentre nel 2008 Lampre \u00e8 sponsor unico. Il secondo sponsor nel 2009 \u00e8 N.G.C., mentre nella stagione 2010 \u00e8 la Farnese Vini; nelle stagioni 2011 e 2012 il secondo sponsor \u00e8 ISD mentre dal 2013 al 2016 \u00e8 il telaista Merida.\nNelle dodici stagioni di attivit\u00e0 come Lampre, i principali successi arrivano con Alessandro Ballan, Damiano Cunego, Michele Scarponi e Alessandro Petacchi. Ballan e Cunego si mettono in evidenza nelle classiche nel biennio 2007-2008, vincendo rispettivamente un Giro delle Fiandre e due Giri di Lombardia, mentre Scarponi ottiene la vittoria del Giro d'Italia 2011 dopo la squalifica di Alberto Contador; Petacchi si aggiudica infine la maglia verde della classifica a punti al Tour de France 2010.\nAl termine del 2016 Lampre, dopo oltre 20 anni, d\u00e0 l'addio alla sponsorizzazione e alla storica livrea blu-fucsia. Il gruppo sportivo non chiude, viene invece subito ricostituito intorno a Giuseppe Saronni, general manager storico del team Lampre, grazie ai finanziamenti di imprese dell'emirato di Abu Dhabi (rappresentate da Matar Suhail Al Yabhouni Al Dhaheri, nuovo presidente) e del marchio di telai lombardo Colnago. La nuova squadra assume la denominazione UAE Abu Dhabi, poi UAE Team Emirates, dal nome dello sponsor principale Emirates, ricevendo una delle diciotto licenze UCI World Tour per la stagione 2017.\nCronistoria.\nClassifiche UCI.\n\"Aggiornato al 26 ottobre 2020.\"\nPalmar\u00e8s.\n\"Aggiornato al 29 agosto 2021.\"\nOrganico 2022.\n\"Aggiornato al 1\u00b0 gennaio 2022.\""}
{"id": "149617", "revid": "30610", "url": "https://it.wikipedia.org/wiki?curid=149617", "title": "Evgenij Evgen'evi\u010d Sluckij", "text": "Egli \u00e8 principalmente conosciuto per uno studio del 1915, inizialmente passato inosservato a causa del conflitto mondiale, sulla derivazione del rapporto, incarnato nella ben nota equazione di Slutsky ampiamente utilizzato nella Teoria del consumatore microeconomica, per separare l'effetto di sostituzione e l'effetto di reddito di una variazione di prezzo sulla quantit\u00e0 totale domandata di un bene a seguito di una variazione di prezzo del bene, o di un bene correlato che potrebbero avere un effetto incrociato sulla quantit\u00e0 del bene originario.\nEgli ha dato anche importanti contributi nel campo della statistica e dei processi stocastici."}
{"id": "149630", "revid": "1003477", "url": "https://it.wikipedia.org/wiki?curid=149630", "title": "Blansko", "text": "Blansko (in tedesco \"Blanz\") \u00e8 una citt\u00e0 della Repubblica Ceca, importante centro turistico ed industriale situato nella parte sud-orientale del Paese, adagiato sul fiume Svitava, 30 km a nord di Brno. Dista dalla capitale Praga 232\u00a0km. \nDiventato ufficialmente citt\u00e0 nel 1905, nel 2005 ne ricorre il centenario e per l'occasione sono stati organizzati grandi festeggiamenti con la presenza qualificante del Presidente della Repubblica Ceca V\u00e1clav Klaus.\nStoria.\nI primi scritti riguardanti Blansko risalgono al 1141, quando viene citata la presenza nella zona di un castello attorno al quale si svilupp\u00f2 in seguito un borgo medievale, mentre le prime tracce della cosiddetta \"Blansko Nuova\" vengono datate la fine del '200.\nLe due cittadine, separate dal fiume Svitava, prosperarono in completa autonomia una dall'altra, sia dal punto di vista amministrativo che economico, sino al 1526, anno in cui decisero di perseguire un cammino comune. Grazie a questa unione, nel 1580 Blansko assunse la qualifica di \"grossa borgata\".\nAlla fine del Cinquecento inizi\u00f2 il regno della stirpe degli \"\u017dalkov\u0161t\u00ed\" di \u017dalkovice. Nel 1604 venne ricostruita la fortezza gotica che venne poi trasformata in castello rinascimentale.\nIl possesso di Blansko pass\u00f2 alla famiglia dei conti \"Gellhorn\" di Slesia verso la fine del Seicento, la quale, nel 1698, diede inizio alla produzione metallurgica. Questa tradizione prosegu\u00ec con la famiglia nobile di \"Salm-Reifferscheidt\", che acquist\u00f2 nel 1766 una grande parte di Blansko.\nDalla prima met\u00e0 dell'Ottocento si nota uno sviluppo della produzione metallurgica con un occhio particolare alla produzione di oggetti artistici in ghisa.\nNel 1896 la ditta praghese Breitfeld-Dan\u011bk acquist\u00f2 il possesso delle ferriere.\nAttorno al 1840 Blansko divent\u00f2 centro della regione giudiziale in concomitanza con l'abrogazione dell'amministrazione patrimoniale e la riforma agraria.\nLa prosperit\u00e0 di Blansko accrebbe anche per la costruzione della linea ferroviaria \u010cesk\u00e1 T\u0159ebov\u00e1 - Praga, che fu realizzata negli anni 1843 - 1849 a cura di una ditta italiana, la \"Talachini\".\nGrazie alla continua espansione demografica ottenne nel 1905, grazie ad un decreto dell'imperatore Francesco Giuseppe, la promozione a citt\u00e0, divenendo infine capoluogo di provincia nel 1949.\nAl giorno d'oggi conta circa 22.000 abitanti ed \u00e8 chiamata \"Porta d'ingresso del Carso Moravo\", uno dei pi\u00f9 importanti complessi di grotte sotterranee aperte al pubblico. La principale attrazione di questa zona \u00e8 l'Abisso di Macocha con una profondit\u00e0 di ben 138 m.\nBlansko moderna \u00e8 orientata all'industria. In particolare nella produzione di turbine idrauliche in ghisa, turbine a vapore (officine CKD Blansko, in cooperazione con la russa Tyazhmash di Syzran Volga), di strumenti elettronici di misura e di meccanismi per l'industria tipografica.\nDemografia attuale.\nSecondo il pi\u00f9 recente censimento del 2001 la popolazione totale di 20.694 abitanti \u00e8 composta\nReligione dichiarata\nNazionalit\u00e0:\nPopolazione per fasce di et\u00e0"}
{"id": "149631", "revid": "486946", "url": "https://it.wikipedia.org/wiki?curid=149631", "title": "PLC (automazione)", "text": ""}
{"id": "149632", "revid": "831312", "url": "https://it.wikipedia.org/wiki?curid=149632", "title": "Giro d'Italia 1981", "text": "Il Giro d'Italia 1981, sessantaquattresima edizione della \"Corsa Rosa\", si svolse in ventidue tappe precedute un cronoprologo iniziale dal 13 maggio al 7 giugno 1981, per un percorso totale di 3\u00a0895,6 km. Fu vinto da Giovanni Battaglin. \nVenne trasmesso in tv dalla Rai Tv1 e in radio da Rai Radio1.\nSquadre e corridori partecipanti.\nPartecipano alla corsa 130 ciclisti in rappresentanza di tredici squadre, ciascuna composta da dieci ciclisti."}
{"id": "149634", "revid": "1305772", "url": "https://it.wikipedia.org/wiki?curid=149634", "title": "Monitor (sincronizzazione)", "text": "Un monitor, nella programmazione, \u00e8 un costrutto di sincronizzazione di un linguaggio di alto livello. Un'istanza di un tipo monitor pu\u00f2 essere utilizzata da due o pi\u00f9 processi o thread per rendere mutuamente esclusivo l'accesso a risorse condivise. Il vantaggio nell'utilizzo del monitor deriva dal fatto che non si deve codificare esplicitamente alcun meccanismo per realizzare la mutua esclusione, giacch\u00e9 il monitor permette che un solo processo sia attivo al suo interno.\nCaratteristiche.\nUn monitor tipo \u00e8 formato da:\nLe variabili locali sono dichiarate come private, ovvero sono accessibili solo dalle procedure del monitor.\nQuando un monitor viene istanziato, \u00e8 avviato il blocco d'inizializzazione oppure dev'essere invocata la sua procedura d'inizializzazione, in modo analogo al modo in cui viene invocato un metodo costruttore di una classe di un linguaggio di programmazione ad oggetti quando viene istanziato un oggetto, oppure, effettivamente in quel modo, se il monitor \u00e8 una classe di un oggetto.\nUn processo entra in un monitor invocando una delle sue procedure. All'interno del monitor pu\u00f2 essere attivo un solo processo per volta, sicch\u00e9, quando un processo invoca una procedura, la richiesta viene accodata e soddisfatta non appena il monitor \u00e8 libero.\nLa struttura generica di un monitor:\nUn esempio di monitor:\n monitor conto_corrente {\n \"double\" saldo:= 0.0\n procedure preleva(\"double\" importo) {\n if importo &lt; 0.0 then error \"L'importo del prelievo deve essere un numero positivo\"\n else if saldo &lt; importo then error \"Fondi insufficienti per il prelievo\"\n else saldo:= saldo - importo\n \n procedure versa(\"double\" importo) {\n if importo &lt; 0.0 then error \"L'importo del versamento deve essere un numero positivo\"\n else saldo:= saldo + importo\n \n \"double\" function saldo() {\n return saldo\nNell'esempio, si ha la garanzia che la transazione aggiorni correttamente il saldo del conto corrente.\nVariabili condizionali.\nSenza ulteriori meccanismi, il rigido vincolo di mutua esclusione del costrutto non permetterebbe sincronizzazioni particolari. Invece, le variabili condizionali, di tipo condition, che possono essere definite tra le altre variabili locali, e le procedure attendi(condition x) e notifica(condition x), le uniche a poter essere invocate su di esse, forniscono ad un programmatore gli strumenti necessari per scrivere un proprio schema di sincronizzazione.\nL'operazione attendi(), applicata ad una variabile condizionale, permette di sospendere un processo che occupa il monitor, facendo in modo che il processo sparisca temporaneamente dal monitor e venga posto in una coda d'attesa per quella variabile condizionale, dando cos\u00ec via libera ad un nuovo processo che desidera entrare nel monitor oppure ad un altro processo pronto, presso una variabile condizionale, a riprendere l'esecuzione.\nL'operazione notifica() risveglia esattamente un processo sospeso sulla variabile condizionale per cui \u00e8 chiamata; questo processo riprende la propria esecuzione appena ha via libera.\nIn ogni caso, quando non ci sono processi in attesa sulla variabile condizionale per cui \u00e8 chiamata la notifica, non accade nulla.\nLa notifica, in base alle sue politiche d'invio, pu\u00f2 dar luogo a differenti evoluzioni del sistema, qui riassunte:\nIl seguente \u00e8 l'esempio di un monitor che usa le variabili condizionali per implementare un canale di comunicazione tra processi (per es. una pipe), che pu\u00f2 memorizzare un solo intero per volta.\n monitor canale {\n \"int\" contenitore\n \"boolean\" pieno:= \"false\"\n \"condition\" spedito\n \"condition\" ricevuto\n function spedisci(\"int\" valore) {\n if pieno then attendi(ricevuto)\n contenitore:= valore\n pieno:= \"true\"\n notifica(spedito)\n \n \"int\" function ricevi() {\n if not pieno then attendi(spedito) \n pieno:= false\n notifica(ricevuto)\n return contenitore\nProviamo a simulare una possibile esecuzione del monitor \"canale\" preso ad esempio. \nSupponiamo che un primo processo chieda al monitor di ricevere e si blocchi poich\u00e9 il canale non \u00e8 pieno; a questo punto, scompare dal monitor, in attesa del verificarsi della condizione 'spedito'. Supponiamo, inoltre, che altri tre processi chiedano di ricevere: vengono tutti accodati tra i processi da risvegliare sulla variabile condizionale \"spedito\".\nFintanto che non ci sono processi che inviano un intero sul canale, invocando \"spedisci(),\" i nostri quattro processi sono accodati in attesa di una spedizione.\nSolo nel caso in cui, finalmente, arriva un processo che richiede al monitor di spedire, ad esempio con \"spedisci(3)\", non essendoci altri processi che usano il monitor (i quattro processi accodati sulla variabile condizionale 'spedito' sono tutti invisibili), il monitor osserva che il contenitore \u00e8 vuoto, lo riempie e notifica che il canale ha \"spedito\" dei dati. Questa notifica, a seconda della politica utilizzata, ha effetto sul processo in testa alla coda di attesa della variabile condizionale \"spedito\".\nStoria.\nInizialmente proposti da Per Brinch Hansen sulla base di precedenti lavori di C. A. R. Hoare. Lo stesso Hoare in seguito svilupp\u00f2 la teoria dei monitor e dimostr\u00f2 che, da un punto di vista della potenza espressiva, i monitor erano equivalenti ai semafori.\nI monitor furono proposti inizialmente come modello teorico, ma furono in seguito adottati da molti linguaggi di programmazione concorrente. Alcuni esempi di linguaggi che consentono l'uso di monitor si possono citare:\nIl linguaggio C# non ha i monitor come caratteristica primitiva del linguaggio, ma una funzione analoga viene fornita da una classe di libreria del framework .NET.\nI monitor sono stati adottati da diversi sistemi operativi come meccanismo di controllo della concorrenza (sebbene i meccanismi \"primitivi\" si fondino in genere sul concetto di semaforo): un esempio \u00e8 l'interfaccia pthreads di POSIX."}
{"id": "149640", "revid": "1013865", "url": "https://it.wikipedia.org/wiki?curid=149640", "title": "Regione di Coquimbo", "text": "La regione di Coquimbo anche chiamata IV Regi\u00f3n \u00e8 una regione del Cile centro-settentrionale."}
{"id": "149641", "revid": "640277", "url": "https://it.wikipedia.org/wiki?curid=149641", "title": "LISA Pathfinder", "text": "LISA Pathfinder (precedentemente denominata SMART-2) \u00e8 stata una missione dell'Agenzia Spaziale Europea il cui lancio, previsto inizialmente nel 2011, \u00e8 avvenuto il 3 dicembre 2015.\nLa sigla SMART indica Small Missions for Advanced Research in Technology (missioni ridotte per la ricerca tecnologica). L'obiettivo del LISA Pathfinder \u00e8 verificare le tecnologie che saranno alla base della missione congiunta NASA/ESA LISA.\nLa missione LISA cercher\u00e0 di individuare prove sperimentali dell'esistenza di onde gravitazionali e di utilizzare tali onde per lo studio di fenomeni quali buchi neri e sistemi binari. Nell'aprile 2016 l'ESA ha annunciato, dai dati di LISA Pathfinder, che la missione LISA \u00e8 fattibile.\nMissione.\nLISA Pathfinder ha posizionato due masse di prova in una caduta libera gravitazionale quasi perfetta, e ha controllato e misurato il loro movimento relativo con una precisione senza precedenti. L'interferometro laser ha misurato la posizione relativa e l'orientamento delle masse con un'accuratezza inferiore a , una tecnologia stimata abbastanza sensibile da rilevare le onde gravitazionali dalla missione successiva, l'antenna spaziale per interferenze laser (LISA).\nL'interferometro era un modello in scala di uno dei tre bracci dell'interferometro LISA, ridotto da milioni di chilometri a di lunghezza. La riduzione non ha modificato l'accuratezza della misurazione della posizione relativa, n\u00e9 ha influito sui vari disturbi tecnici prodotti dal veicolo spaziale che circonda l'esperimento, la cui misurazione era l'obiettivo principale di LISA Pathfinder. La sensibilit\u00e0 alle onde gravitazionali, tuttavia, \u00e8 proporzionale alla lunghezza del braccio, e questo \u00e8 ridotto di diversi miliardi di volte rispetto all'esperimento LISA pianificato.\nLISA Pathfinder era una missione guidata dall'ESA. Ha coinvolto compagnie spaziali europee e istituti di ricerca di Francia, Germania, Italia, Paesi Bassi, Spagna, Svizzera, Regno Unito e l'agenzia spaziale americana NASA.\nTecnologia.\nLISA Pathfinder \u00e8 stato assemblato da Airbus Defence and Space a Stevenage (Regno Unito), sotto contratto con l'Agenzia spaziale europea. Portava un \"pacchetto tecnologico LISA\" europeo che comprendeva sensori inerziali, interferometro e strumentazione associata, nonch\u00e9 due sistemi di controllo senza trascinamento: uno europeo, che utilizzava micro-propulsori a gas freddo (simili a quelli usati sul Satellite Gaia) e un prodotto costruito negli Stati Uniti \"Disturbance Reduction System\" che utilizza i sensori europei e un sistema di propulsione elettrica che utilizza goccioline ionizzate di un colloide accelerato in un campo elettrico. Il sistema di propulsione colloidale (o \"propulsore elettrospray\") fu costruito da Busek e consegnato al Jet Propulsion Laboratory per l'integrazione con il veicolo spaziale.\nStrumentazione.\nIl pacchetto tecnologico LISA (LTP) \u00e8 stato integrato da Airbus Defence e Space Germany, ma gli strumenti e i componenti sono stati forniti da istituzioni di tutta Europa. I requisiti tecnici di riduzione del rumore sull'interferometro sono molto rigorosi, il che significa che la risposta fisica dell'interferometro alle mutevoli condizioni ambientali, come la temperatura, deve essere ridotta al minimo.\nInterferenze ambientali.\nNella missione di follow-up, eLISA, i fattori ambientali influenzeranno le misurazioni effettuate dall'interferometro. Queste influenze ambientali includono campi elettromagnetici vaganti e gradienti di temperatura, che potrebbero essere causati dal riscaldamento non uniforme del veicolo spaziale da parte del Sole, o anche dall'attivit\u00e0 della strumentazione all'interno del veicolo stesso. Pertanto, LISA Pathfinder \u00e8 stato progettato per scoprire in che modo tali influenze ambientali cambino il comportamento dei sensori inerziali e degli altri strumenti. LISA Pathfinder ha volato con un ampio pacchetto di strumenti in grado di misurare la temperatura e i campi magnetici sulle masse di prova e sul banco ottico. Il veicolo spaziale era persino equipaggiato per stimolare artificialmente il sistema: trasportava elementi riscaldanti in grado di riscaldare in modo irregolare la struttura del veicolo spaziale, causando la distorsione del banco ottico e consentendo agli scienziati di vedere come cambiano al variare delle temperature."}
{"id": "149642", "revid": "767487", "url": "https://it.wikipedia.org/wiki?curid=149642", "title": "Spirale di Fermat", "text": "La spirale di Fermat (conosciuta anche come spirale parabolica) segue l'equazione\nin coordinate polari. \u00c8 un tipo di spirale archimedea."}
{"id": "149643", "revid": "287204", "url": "https://it.wikipedia.org/wiki?curid=149643", "title": "Letteratura erotica", "text": "Si intende per letteratura erotica uno scritto che abbia come suo argomento principale la trattazione anche esplicita di temi legati alla sessualit\u00e0 e all'amore fisico, attraverso i quali vengono, non di rado, veicolati contenuti filosofici o spirituali. All'interno di questo genere si possono facilmente trovare romanzi, racconti, poesie, opere teatrali, autobiografie e manuali sessuali.\nUna caratteristica comune del genere \u00e8 anche l'espressione, in prosa o poesia, di fantasie sessuali su temi quali possono essere la prostituzione, l'orgia, l'omosessualit\u00e0 e il sadomasochismo, assieme a molti altri argomenti considerati come tab\u00f9 o che rientrano nell'ambito del feticismo; essi possono venire espressi con linguaggio pi\u00f9 o meno allusivo o esplicito. Altri elementi comuni sono la satira e la critica di determinati ordinamenti o regole sociali.\nLa circolazione della letteratura erotica non era vista come un grave problema prima dell'invenzione della stampa, in quanto i relativamente alti costi di produzione dei singoli manoscritti ne limitavano la distribuzione ad un piccolo gruppo di lettori affezionati e cultori del genere; ma tutto cambi\u00f2 a partire dalla fine del XV secolo, con un aumento delle restrizioni come la censura e i divieti legali di pubblicazione per motivi di \"oscenit\u00e0\". A causa di tali proibizioni, da allora e per i secoli successivi la maggior parte di questo tipo di materiale divenne clandestino e sempre pi\u00f9 sovversivo e ribelle.\nMolta di questa letteratura \u00e8 arricchita da stampe di arte erotica che illustrano il testo.\nEstremamente difficoltoso \u00e8 il distinguo tra erotismo e pornografia, ma una distinzione, in letteratura, pu\u00f2 essere azzardata definendo l'erotismo un percorso di conoscenza, e la pornografia la ripetizione stereotipata di una meccanica. Un'altra differenza \u00e8 che nell'erotismo non \u00e8 obbligatoria la descrizione dell'atto sessuale in s\u00e9, ma ci si pu\u00f2 limitare anche alla tensione che pu\u00f2 portare all'atto sessuale medesimo.\nErotismo o pornografia?\nA volte pu\u00f2 risultare alquanto difficile classificare un libro nella categoria dell'erotico o del pornografico; la soggettivit\u00e0 di tale classificazione \u00e8 importante. Per differenziare la letteratura generale da quella a cui spettano i titoli di erotica o pornografica, possiamo considerare l'effetto dato dalla lettura: il libro produce o no eccitazione sessuale nel lettore? Tale criterio, com'\u00e8 facilmente comprensibile, \u00e8 quindi molto variabile da persona a persona, da un'epoca ad un'altra epoca: se gli scritti del Marchese de Sade possono infiammare alcuni, possono benissimo lasciare altri di ghiaccio.\nMa la letteratura non \u00e8 immune neppure da una \"distorsione di significato\" da parte del lettore, la biografia di un martire potrebbe benissimo essere letta come un racconto sadomaso; il \"manuale segreto dei confessori\" del 1864 (che elenca in modo dettagliato tutte le domande di genere sessuale da porre a chi s'appresta al sacramento della penitenza), potrebbe benissimo servire da guida verso i piaceri proibiti.\nDovremmo poi anche cercare di distinguere l'erotica dalla vera e propria pornografia, il testo di un romanzo erotico dovrebbe essere giudicato per le sue qualit\u00e0 letterarie, rispetto ad un'opera esplicitamente porno. Non dimentichiamo inoltre che il giudizio sia della critica che del pubblico si evolve nel tempo: \"Madame Bovary\" nel 1857 \u00e8 stato condannato per offesa alla moralit\u00e0 pubblica alla religione. La pubblicazione di \"Th\u00e9r\u00e8se Raquin\" dieci anni dopo ha attaccato al suo autore \u00c9mile Zola l'etichetta di pornografo.\nUn altro criterio spesso utilizzato per distinguere erotismo da pornografia \u00e8 la crudezza delle scene rappresentate o le parole di registro osceno utilizzate (scrivere vagina o scrivere figa cambia di molto l'atmosfera generale della narrazione, lo stesso dicasi per pene e cazzo): anche in questo caso per\u00f2 la soggettivit\u00e0 del lettore pu\u00f2 influenzare notevolmente la ricezione del testo, per cui ci\u00f2 che risulta volgarmente scioccante e non appropriato per uno non necessariamente lo sar\u00e0 in egual misura per un altro.\nIn definitiva, la distinzione tra erotismo e pornografia (tra ci\u00f2 che pu\u00f2 urtare o meno la sensibilit\u00e0 di chi legge) sta tutta nella mente d'ogni lettore.\nStoria.\nPoesia.\nAntichit\u00e0.\nGi\u00e0 negli scritti antichi si possono rintracciare riferimenti pi\u00f9 o meno espliciti alla sessualit\u00e0 e all'amore sensuale. Il primo racconto erotico pervenutoci si pu\u00f2 rintracciare nell'Antico Egitto dove l'erotismo era molto sentito: un esempio lampante \u00e8 il cosiddetto \"Papiro erotico\" dove immagini esplicite vengono accompagnate dal testo. Sono note anche le liriche amorose egizie, un esempio \u00e8 la deliziosa Canzone del sicomoro, nella quale le pratiche erotiche dei protagonisti vengono raccontate\ndalle piante del giardino in cui gli amanti si incontrano. \nL'erotismo \u00e8 stato il perno attorno al quale hanno avuto formulazione numerosi miti greci; altri riferimenti sono legati al pathos e alla tragedia greca e si riscontrano sia in Sofocle che in Euripide.\nMolte opere nonch\u00e9 frammenti di testi poetici erotici ci sono giunti direttamente dal mondo greco-romano; tra gli autori greci Stratone di Sardi, Saffo (la cui patria, l'isola di Lesbo diede nome al lesbismo) e Filodemo di Gadara; tra i latini Catullo (il quale considera senza mezzi termini la passione sensuale come valore fondamentale dell'uomo), Properzio, Tibullo, Ovidio (celebra l'amore e la sensualit\u00e0 soprattutto con l\"'Ars amatoria\", considerato il \"capolavoro della poesia erotica latina\".), Marziale e Giovenale e l'anonimo autore dei \"Priapea\". Anche autori di molto successivi hanno continuato a scrivere versi erotici utilizzando la classicit\u00e0 della lingua latina, come ad esempio Johannes Secundus, amico e collega di Erasmo da Rotterdam.\nMa una grande parte della letteratura erotica antica e medioevale ha avuto origine anche dalla tradizione orientale, sia in testi di educazione sessuale, veri e propri manuali del sesso, come il \"K\u0101ma S\u016btra\" e \"Il giardino profumato\", sia in molti racconti tratti dalla raccolta de Le mille e una notte oltre che nelle Rub\u02bfayy\u0101t (quartine) del poeta persiano \u02bfUmar Khayy\u0101m. La tradizione biblica infine contiene il \"Cantico dei cantici\", struggente poemetto d'amore che canta il desiderio dell'amata nei confronti dell'amato.\nMedioevo e Rinascimento.\nIl desiderio, l'erotismo e l'amore sono al centro della poesia trobadorica europea e di numerose raccolte di novelle medievali, attraverso metafore pi\u00f9 o meno esplicite. Nel periodo rinascimentale molte poesie di argomento amoroso o comunque intrise di sensualit\u00e0 non vennero scritte per la pubblicazione, limitandosi a circolare in forma manoscritta per un pubblico selezionato di lettori; tra questi anche i \"Sonetti\" di William Shakespeare (dedicati ad un misterioso \"bel ragazzo\"), ma anche \"Venere e Adone\" e \"Lo stupro di Lucrezia\".\nIn Italia, oltre ai versi erotici di Pietro Aretino, abbiamo anche la produzione oscena in dialetto veneziano di Giorgio Baffo.\nXVII-XVIII secolo.\nNel XVII secolo John Wilmot (soprannominato \"il libertino\") era noto per i suoi versi osceni, molti dei quali sono stati pubblicati postumi in antologie e compendi di poesia libertina assieme a quelli di Charles Sedley, Charles Sackville e George Etherege. Anche se molte delle poesie attribuite a Wilmot, conte di Rochester, erano in realt\u00e0 opera d'altri autori, la sua fama di libertino era tale che ne venne utilizzato il nome per pubblicizzare raccolte anonime di versi erotici dei secoli successivi.Una delle poesie sicuramente scritte da lui \u00e8 quella intitolata \"A Ramble in St. James's Park\" (Passeggiata al St. James's Park) in cui il protagonista assiste a scene di stupro e incesto: questa poesia \u00e8 stata censurata fino alla met\u00e0 del XX secolo e viene rappresentata in una scena del film \"The Libertine\" basato proprio sulla vita di Wilmot.\nCollezioni in lingua inglese di versi erotici composti a pi\u00f9 mani sono \"Wit and Mirth, or Pills to Purge Melancholy\" (Pillole per eliminare la malinconia), le \"Roxburghe Ballads\" e \"Percy Folio\"; poi i tre volumi di \"Poetica Erotica\" (pubblicati solamente nel 1921) e il suo complementare osceno \"Immortalia\" (1927), entrambi a cura di TR Smith. Collezioni francesi includono \"Les Muses gaillardes\" (1606), \"Le Cabinet satyrique\" (1618) e \"La Parnasse des poetes satyriques\" (1622).\nUna celebre raccolta composta da quattro poesie erotiche \u00e8 stata pubblicata in Inghilterra nel 1763 col titolo \"Essay on Woman\" (Saggio sulla Donna); questo includeva un brano che era parodia oscena di \"An Essay on Man\" (Un Saggio sull'Uomo) di Alexander Pope, poi \"The Maid's Praye\", la \"Universal Prayer\" ed infine \"The Dying Lover to his Prick\". Attribuite a John Wilkes, gli costarono una persecuzione giudiziaria.\nXIX secolo.\nUno dei poeti pi\u00f9 importanti dell'epoca in lingua inglese fu Algernon Swinburne il quale deve gran parte della sua fama al talento nel comporre versetti erotici, tra cui dodici egloghe dedicate al piacere della flagellazione erotica intitolate \"The Flogging Block\"; del 1888 sono invece i \"The Whippingham Papers\". Altro famoso poema sullo stesso argomento \u00e8 \"The Rodiad\", attribuito (ma non si sa quanto seriamente) al drammaturgo George Colman. Un'opera comica sul tema della fustigazione erotica, \"Lady Bumtickler's Revels\", viene pubblicata nel 1872.\nTra le poesie erotiche possiamo certamente includere i versi censurati dalla prima edizione de \"I fiori del male\" di Charles Baudelaire; \"Il pomeriggio di un fauno\", egloga di St\u00e9phane Mallarm\u00e9 del 1876 con illustrazioni di \u00c9douard Manet; i tre sonetti intitolati \"Les Stupra\" composti da Arthur Rimbaud nel 1871-72; \"Les Amies\" di Paul Verlaine, cinque sonetti consacrati all'amore tra lesbiche.\nPierre Lou\u00ffs, poeta e scrittore francese, nel 1894 \u00e8 autore de \"Le canzoni di Bilitis\", celebrazione del lesbismo e del risveglio dei sensi da parte di giovani donne. Contribuisce inoltre a creare nel 1891 una rivista letteraria, \"La Conque\", dove pubblica le proprie precoci collezioni di versi erotici, gi\u00e0 contrassegnati dallo stile raffinato che lo contraddistingue.\nXX secolo.\nAudaci e spesso crudi, nell'indagine del rapporto amoroso, sono gli scritti della poetessa Patrizia Valduga, mentre alternano lirismo a pornografia le lettere e le poesie della praghese Jana \u010cern\u00e1.\nNarrativa.\nNarrativa erotica \u00e8 il nome che viene dato a quella letteratura in prosa che si occupa di tematiche sessuali, generalmente in un modo pi\u00f9 \"letterario\" rispetto alle pubblicazioni pi\u00f9 esplicitamente pornografiche; talvolta con forti elementi di satira e critica sociale. Tali opere sono state spesso vietate dalle autorit\u00e0 governative civili o religiose.\nAntichit\u00e0, medioevo, primo periodo moderno.\nUn posto rilevante tra i classici della letteratura erotica antica spetta sicuramente al Satyricon di Petronio Arbitro.\nDel periodo medioevale abbiamo il \"Decameron\" di Giovanni Boccaccio: esso presenta storie di lussuria di monaci e seduzione di suore nei conventi. Il valore artistico dell'opera ne ha permesso nonostante tutto la circolazione anche in epoche in cui si avanzavano forti riserve critiche sul contenuto; vietato in molti paesi, ancora cinque secoli dopo la sua prima pubblicazione ha subito sequestri da parte delle autorit\u00e0 giudiziarie statunitensi e britanniche e ordini di distruzione del libro sono stati fatti negli anni cinquanta del XX secolo nel Regno Unito.\nNel XV secolo la narrativa erotica italiana si arricchisce con la serie di racconti popolari osceni intitolati \" Facetiae\" di Poggio Bracciolini. \"Historia de duobus amantibus\" (Storia dei due amanti) scritto direttamente in lingua latina da Enea Silvio Piccolomini (futuro papa Pio II) \u00e8 stato uno dei libri pi\u00f9 venduto del suo tempo: si tratta di uno dei primi esempi di romanzo epistolare, pieno di immagini erotiche.\nIl XVI secolo \u00e8 contraddistinto dall\"'Heptam\u00e9ron\" della regina Margherita di Navarra ed ispirato all'opera narrativa boccaccesca e \"I Modi\" (conosciuto anche come \"Le sedici posizioni\"), un manuale sessuale ante litteram raffigurante le varie posizioni sessuali migliori da assumere durante il rapporto sessuale con l'aggiunta di sonetti osceni di Pietro Aretino, uno degli autori rinascimentali pi\u00f9 noti.\nL'Aretino scrisse, oltre ai \"Sonetti lussuriosi e dubbi amorosi\", anche tutta una serie di \"dialoghi puttaneschi\" intitolati \"Ragionamenti\" in cui la vita sessuale di mogli, puttane e suore viene messa a confronto e contrapposta. Opere successive dello stesso genere includono \"La retorica delle puttane\" (1642) di Ferrante Pallavicino, \"L'Ecole des Filles\" (1655, La scuola per le ragazze) attribuito a Michel Millot e Jean L'Ange, e \"The Dialogues of Luisa Sigea\" (1660) di Nicolas Chorier.Tali opere riguardano tipicamente l'educazione sessuale da impartire alle ragazzine ingenue da parte di donne pi\u00f9 mature ed esperte: discettazioni filosofiche, forte satira sociale e estremo anticlericalismo sono alcuni tra i caratteri spesso inclusi nella narrazione.\nOpera unica nel suo genere di quest'epoca \u00e8 \"Sodom, or the Quintessence of Debauchery\" (1684), prima opera teatrale a sfondo pornografico nella storia della letteratura, ispirato alla figura del libertino John Wilmot, secondo conte di Rochester\nPoi Luigi Tansillo (\"\"); mentre espliciti riferimenti sessuali possono trovarsi nella produzione teatrale di Angelo Beolco, detto Ruzzante. Si ricorda poi la commedia di anonimo veneziano del XVI secolo \"La Venexiana\", scritta in lingua veneta, la stessa lingua utilizzata nelle sue poesie erotiche da Giorgio Baffo.\nXVIII secolo.\nUno dei pionieri della pubblicazione di opere erotiche in Inghilterra fu Edmund Curll. Lo sviluppo del genere romanzo nel XVIII secolo ha fornito nuovi mezzi per l'espressione dell'erotismo; uno dei pi\u00f9 famosi fu Fanny Hill. Memorie di una donna di piacere di John Cleland. Ma anche gli scrittori francesi hanno iniziato in questo secolo ad occuparsi di letteratura erotica, culmine di questa tendenza \u00e8 rappresentato dal filosofo illuminista Denis Diderot con il suo \"I gioielli indiscreti\": si narra di come un anello magico venga impiegato per ottenere preziose informazioni dalla vagina delle donne, l'organo sessuale femminile inizia cos\u00ec a parlare rendendo conto delle proprie storie ed esperienze intime avute.\nAltre opere di erotica francese di questo periodo comprendono \"Th\u00e9r\u00e8se philosophe\" che descrive l'iniziazione di una ragazza ai segreti della filosofia e del sesso grazie all'opera di un vecchio prete gesuita, \"The Lifted Curtain\" (o \"Laura's Education\") sull'iniziazione sessuale di una ragazza da parte del padre, scritto dal politico rivoluzionario aristocratico Honor\u00e9 Gabriel Riqueti de Mirabeau (ma la cui paternit\u00e0 \u00e8 oggi fortemente contestata); infine \"Le relazioni pericolose\" di Pierre Choderlos de Laclos.\nAlla fine del '700 l'imponente Opere e poetica di Donatien-Alphonse-Fran\u00e7ois de Sade, meglio noto come Marchese de Sade e soprannominato dai suoi estimatori \"Divin marchese\", \u00e8 stata esemplare per quanto riguarda il tema del sadomasochismo ed influenzando in seguito la maggior parte del Sadomasochismo nella fiction: mediante i suoi scritti dal carattere fortemente esplicito, ha veicolato un razionalismo radicale e nichilistica, fino al punto da prestare il proprio nome per indicare il sadismo.\nAl genere erotico appartengono le memorie di Giacomo Casanova. A cavallo tra Settecento e Ottocento, tra gli autori licenziosi si annoverano i siciliani Giovanni Meli, Domenico Tempio e Giuseppe Marco Calvino.\nXIX secolo.\nIn epoca vittoriana la qualit\u00e0 della narrativa erotica si dimostra essere di molto inferiore a quella del secolo precedente, tuttavia alcune delle sue opere prendono spunto da modelli letterari consolidati, primo fra tutti Charles Dickens; \u00e8 inoltre caratterizzata da una curiosa forma di stratificazione sociale. Vengono scrupolosamente osservate le distinzioni sociali tra padrone e servo, ed elementi significativi di sadomasochismo sono presenti nella stessa societ\u00e0 civile, dove \"caning\" e \"paddling\" sono abitualmente usati come forma di punizione corporale, sia in casa che a scuola.\nInnumerevoli sono le opere riguardanti la flagellazione che nascono in questo periodo, e che riflettono in gran parte l'influenza dell'educazione di stampo anglosassone (questa \u00e8 l'epoca in cui il piacere di farsi frustare viene denominato \"vizio inglese\"), spesso anonime o scritte sotto pseudonimo e pubblicate clandestinamente, talvolta non datate: da \"The Lustful Turk\" (1828) a \"The Romance of Lust\" (1873) a \"The Convent School, or Early Experiences of A Young Flagellant\" (1876); poi \"The Mysteries of Verbena House\" (1882), passando per i veri e propri romanzi erotici di \" The Autobiography of a Flea\" (1887) e \"Venus in India\" (1889) scritto da un certo capitano \"Charles Devereaux\". \"Flossie, a Venus of Fifteen: By one who knew this Charming Goddess and worshipped at her shrine\" (1897) e \"My Lustful Adventures\" di \"Ramrod\" completano il quadro.\nNotevoli opere europee di erotica in questo momento sono \"Gamiani\" del francese Alfred de Musset e \"Venere in pelliccia\" dell'austriaco Leopold von Sacher-Masoch ; quest'ultimo ha portato per la prima volta all'attenzione generale il fenomeno del masochismo il quale proprio da lui prende il nome. A partire dal 1888 compare \"La mia vita segreta\", opera di un \"anonimo vittoriano\".\nVerso la fine del secolo una forma pi\u00f9 colta di erotismo cominci\u00f2 ad apparire grazie alle opere pornografiche del poeta inglese Algernon Swinburne il quale segue i temi del paganesimo, del lesbismo e del sadomasochismo ad esempio in \"Lesbia Brandon\". Un lavoro pionieristico sull'erotica omosessuale maschile \u00e8 \"The Sins of the Cities of the Plain\" (\"I peccati delle citt\u00e0 della pianura\", 1881) che presenta il celebre duo di travestiti dell'epoca Boulton e Park, e \"Teleny\" (1893, attribuito, tra gli altri, anche a Oscar Wilde).\nXX secolo.\nTra Ottocento e Novecento la letteratura erotica e quella pornografica ebbero grande successo, mescolandosi alla nuova letteratura femminile. Autori e autrici di tutto il mondo dedicarono pagine e pagine alla descrizione del desiderio e degli amplessi: da Sidonie-Gabrielle Colette a David Herbert Lawrence, passando per Henry Miller e Gabriele D'Annunzio, per il quale il piacere fisico diviene una estetica in tutta la sua opera.Il maggiore esponente della letteratura erotica nipponica tra Ottocento e Novecento \u00e8 Tanizaki Jun'ichir\u014d, autore di grande prestigio e raffinatezza che ha posto al centro della sua produzione il feticismo del piede.\n\"Josefine Mutzenbacher\" del 1906 e ' attribuito a Felix Salten, \"Le undicimila verghe\" (1907) e \"Le prodezze di un giovane Don Giovanni\" (1911) del poeta francese Guillaume Apollinaire, \"Confessione sessuale\" (1912), il \"Piccolo galateo erotico per fanciulle\" (: ad uso degli istituti di educazione) e \"Figlie di tanta madre\" di Pierre Lou\u00ffs, \"Le con d'Irene\" di Louis Aragon, \"Storia dell'occhio\" (1928), \"L'abate C.\" e \"Ma m\u00e8re\" di Georges Bataille. Del 1924 \u00e8 il saggio di Andr\u00e9 Gide intitolato \"Corydon\" dedicato alla pederastia.\n\"Histoire d'O\" di Dominique Aury con lo pseudonimo di \"Pauline R\u00e9age\" e \"Emmanuelle\" di Emmanuelle Arsan (l'ex-attrice tailandese, nome usato come pseudonimo dal marito diplomatico autore del libro): entrambi i libri porteranno la letteratura erotica definitivamente dall'essere genere di nicchia a genere popolare, grazie anche alle fortunate trasposizioni cinematografiche.\nVladimir Nabokov con il suo romanzo \"Lolita\" \u00e8 considerato uno dei maggiori autori di letteratura erotica di tutti i tempi.\nI \"Diari\" (1966), \"Il delta di Venere\" e \"Uccellini\" di Ana\u00efs Nin. Allo stesso modo di O ed Emmanuelle, Marguerite Duras con la trasposizione cinematografica del suo \"L'amante\", ha trovato nuova fama tra il pubblico pi\u00f9 giovane.\nIn anni recenti grande successo ha avuto Almudena Grandes con il romanzo \"Le et\u00e0 di Lul\u00f9\", mentre alla rielaborazione del genere erotico in Italia, grande parte ha avuto Una Chi, pseudonimo di Bruna Bianchi, che indaga i rapporti di potere tra i sessi.\nCollegamenti esterni.\n[[Categoria:Letteratura erotica| ]]"}
{"id": "149647", "revid": "198326", "url": "https://it.wikipedia.org/wiki?curid=149647", "title": "Film ambientati a Napoli", "text": ""}
{"id": "149648", "revid": "120197649", "url": "https://it.wikipedia.org/wiki?curid=149648", "title": "Premi Oscar 1974", "text": "La 46\u00aa edizione della cerimonia di premiazione degli Oscar si \u00e8 tenuta il 2 aprile 1974 a Los Angeles, al \"Dorothy Chandler Pavilion\", condotta da John Huston, Diana Ross, Burt Reynolds e David Niven.\nLa cerimonia viene ricordata anche per il passaggio di uno streaker alle spalle di David Niven e per essere stata l'unica edizione a cui Katharine Hepburn prese parte presentando il Premio alla memoria Irving G. Thalberg.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "149650", "revid": "30610", "url": "https://it.wikipedia.org/wiki?curid=149650", "title": "Cuc\u00f9 (gioco di carte)", "text": "Cuc\u00f9 (detto anche, a seconda delle zone in cui \u00e8 praticato, Cucco, Cuc\u00f9lo, Cuc\u00f9scio, Passa l'asso, Asso che corre, Asso che fugge, Asso fuggente, Saltacavallo, Cuccu, Picuzzo, Picozzo, Asucafuce) \u00e8 un gioco di carte che si pratica con un mazzo di 40 carte divise in quattro semi: cuori, quadri, fiori, picche (semi francesi) oppure coppe, denari, bastoni, spade (semi italiani).\nLe carte per ciascun seme sono: asso, 2, 3, 4, 5, 6, 7, fante, donna (semi francesi) o cavallo (semi italiani), re. Ad esse sono attribuiti valori dall'uno al dieci, nell'ordine elencato.\nIn finale (due giocatori rimasti), nel caso in cui due giocatori hanno la stessa carta tutti i giocatori presenti al tavolo tornano in vita con una sola \"vita\".\nRegole del gioco.\nIl gioco del cuc\u00f9 \u00e8 praticato in modi anche sensibilmente diversi a seconda delle tradizioni locali. Le regole dunque possono essere varie. \nScopo del gioco.\nIl cuc\u00f9 \u00e8 un gioco a eliminazione: i giocatori che perdono, infatti, escono dalla partita, e vince l'ultimo giocatore che resta in gioco fino alla fine. A seconda delle regole, ai giocatori possono essere concesse anche pi\u00f9 \"vite\": in questo caso, il giocatore che perde avr\u00e0 una \"vita\" in meno, e si viene eliminati quando si perdono tutte le \"vite\". Queste ultime possono essere rappresentate da una somma in denaro, e tutte le \"vite\" perse vanno a formare il montepremi finale, che sar\u00e0 aggiudicato al vincitore alla fine della partita.\nPreparazione.\nSi gioca da 2 a 20 persone, ma \u00e8 possibile superare questo limite aggiungendo altri mazzi. Si stabilisce quante \"vite\" hanno i giocatori.\nDistribuzione delle carte.\nDopo aver mescolato le carte e fatto tagliare il mazzo dal giocatore alla sua sinistra, il mazziere distribuisce in senso antiorario una carta coperta per ciascun giocatore, poi mette da parte, coperto, il mazzo delle carte rimanenti.\nGiocata.\nSi gioca in senso antiorario. Il giocatore alla destra del mazziere inizia il gioco. Durante il proprio turno, il giocatore decide se tenere la propria carta o scambiarla con quella del giocatore successivo, il quale non pu\u00f2 rifiutarsi di cederla, a meno che non abbia in mano un re di qualunque seme (il \"cuc\u00f9\"): in questo caso lo scambio non \u00e8 permesso, e il giocatore che ha il re mostra la carta dicendo \"cuc\u00f9\". Il cuc\u00f9 si gira solo se il precedente giocatore chiede di cambiare. Al proprio turno, il mazziere pu\u00f2 tenere la propria carta o spaccare il mazzo prendendo una carta casuale, ferma restando la clausola del \"cuc\u00f9\" detta sopra.\nConclusione della mano.\nQuando anche il turno del mazziere \u00e8 finito si scoprono tutte le carte e chi ha la carta di valore pi\u00f9 basso perde una \"vita\". Se due o pi\u00f9 giocatori possiedono la carta di valore pi\u00f9 basso, ciascuno di essi perde una \"vita\". Chi ha terminato le proprie \"vite\" \u00e8 \"morto\", ed esce dal gioco. Procedendo ad eliminazione, l'ultimo rimasto vince la partita.\nScelta del mazziere.\nPer quanto riguarda la scelta del primo mazziere, essa pu\u00f2 avvenire in diversi modi, spesso coincidenti con quelli utilizzati per scegliere il mazziere in altri giochi: di solito si distribuisce, in ordine antiorario e partendo da una persona a caso, una carta ciascuno e viene scelta la persona che ha ricevuto la seconda carta di quadri (o denari) o il dieci di denari. Ma si pu\u00f2 anche, se i giocatori sono pochi, far pescare una carta a ciascuno e assegnare il mazzo a chi prenda la carta pi\u00f9 alta o ancora prendere una carta dal mazzo e contare il numero della carta in senso antiorario: chi verr\u00e0 indicato per ultimo sar\u00e0 il mazziere.\nSituazioni limite e varianti.\nDi seguito, una lista di possibili situazioni di gioco che, in base alle regole stabilite localmente, possono essere risolte in vari modi\nIl Cuc\u00f9 abruzzese di Campli e Montorio al Vomano.\nSi tratta di una variante che viene giocata nei paesi del teramano abruzzese, soprattutto a Campli e Montorio al Vomano; praticato in zona gi\u00e0 nel '700, \u00e8 stato riscoperto dallo studioso Nicolino Farina; esistevano tre varianti chiamate \"Gnaf - Bum - Cacaccio\". Il Farina ha fatto ristampare nel 2011 i mazzi di carte in forma anastatica, in cui appaiono delle figure curiose, come il cavallo, il gatto, il matto, il tuffo, il mascherone, il grattaculo, dunque si usavano figure e semi diversi da quelli oggi pi\u00f9 consueti del mazzo di carte napoletane. Prima della ristampa di Farina, i mazzi furono ristampati tra il 1880 e il 1928 a Bari dall'editore Murari."}
{"id": "149651", "revid": "2812", "url": "https://it.wikipedia.org/wiki?curid=149651", "title": "El Ferrol", "text": ""}
{"id": "149652", "revid": "12331", "url": "https://it.wikipedia.org/wiki?curid=149652", "title": "Lingue mari", "text": ""}
{"id": "149657", "revid": "919135", "url": "https://it.wikipedia.org/wiki?curid=149657", "title": "Spirale", "text": "Una spirale, in matematica, \u00e8 una curva che si avvolge attorno a un determinato punto centrale o asse, avvicinandosi o allontanandosi progressivamente, a seconda di come si percorre la curva.\nSpirali a due dimensioni.\nUna spirale a due dimensioni pu\u00f2 essere descritta usando le\ncoordinate polari e imponendo che il raggio formula_1 sia una funzione continua e monotona di formula_2. Il cerchio sarebbe visto come un caso degenere (essendo la funzione non strettamente monotona, ma costante).\nAlcuni dei tipi di spirali bidimensionali pi\u00f9 importanti includono:\nLunghezza.\nNota la funzione formula_8 con la quale varia il modulo del vettore posizione, \u00e8 possibile parametrizzare la curva nel piano formula_9 con le coordinate polari formula_10, e quindi svolgere l'integrale curvilineo per determinare la lunghezza formula_11 della curva formula_12, in cui ricordiamo che formula_13:\nDerivando la funzione formula_15 abbiamo che\ne prendendone il modulo:\nIntegrando quindi tra gli angoli formula_18 e formula_19 l'espressione trovata, che sarebbe il modulo della tangente alla curva spirale, si ottiene la lunghezza della curva stessa:\nSpirali a tre dimensioni.\nCome nel caso bidimensionale, formula_1 \u00e8 una funzione continua e monotona di formula_2. Nel caso di spirali tridimensionali semplici la terza variabile, formula_23 (l'altezza) \u00e8 una funzione continua e monotona di formula_2, mentre nel caso di spirali tridimensionali composte, come la \"spirale sferica\" descritta sotto, formula_23 aumenta con formula_2 da un lato rispetto a un punto dato, e ne diminuisce dall'altro lato.\nL'elica e il vortice possono essere visti come tipi di spirale tridimensionali.\nSpirale sferica.\nUna \"spirale sferica\" (lossodromia) \u00e8 la curva su una sfera tracciata da una nave che viaggia da un polo a un altro mantenendo un angolo fisso (ma non un angolo retto) rispetto ai meridiani, cio\u00e8 mantenendo la stessa direzione. La curva ha infinite rivoluzioni, con distanza decrescente man mano che si avvicina a ciascuno dei poli."}
{"id": "149658", "revid": "1564499", "url": "https://it.wikipedia.org/wiki?curid=149658", "title": "Lingue finnopermiche", "text": "Le lingue finnopermiche sono un gruppo linguistico che assieme alle lingue ugriche costituisce il gruppo delle lingue ugrofinniche della famiglia linguistica uralica.\nClassificazione delle lingue.\nLe lingue finnopermiche si possono classificare in due gruppi principali: le lingue permiche e finnovolgaiche. Si classificano nel modo seguente:\nPermico\nFinnovolgaico"}
{"id": "149664", "revid": "96240482", "url": "https://it.wikipedia.org/wiki?curid=149664", "title": "Calcolo di Regge", "text": "Il calcolo di Regge \u00e8 un formalismo matematico sviluppato da Tullio Regge nei primi anni sessanta allo scopo di semplificare lo studio della relativit\u00e0 generale, in particolare il calcolo delle soluzioni dell'equazione di campo di Einstein.\nApprossimazione simpliciale.\nL'idea di base del calcolo di Regge \u00e8 quella di trattare una data porzione di spazio-tempo approssimandola mediante una triangolazione in simplessi. \u00c8 possibile eseguire l'approssimazione per ogni variet\u00e0 lorentziana (ovvero dotata di un tensore metrico con segnatura formula_1). L'approssimazione si estende anche alla curvatura dello spazio-tempo quadridimensionale.\n\u00c8 possibile visualizzare meglio il ragionamento su una superficie bidimensionale: la triangolazione \u00e8 costituita da 2-simplessi, ovvero triangoli, che intersecandosi determinano i loro vertici in comune. La somma degli angoli che insistono su un determinato vertice \u00e8 strettamente legata alla curvatura: se \u00e8 inferiore all'angolo giro (\"deficit angolare positivo\") la curvature \u00e8 positiva, viceversa (\"deficit angolare negativo\") la curvatura \u00e8 negativa.\nNel caso quadridimensionale, l'intersezione dei 4-simplessi determina le 2-facce. Regge dimostr\u00f2 che il deficit angolare, che contiene l'informazione sulla curvatura, pu\u00f2 essere determinato dalla lunghezza degli spigoli in comune tra le 2-facce.\nApplicazioni e possibili sviluppi.\nIl calcolo di Regge permette di ottenere soluzioni approssimate delle equazioni anche in alcuni difficili problemi di relativit\u00e0 numerica in cui altre tecniche di calcolo si rivelano troppo complesse, ad esempio la simulazione della collisione tra due buchi neri. \nL'idea alla base del calcolo di Regge \u00e8 stata oggetto di generalizzazioni in numerosi campi, in particolare nello studio della gravit\u00e0 quantistica."}
{"id": "149666", "revid": "124822878", "url": "https://it.wikipedia.org/wiki?curid=149666", "title": "Scopa d'assi", "text": "La scopa d'assi, detta anche scaragoccia o asso pigliatutto, \u00e8 un gioco di carte, variante della scopa, nato nell'Italia Settentrionale e diffusosi poi in tutta la Penisola. Si gioca con un mazzo da 40 carte, divise in 4 semi di 10 carte ciascuno e possono partecipare 2 o 4 persone. \nLe carte.\nSi gioca con 40 carte: un mazzo di carte italiane oppure con un mazzo di carte francesi da cui siano stati rimossi gli 8, 9, 10, che vengono sostituiti da J, Q, K. Nel caso in cui si usino carte francesi, la corrispondenza dei semi \u00e8 Cuori\u2192Coppe, Quadri\u2192Denari, Fiori\u2192Bastoni, Picche\u2192Spade. \nRegole.\nLe regole del gioco sono le stesse della scopa, con la differenza che calando un asso si prende tutto quello che c'\u00e8 sul banco.. In genere nell'asso pigliatutto la presa con l'asso conta come scopa, mentre nella scopa d'assi no, anche se di regione in regione la scelta dipende dalle regole locali e dagli accordi tra giocatori. Secondo il regolamento dell'Unione Italiana Gruppi Cartofili (UIGC) la presa con l'asso non conta come scopa.\nDistribuzione delle carte.\nUna volta mischiate le carte e tagliate dal giocatore alla sinistra del mazziere questi distribuisce le carte in senso antiorario: nella variante a due giocatori 3 carte a testa e 4 visibili in banco, nella variante a quattro giocatori vengono invece distribuite 10 carte a testa, a gruppi di 3-3-4. Una volta finita la smazzata sar\u00e0 il giocatore alla destra del precedente mazziere a servire le carte per la smazzata successiva. Nella variante a due giocatori il ruolo di mazziere si alterna ogni smazzata fino alla fine della partita.\nGioco.\nProcede con le regole normali della scopa (eccetto per la presa d'asso). Ogni giocatore nel rispettivo turno (ognuno gioca una carta alla volta) pu\u00f2 prendere esclusivamente una carta dello stesso valore dal tavolo o due o pi\u00f9 carte il cui valore sommato sia pari alla carta giocata dal giocatore (come a scopa). Nel caso esistano pi\u00f9 possibilit\u00e0 di presa, il giocatore pu\u00f2 scegliere la combinazione pi\u00f9 conveniente, a meno che non sia presente sul tavolo la carta che viene giocata; in tal caso il giocatore \u00e8 obbligato a prendere quella. Gli assi di ciascun seme prendono tutte le carte sul tavolo (da qui il nome del gioco). Se un giocatore gioca un asso senza altre carte in tavola l'asso sar\u00e0 semplicemente preso da chi lo ha giocato e andr\u00e0 ad ingrossare il suo mazzo.\nPunteggio.\nIl punteggio \u00e8 calcolato come per la scopa, i quattro punti di mazzo: carte (chi ha raccolto pi\u00f9 di venti carte), denari (chi ha raccolto pi\u00f9 di cinque carte di denari), settebello (chi ha raccolto il sette di denari), primiera. A questi punti si aggiunge un punto per ogni scopa realizzata e quelli di \"napoletana\" (ovvero 3 punti per aver preso asso, due e tre di denari, pi\u00f9 un punto per ogni altro carta di denari che prosegua la sequenza).\nVince la squadra che raggiunge per prima il punteggio concordato ad inizio partita, la scelta pi\u00f9 comune \u00e8 21, mentre nei tornei e nelle gare ufficiali dell'UIGC si usa solitamente 31 per ridurre la varianza della distribuzione delle carte.\nVarianti.\nCi sono alcune varianti che regionalmente vengono utilizzate, non necessariamente tutte insieme, anche se non sono contemplate nei tornei ufficiali:"}
{"id": "149671", "revid": "198277", "url": "https://it.wikipedia.org/wiki?curid=149671", "title": "Targa Florio", "text": "La Targa Florio \u00e8 stata la pi\u00f9 antica corsa automobilistica di durata al mondo.\nTra il 1955 ed il 1973 la gara ha fatto parte del Campionato mondiale FIA Sport Prototipi. Successivamente, per motivi di sicurezza \u2014 soprattutto a causa dell'elevato pericolo che correvano i piloti partecipanti, che nello sfrecciare sulle ardue strade delle Madonie, dovevano anche preoccuparsi di evitare di investire animali e il pubblico, in particolare i bambini \u2014, nel 1978 \u00e8 stata tramutata in un rally omonimo.\nNonostante le varie mutazioni che hanno contraddistinto il formato della gara, questa ha sempre mantenuto la sua numerazione, tanto che si \u00e8 superata ormai dal 2016 la 100\u00aa edizione.\nInsieme alla Mille Miglia \u00e8 tra le pi\u00f9 note corse stradali italiane e, con la Carrera Panamericana, tra le maggiori competizioni mondiali su strada.\nStoria.\nLa Targa Florio \u00e8 stata voluta, creata, finanziata e organizzata da Vincenzo Florio, un imprenditore palermitano di ricca famiglia, affascinato dal nuovo mezzo di locomozione e gi\u00e0 noto nell'ambiente per aver partecipato ad alcune competizioni di inizio secolo e per aver istituito, nel 1905, la Coppa Florio (una corsa automobilistica in quel di Brescia).\nLa gara si \u00e8 disputata 61 volte, praticamente senza soluzione di continuit\u00e0 (se si eccettuano gli anni delle due guerre mondiali), dal 1906 al 1977. Una volta soltanto la gara \u00e8 stata trasformata da prova velocistica in prova di \"regolarit\u00e0\", precisamente nel 1957, quando il recente incidente che segn\u00f2 la morte della Mille Miglia mise gli organizzatori della Targa di fronte alla scelta di sopprimere la gara oppure trasformarla in una passeggiata o poco pi\u00f9. Gli organizzatori, Vincenzo Florio in testa, optarono per dare comunque continuit\u00e0 alla corsa.\nTeatro della corsa sono sempre state le strade siciliane e in particolare quelle strette e tortuose che percorrono la catena montuosa delle Madonie: solo in poche occasioni la corsa \u00e8 stata abbinata al Giro di Sicilia e si \u00e8 svolta lungo il periplo dell'isola mentre nel quadriennio 1937-1940 \u00e8 emigrata al Parco della Favorita a Palermo, mai dunque abbandonando la terra della Trinacria.\nLa Targa Florio entr\u00f2 subito nella leggenda per le enormi difficolt\u00e0 insite nella durezza del tracciato al punto che, specialmente nei primi anni, anche il solo riuscire a completare la corsa significava compiere un'impresa titanica.\nNaturalmente anche le case costruttrici che sono scese in campo con successo nel corso degli anni hanno sempre messo in risalto le prestazioni ottenute dalle autovetture di propria costruzione, pubblicizzandole senza risparmio.\nAnche la Targa Florio ha dovuto per\u00f2 fare i conti con incidenti, morti e feriti tra il pubblico e tra i piloti: si ricorda in particolare la morte del conte Giulio Masetti, avvenuta a seguito di un'uscita di strada della sua Delage nel corso del 1\u00ba giro dell'edizione del 25 aprile 1926; per chi crede nella cabala dei numeri, la Targa Florio era giunta all'edizione numero 17 e la vettura del Masetti era contrassegnata dal numero 13. Poco dopo questo grave incidente, tale numero non sar\u00e0 pi\u00f9 assegnato alle vetture in corsa, n\u00e9 in Italia n\u00e9 all'estero (unica eccezione la Lotus di Pastor Maldonado in Formula 1, la vettura numero 13 appunto).\nMa la Targa Florio era comunque una gara abbastanza sicura: Vincenzo Florio soleva ripetere che la sua era \"la gara pi\u00f9 lenta del mondo\" e per questo era anche sicura. Dopo l'incidente di Masetti si arriv\u00f2, per contare un altro pilota deceduto in gara, al 1971, quando il triestino Fulvio Tandoi perse la vita a causa di una uscita di strada. La sua Alpine Renault fin\u00ec la sua corsa contro un albero, urtandolo proprio dal lato del guidatore.\nNel 1955, e negli anni che vanno dal 1958 al 1973, la Targa Florio \u00e8 stata tra le gare titolate ai fini dei Campionati Internazionali o Mondiali riservati alle vetture Sport o Gran Turismo, assumendo quindi un'importanza davvero rilevante, testimoniata dalla discesa in campo di nomi altisonanti, sia di piloti che di case costruttrici. Dopo l'edizione 1973, contrassegnata da una numerosa serie di incidenti abbastanza gravi che dimostrava come l'ormai anacronistico circuito delle Madonie poco si confacesse a ospitare competizioni per vetture molto potenti, la Targa Florio veniva esclusa dal circuito delle grandi prove internazionali.\nLa gara ebbe ancora tre edizioni non troppo entusiasmanti poi, nel 1977, analogamente a quanto accaduto per la Mille Miglia vent'anni prima, anche nel caso della prova siciliana la fine venne determinata da un grave incidente coinvolgente gli spettatori: domenica 15 maggio 1977, giorno in cui si correva la sessantunesima edizione, la Osella-BMW pilotata in quel momento da Gabriele Ciuti usc\u00ec di strada in un tratto di misto-veloce che seguiva il rettilineo di Buonfornello, travolgendo gli spettatori e provocando due morti e tre feriti gravi (tra cui lo stesso pilota): la gara venne sospesa e la classifica stilata in base ai passaggi al termine del 4\u00ba giro (degli 8 previsti in origine).\nA quel punto, la vera Targa Florio esaur\u00ec il suo ciclo: a partire dal 1978 la gara veniva trasformata in un omonimo rally, mantenendo la numerazione; nel maggio 2016 si \u00e8 corso infatti il 100\u00b0 Rally Targa Florio.\nMusei.\nOggi la Targa viene ricordata nel Museo Targa Florio di Collesano (riconosciuto dall'Aci), ubicato nei locali del Municipio. \nSono visibili e consultabili cimeli, foto, trofei, parti di vetture storiche, tute di piloti, giornali, libri, classifiche e tanto materiale che fa ripercorrere la mitica targa Florio.\nA cura di alcuni privati sono stati realizzati altri tre musei, a Cerda (PA), Museo Vincenzo Florio di Catanzaro Antonino, a Campofelice di Roccella (PA) e a Termini Imerese (PA).\nAlbo d'oro.\nLa Targa Florio ha avuto 61 edizioni dal 1906 al 1977. Si svolgeva una volta all'anno, ma dal 1915 al 1918 \u00e8 stata cancellata a causa della prima guerra mondiale, dal 1941 al 1945 a causa della seconda guerra mondiale, e nel biennio 1946-1947 non \u00e8 stata disputata.\nLa Targa Florio e le donne pilota.\nDopo la prima apparizione di Madame le Blon, che nel 1906 affianca il marito, Hubert, in veste di \"meccanico\", occorrer\u00e0 aspettare gli anni venti per vedere all'opera Maria Antonietta Avanzo, Elisabeth Junek e Marg\u00f2 Einsiedel.\nNel dopoguerra, si potr\u00e0 assistere alle evoluzioni di Ada Pace, Isabella Taruffi, Elisa Angelini Rota, Susanna Baumann, Piera Bertoletti, Eloisa Segafredo, Anna Vasaturo, Anna Maria Peduzzi e Maria Teresa de Filippis.\nIn tempi pi\u00f9 moderni, negli anni settanta, hanno partecipato Marie Claude Beaumont, Pat Moss, Giuseppina Gagliano, Christine Beckers, Anna Cambiaghi, Serena Pittoni, Rosadele Facetti, Gabrielle Koenig, Rosanna Studer.\nL'unica a ottenere risultati considerevoli \u00e8 stata la torinese Ada Pace, che ha partecipato dal 1957 al 1963 con Alfa Romeo, Osca e Abarth-Simca.\nNel 1960, in gara con una Osca, la Pace riesce a cogliere la vittoria nella propria categoria (1100 Sport) e arrivare 11\u00aa assoluta, inserendosi tra le squadre ufficiali Ferrari e Porsche.\nCircuiti e record della Targa.\nGrande circuito delle Madonie.\nIl Grande circuito delle Madonie (km 148,823) partiva da C. da Pistavecchia (Campofelice di Roccella) toccava Cerda paese, Caltavuturo, Castellana, Petralia Sottana, Petralia Soprana, Geraci, Castelbuono, Isnello, Collesano, per tornare in C. da Pistavecchia (Campofelice di Roccella). Il circuito \u00e8 stato utilizzato per le prime sei edizioni della Targa Florio, dal 1906 al 1911 compresi, e una settima volta nel 1931 in cui, causa l'alluvione che colp\u00ec la zona nell'inverno 1930/31, il consueto tracciato fu impercorribile e il chilometraggio in tale occasione, risult\u00f2 di 146,000\u00a0km in luogo dei 148,823 originali.\nI record sul circuito di 148,823\u00a0km sono:\nI record sul circuito di 146,000\u00a0km sono:\nMedio circuito delle Madonie.\nIl Medio circuito delle Madonie (108,000\u00a0km) partiva da Cerda, toccava Caltavuturo, Polizzi, Collesano e Campofelice, per tornare a Cerda. Il circuito \u00e8 stato utilizzato in 12 edizioni della Targa Florio negli anni compresi tra il 1919 e il 1930.\nI record su questo circuito di 108,000\u00a0km sono:\nPiccolo circuito delle Madonie.\nIl Piccolo circuito delle Madonie (72,000\u00a0km) partiva dalle tribune di Cerda, toccava Cerda, Portella di Cascio, Portella di Sette Frati, Ponte Salito, bivio Caltavuturo, Scillato, bivio Polizzi Generosa, Collesano, Campofelice di Roccella, Bonfornello, per tornare alle tribune di Cerda. Il circuito \u00e8 stato utilizzato per ben 32 edizioni della Targa Florio negli anni dal 1932 al 1936 e dal 1951 al 1977.\nI record su questo circuito di 72,000\u00a0km sono:\nCircuito del Parco della Favorita.\nIl Circuito del Parco della Favorita si dipanava nei viali del celebre parco palermitano ed \u00e8 stato utilizzato nelle edizioni del 1937 (circuito di 5,260\u00a0km), 1938 (circuito di 5,720\u00a0km), 1939 e 1940 (circuito di 5,700\u00a0km). Da segnalare un fatto assai curioso: nel 1938, anche sull'onda dell'emozione provocata da un grave incidente accaduto alla Mille Miglia, gli organizzatori imposero il divieto di sorpasso lungo un buon tratto del circuito perch\u00e9 troppo stretto.\nI record sul circuito di 5,260\u00a0km sono:\nI record sul circuito di 5,720\u00a0km sono:\nI record sul circuito di 5,700\u00a0km sono:\nGiro di Sicilia.\nLe strade dell'intera isola sono state teatro della Targa Florio abbinata al Giro di Sicilia negli anni dal 1912 al 1914, e dal 1948 al 1950, per un totale di 6 edizioni, tutte con itinerari superiore al migliaio di chilometri (1.050\u00a0km negli anni dal 1912 al 1914 e 1.080\u00a0km negli anni dal 1948 al 1950).\nNel triennio 1912-1914 il percorso si snodava da Palermo e, procedendo in senso orario, toccava Cefal\u00f9, Messina, Catania, Siracusa, Noto, Vittoria, Girgenti (l'odierna Agrigento), Castelvetrano, Mazara, Marsala, Trapani e tornava a Palermo. Nel triennio 1948-1950 l'itinerario (in senso antiorario) fu invece: Palermo, Trapani, Marsala, Castelvetrano, Sciacca, Agrigento, Caltanissetta, Enna, Gela, Ragusa, Noto, Siracusa, Catania, Messina, Cefal\u00f9 e finalmente traguardo d'arrivo a Palermo. In due occasioni inoltre il Giro di Sicilia venne frazionato in due tappe, nel 1913 (prima tappa Palermo-Girgenti, seconda tappa Girgenti-Palermo) e nel 1914 (prima tappa Palermo-Siracusa, seconda tappa Siracusa-Palermo).\nI record sul percorso del Giro di Sicilia sono:\nNegli anni successivi il Giro di Sicilia, non pi\u00f9 abbinato alla Targa Florio, continuer\u00e0 a essere disputato e la media oraria verr\u00e0 migliorata.\nStatistiche.\nPiloti.\nMedagliere.\nNell'elenco sottoriportato sono indicati i nominativi di tutti i piloti che hanno conseguito almeno una vittoria. Per ognuno sono peraltro indicati anche le piazze d'onore, i terzi posti e i \"giri pi\u00f9 veloci\" eventualmente fatti segnare.\nIl computo non tiene conto dei risultati dell'edizione del 1957 in quanto quella edizione venne disputata come gara di regolarit\u00e0, per cui le edizioni prese in considerazione sono soltanto 60.\nL'ordine di elencazione \u00e8 decrescente, a iniziare dunque dal pilota che vanta le migliori prestazioni. In caso di prestazioni equipollenti, \u00e8 rispettato l'ordine alfabetico. A parit\u00e0 di prestazione, tuttavia, si \u00e8 assegnata la priorit\u00e0 a quei piloti che hanno gareggiato pilotando la vettura per l'intera corsa rispetto a quelli che hanno condiviso la guida con uno o pi\u00f9 \"coequiper\".\nLe vittorie consecutive.\nBen 7 piloti hanno ottenuto la vittoria per due anni di seguito; i primi 6 hanno ottenuto le due vittorie pilotando le vetture per l'intera gara, mentre il settimo (Clemente Biondetti) ha gareggiato condividendo la guida con il \"coequiper\".\nVittoria e giro pi\u00f9 veloce.\n24 volte il pilota che si aggiudicato la vittoria alla Targa Florio ha anche fatto segnare il giro pi\u00f9 veloce in gara: i piloti che hanno conseguito questa performance sono 21 poich\u00e9 3 di essi (Costantini, Vaccarella e Villoresi) hanno compiuto l'impresa due volte.\nEcco comunque l'elenco alfabetico.\nMarche.\nMedagliere delle marche.\nNell'elenco sottoriportato sono indicati i nominativi di tutte le case automobilistiche che hanno conseguito prestazioni \"da podio\" (vittorie, piazze d'onore e terzi posti). Sono anche segnalati i \"giri pi\u00f9 veloci\" eventualmente fatti segnare da ciascuna marca.\nIl computo non tiene conto dei risultati dell'edizione dell'anno 1957 in quanto quella edizione venne disputata come gara di regolarit\u00e0, per cui le edizioni prese in considerazione sono soltanto 60.\nL'ordine di elencazione \u00e8 decrescente, a iniziare dunque dalla marca che vanta le migliori prestazioni. In caso di prestazioni equipollenti, \u00e8 rispettato l'ordine alfabetico.\nEn plein Marche \"triplette\".\nParecchie sono le marche che, nel corso degli anni, hanno ottenuto \"triplette\" (1\u00ba, 2\u00ba e 3\u00ba posto, tutti di vetture della medesima marca).\n\u00c8 accaduto dodici volte.\nIn 10 occasioni su 12, la marca che ha ottenuto la tripletta ha anche fatto suo il giro pi\u00f9 veloce.\nEcco le marche protagoniste:\nEn plein marche \"doppiette\".\nTredici volte, la marca vincitrice ha centrato l'obiettivo di avere due vetture ai primi due posti della classifica; 11 volte, la doppietta era arricchita dal giro pi\u00f9 veloce.\nEcco le marche protagoniste:\nVittorie consecutive per marca.\nIn parecchi periodi si sono registrate vittorie a ripetizione, anno dopo anno, di vetture di una stessa marca.\nEcco le marche protagoniste di tali exploit, con almeno 3 anni consecutivi di vittorie.\nNel caso della Porsche, occorre rilevare che, oltre alle 5 vittorie consecutive di cui sopra, in altri due periodi (1959-1960 e 1963-1964) ha ottenuto la vittoria per due anni consecutivi.\nDue vittorie consecutive figurano anche all'attivo della Ferrari (due periodi, 1948-1949 e 1961-1962) e della Scat (1911-1912)"}
{"id": "149674", "revid": "123426786", "url": "https://it.wikipedia.org/wiki?curid=149674", "title": "Lorenzo di Credi", "text": "Biografia.\nLa sua formazione avvenne nella bottega del Verrocchio da cui deriv\u00f2 lo stile finito costruito con linee incisive e precise, modi che influenzarono il suo condiscepolo Leonardo, successivamente le parti si scambiarono e fu Lorenzo ad accogliere lo sfumato e le sottilissime velature di Leonardo.\nPer la bottega esegu\u00ec la \"Madonna di Piazza\" nel Duomo di Pistoia, opera commissionata al Verrocchio, completata con l'aiuto di altri allievi tra cui Perugino e forse Leonardo da Vinci (del quale si ipotizza la paternit\u00e0 della tavoletta della predella raffigurante l\"'Annunciazione\", spesso attribuita per\u00f2 allo stesso Lorenzo).\nTra le opere giovanili sono la \"Madonna col Bambino\" della Galleria Sabauda di Torino, il tondo con l\"'Adorazione del Bambino\" della Fondazione Querini Stampalia a Venezia, successive sono la \"Madonna e santi\" del Louvre datata al 1493 e l'\"Adorazione dei pastori\" degli Uffizi. In particolare, ha suscitato un acceso dibattito il \"Ritratto di Caterina Sforza\" o \"Dama dei gelsomini\", oggi conservato a Forl\u00ec, nella Pinacoteca civica, soprattutto da quando una studiosa tedesca, Magdalena Soest, studiandolo accuratamente, \u00e8 giunta alla conclusione che Monna Lisa sia in realt\u00e0 Caterina Sforza. Questi lavori sono considerati i migliori della sua produzione, in cui un\u00ec gli influssi verrocchieschi con suggestioni delle morbidezze di Leonardo e un'attenzione al dettaglio di stampo fiammingo.\nA Fiesole, invece, esegu\u00ec importanti rimaneggiamenti alla prima delle tre tavole del Beato Angelico per gli altari della chiesa di San Domenico: la cosiddetta \"Pala di Fiesole\" (sue le architetture, il baldacchino, il paesaggio e l'ampliamento del pavimento). Nella canonica della Pieve di San Pietro a San Piero a Sieve si trova un dipinto rappresentante la \"Madonna col Bambino\" a lui attribuito.\nDopo il 1497 divenne seguace di Savonarola e respinse i soggetti profani. Nella sua attivit\u00e0 matura guard\u00f2 anche a Fra Bartolomeo, Perugino e al giovane Raffaello, di questa fase sono la \"Crocifissione\" del Museo di Gottinga, l\"'Annunciazione\" di Cambridge.\nTra i suoi disegni si ricorda la \"Testa di giovinetto\" all'Albertina di Vienna e la \"Testa di giovine con berretto piatto\" al Museum Kunstpalast di D\u00fcsseldorf."}
{"id": "149676", "revid": "110157", "url": "https://it.wikipedia.org/wiki?curid=149676", "title": "Litija", "text": "Litija (in tedesco \"Littai\") \u00e8 una citt\u00e0 e un comune della Slovenia nella regione storica della Bassa Carniola, situato nella valle del fiume Sava. La citt\u00e0 ospita circa 7.000 persone, mentre la popolazione del comune \u00e8 di circa 15.000 (il comune \u00e8 stato censito nel 2006). Si trova a circa met\u00e0 strada tra la capitale slovena Lubiana e Zidani Most. \u00c8 citata per la prima volta in documenti ecclesiastici nel 1145.\nSecondo Janez Vajkard Valvasor, il nome deriva dal latino \"litus\", la citt\u00e0 sorge, infatti, su entrambi i lati del fiume Sava. In epoca romana una fonte primaria di reddito per la popolazione fu l'estrazione mineraria sviluppata in Litija fino al 1965, quando la pi\u00f9 grande delle miniere chiuse. Nel 1849 le Ferrovie austriache raggiungendo Litija modificarono la sua economia e causando la fine della maggior parte delle professioni tradizionali locali."}
{"id": "149677", "revid": "767487", "url": "https://it.wikipedia.org/wiki?curid=149677", "title": "Ljubno", "text": "Ljubno (in tedesco \"Laufen\") \u00e8 un comune di 2.685 abitanti della Slovenia settentrionale. \u00c8 un piccolo centro alla confluenza del torrente Ljubno nel fiume Savinja, dove la valle di quest'ultimo comincia a stringersi.\nStoria.\nNominato per la prima volta nel 1274 come borgo e nel 1424 come centro commerciale. L'abbondante legname delle foreste circostanti veniva lavorato nelle segherie, e poi sistemato su zattere che scendevano lungo i fiumi Sava e Savinja. A ricordo di questa attivit\u00e0 si svolge ogni anno una gara tra boscaioli nell'ambito di una festa delle zattere.\nSport.\nStazione sciistica specializzata nello sci nordico, \u00e8 attrezzata con il trampolino Logarska dolina."}
{"id": "149678", "revid": "767487", "url": "https://it.wikipedia.org/wiki?curid=149678", "title": "Anguciana", "text": "Anguciana \u00e8 un comune spagnolo situato nella comunit\u00e0 autonoma di La Rioja."}
{"id": "149679", "revid": "767487", "url": "https://it.wikipedia.org/wiki?curid=149679", "title": "Ljutomer", "text": "Ljutomer (in tedesco \"Luttenberg,\" im prekm\u00faro \"Lutmerk\") \u00e8 un comune di 11.720 abitanti della Slovenia nord-orientale, a circa 40 km ad est di Maribor nella Stiria slovena, sul confine con la Croazia.\nLa cittadina di Ljutomer \u00e8 la capitale della \"Prekija\", la regione vinicola compresa tra i fiumi Drava e Mura, che si estende da Ormo\u017e a Lendava: una catena di basse colline tutte coperte da vigneti. Qui sono le sedi delle pi\u00f9 importanti aziende vinicole. Il suo ippodromo \u00e8 famoso perch\u00e9 vi si svolgono le pi\u00f9 importanti gare ippiche nazionali. Nel medioevo Ljutomer era un borgo franco, circondato da mura, e anche allora era il centro commerciale della zona per il vino e altri prodotti agricoli. La sua fortuna economica cess\u00f2 quando la zona venne aggredita, conquistata e perduta varie volte dai Turchi, nei vari tentativi di impossessarsi di queste terre. Le guerre durarono a fasi alterne dal 1479 al 1605, dopo cui imperversarono le scorribande di orde di \"kruci\" (Kreutzer), che nel 1704 per l'ultima volta incendiarono la citt\u00e0 dopo averla depredata. Qualche anno dopo, alcune spedizioni militari posero fine a questo flagello e la pace ritorn\u00f2 tra i dissestati vigneti. Da allora riprese la produzione vinicola per cui Ljutomer era stata famosa, riacquistando l'antico prestigio. Alcune zone vennero ripopolate da genti provenienti dalle lontane montagne e da famiglie di Uscocchi, noti pirati croati di Segna, allontanati dalle loro sedi nell'ambito di un trattato di pace tra Venezia e Vienna. Ljutomer ebbe un importante ruolo politico nei movimenti della seconda met\u00e0 del secolo scorso e il 9 agosto del 1868 ospit\u00f2 il primo \"tabor sloveno\", un grande raduno popolare a livello nazionale. Tuttavia Ljutomer costitu\u00ec per molto tempo un'isola linguistica tedesca in un'area prettamente slovena. \nLjutomer \u00e8 la citt\u00e0 natale dell'etnologo Stanko Vraz (1810-1851) e del filologo Franz von Miklosich (1813-1891)."}
{"id": "149680", "revid": "110157", "url": "https://it.wikipedia.org/wiki?curid=149680", "title": "Longatico", "text": "Longatico (in sloveno \"Logatec\"; in tedesco \"Loitsch\") \u00e8 un comune di 13.111 abitanti della Slovenia occidentale.\nGeografia fisica.\nI monti e passi principali sono il monte San Gabriele (\"Sv. Gabrijel\") (785 m) e il passo Trata (\"Trate\") (706 m).\nStoria.\nUn primo insediamento di tipo romano (\"Mansio Longatico\") si svilupp\u00f2 come stazione lungo l'importante strada romana Aquileia-Emona, che metteva in comunicazione l'Italia con le province nord-orientali dell'impero. La vicinanza fra le rotte commerciali dell'interno e della costa, ha sempre svolto un ruolo importante nella regione. A questa prima arteria segu\u00ec poi la strada che porta a Trieste e nel XIX secolo la Ferrovia del sud. La cittadina odierna \u00e8 stata effettivamente costituita dall'unione di vecchi villaggi: Dolenja vas, Mandrge, \u010cevica, Martinj hrib, Brod, Blekova vas, Cerkovska vas, Gorenja vas.\nTra il 1920 e il 1941, presso il passo Trata (\"Trate\") nell'insediamento di Montorso (\"Medvedje Brdo\") e Cauzze (\"Kalce\") passava il confine tra Italia e Jugoslavia. Durante l'occupazione italiana della Jugoslavia, Longatico ha fatto parte della provincia di Lubiana, inquadrato nei comuni di Gottedrasizza o Goltederscizza (\"Hotedr\u0161ica\"), Route (\"Rovte\"), Longatico Inferiore (\"Dolnji Logatec\") e Longatico Superiore (\"Gornji Logatec\") questi ultimi poi due riuniti in unico comune nel 1972.\nFu poi occupata dalla Germania fino al 1945.\nOggi Longatico \u00e8 servita anche dall'autostrada che collega Lubiana e Capodistria.\nGeografia antropica.\nLocalit\u00e0.\nIl comune di Longatico \u00e8 diviso in 19 frazioni o insediamenti (\"naselja\") di seguito elencati. Tra parentesi il nome in lingua italiana, generalmente desueto."}
{"id": "149683", "revid": "474175", "url": "https://it.wikipedia.org/wiki?curid=149683", "title": "Lo\u0161ka Dolina", "text": "Lo\u0161ka Dolina \u00e8 un comune di 3.954 abitanti della Slovenia meridionale.\nTra il 1920 e il 1947 vicino (a circa 1900\u00a0m di distanza) al Passo del Calvario (862\u00a0m) nei pressi di Dolina dei Nocci\u00f3li (\"Leskova Dolina\", attualmente facente parte dell'insediamento di Cosarsca), passava il confine tra Regno d'Italia e quello di Jugoslavia.\nDal 1941 al 1943, durante l'occupazione italiana della Slovenia, ha fatto parte della Provincia di Lubiana, inquadrato nel comune di Borgovecchio di Olisa.\nMonti principali.\nMonte Obrame (\"Obramec\"), 1131\u00a0m; Monte Calvario (\"Velik Kalvarija\"), 1075\u00a0m; Skrivni Vrh, 935\u00a0m; Velik Vavkovec, 1176\u00a0m; \u0160kodovnik, 1260\u00a0m, monte delle anatre (racna gora).\nGeografia antropica.\nSuddivisioni amministrative.\nDurante il dominio asburgico Borgovecchio di Olisa fu un comune autonomo. Prima del Trattato di Rapallo, firmato nel 1920, il comune e il Distretto di Borgovecchio di Olisa facevano parte della Carniola interna (in sloveno Notranjska - in tedesco Innerkrain), una delle regioni storiche della Slovenia, con i Distretti di Bisterza, Blocche, Circonio, Idria, Longatico, Nauporto, Postumia, San Pietro del Carso, Senosecchia e Vipacco. Fu parte dello storico territorio asburgico di Carniola. Il centro tradizionale della regione \u00e8 Postumia.\nLocalit\u00e0.\nIl comune di Borgovecchio di Olisa \u00e8 diviso in 21 insediamenti (\"naselja\"): italiano (\"sloveno\") - (\"tedesco\")"}
{"id": "149684", "revid": "110157", "url": "https://it.wikipedia.org/wiki?curid=149684", "title": "Lo\u0161ki Potok", "text": "Lo\u0161ki Potok (in italiano \"Rio Loschi\", in tedesco \"Laserbach\") \u00e8 un comune di 1.982 abitanti della Slovenia meridionale.\nDurante il dominio asburgico il suo attuale territorio era costituito dai comuni di \"Retje\", \"Hrib\", \"Travnik\", \"Draga\" e \"Trava\".\nDopo l'invasione della Jugoslavia, tra il 1941 e il 1943, la parte meridionale del comune, inquadrata nei comuni di Pratalto (\"Trava\") e Valle di Concanera (\"Draga\") e ricompresa nei \u201cTerritori annessi del Fiumano e della Kupa\u201d, venne annessa alla Provincia del Carnaro. La parte settentrionale, inquadrata nel comune di Rio Loschi, venne annessa alla neo-costituita Provincia Italiana di Lubiana.\nLocalit\u00e0.\nIl comune di Lo\u0161ki Potok \u00e8 diviso in 17 insediamenti (\"naselja\"):"}
{"id": "149685", "revid": "767487", "url": "https://it.wikipedia.org/wiki?curid=149685", "title": "Lovrenc na Pohorju", "text": "Lovrenc na Pohorju (in tedesco \"Sankt Lorenzen am Bachern\") \u00e8 un comune di 3.159 abitanti della Slovenia settentrionale."}
{"id": "149686", "revid": "74801", "url": "https://it.wikipedia.org/wiki?curid=149686", "title": "Lu\u010de", "text": "Lu\u010de (in tedesco \"Leutsch\") \u00e8 un comune di abitanti della Slovenia settentrionale.\nTradizionalmente apparteneva alla regione della Stiria ed \u00e8 ora incluso nella regione di Savinjska.\nLa chiesa parrocchiale, \u00e8 dedicata a San Lorenzo e appartiene alla Diocesi di Celje. I primi documenti relative alla chiesa risalgonono al 1423 e ha alcune varianti rispetto alla chiesa del 1423 in quanto nel diciassettesimo secolo ci furono dei lavori di ampliamento."}
{"id": "149688", "revid": "584834", "url": "https://it.wikipedia.org/wiki?curid=149688", "title": "Lukovica", "text": "Lukovica \u00e8 un comune di 5.316 abitanti della Slovenia centrale."}
{"id": "149689", "revid": "767487", "url": "https://it.wikipedia.org/wiki?curid=149689", "title": "Maj\u0161perk", "text": "Maj\u0161perk (in tedesco \"Monsberg\") \u00e8 un comune di 4.140 abitanti della Slovenia nord-orientale."}
{"id": "149691", "revid": "122359425", "url": "https://it.wikipedia.org/wiki?curid=149691", "title": "Monoenergismo", "text": "Il Monoenergismo \u00e8 una eresia cristologica che sostiene l'esistenza di una sola forma di attivit\u00e0 in Cristo, l'energia divina; i cattolici e gli ortodossi invece sostengono l'esistenza di una duplice forma di energia, umana e divina.\nLa teoria monoenergetica fu una formula di compromesso proposta nel 633 dai patriarchi di Alessandria d'Egitto e di Costantinopoli, Ciro e Sergio I, per riconciliare cristiani ortodossi e cristiani monofisiti, divisi sulla concezione della natura di Cristo, con le proposizioni dei concili di Calcedonia del 451 e di Costantinopoli del 553.\nLa teoria monoenergetica fu caldeggiata dall'imperatore Eraclio I con l'intenzione di ricomporre la frattura fra la chiesa ortodossa e la chiesa orientale, di Antiochia e di Alessandria soprattutto, in un periodo in cui le attenzioni di Costantinopoli erano dirette verso Oriente, a seguito della guerra vittoriosa contro i Persiani.\nSuccessivamente, dopo le conquiste arabe e la consapevolezza che sarebbe stato impossibile tornare in possesso dei territori orientali, il monoenergismo e il monotelismo furono dichiarati eretici. Il monoenergismo fu condannato come eretico nel III Concilio di Costantinopoli del 681. Costantinopoli tornava ad allinearsi al dogma papale."}
{"id": "149692", "revid": "767487", "url": "https://it.wikipedia.org/wiki?curid=149692", "title": "Markovci", "text": "Markovci \u00e8 un comune di 4.027 abitanti della Slovenia nord-orientale."}
{"id": "149695", "revid": "110157", "url": "https://it.wikipedia.org/wiki?curid=149695", "title": "Medvode", "text": "Medvode (in tedesco \"Zwischenwassern\"), traducibile in italiano in \"Fra le acque\", \u00e8 un comune di 15.021 abitanti della Slovenia centrale.\nSituato sulla sponda destra del lago Zbiljsko, formato dal fiume Sava, \u00e8 luogo anche della confluenza tra la Sava e il suo affluente Sora, che avviene solo qualche centinaio di metri a valle del lago. Da qui l'origine del nome del comune."}
{"id": "149696", "revid": "110157", "url": "https://it.wikipedia.org/wiki?curid=149696", "title": "Menge\u0161", "text": "Menge\u0161 (in tedesco \"Mansburg\") \u00e8 un comune di 7059 abitanti della Slovenia centrale ed un importante centro industriale tessile e farmaceutico. Menzionato gi\u00e0 nel 1154, il villaggio fortificato fu nei secoli sempre attivo nell'artigianato e nel settore dei trasporti. nel territorio furono edificati tre castelli: Gornji grad, risalente forse al secolo VIII, attualmente in stato di rovine, Novi grad, sovrastante l'abitato, costruito nel secolo XVI, grad Jablje, pure del XVI secolo."}
{"id": "149697", "revid": "479590", "url": "https://it.wikipedia.org/wiki?curid=149697", "title": "Variabile casuale di Simpson", "text": ""}
{"id": "149699", "revid": "1169847", "url": "https://it.wikipedia.org/wiki?curid=149699", "title": "Satellite KEO", "text": "Il satellite KEO \u00e8 un satellite spaziale contenente una capsula del tempo, il cui lancio in orbita \u00e8 previsto per il 2019. Quest'ultima porter\u00e0 con s\u00e9 messaggi da parte dei cittadini della Terra destinati all'umanit\u00e0 tra 50\u00a0000 anni, quando dovrebbe rientrare nell'atmosfera terrestre. La prima data stimata per il lancio era il 2003; in seguito la missione venne posticipata al 2006, poi al 2007/2008, quindi al 2010/2011, poi ancora al 2012 e successivamente al 2014. Attualmente \u00e8 previsto per il 2019.\nIl nome del satellite \u00e8 stato scelto per riflettere lo spirito di partecipazione globale del progetto: [k], [e] e [o] sono infatti i tre fonemi utilizzati con pi\u00f9 frequenza nelle lingue attualmente pi\u00f9 diffuse.\nI messaggi.\nOgni essere umano \u00e8 invitato a scrivere un messaggio indirizzato verso il futuro. I messaggi vanno scritti sul sito web del progetto o inviati via posta. Inoltre, gli organizzatori invitano ognuno a raccogliere i messaggi dei bambini, degli illetterati e in generale di chiunque non possa inviare un messaggio di persona, in modo da rappresentare tutte le culture e ogni gruppo della Terra. Il satellite \u00e8 in grado di memorizzare quattro pagine scritte per ogni abitante della Terra, che equivalgono a 6000 segni compresi gli spazi. Quando il satellite sar\u00e0 lanciato, i messaggi (una volta rimosso il nome) saranno disponibili liberamente sul web.\nAltri contenuti.\nKEO trasporter\u00e0 anche un diamante contenente una goccia di sangue umano, un campione di aria, acqua marina e terra. Il DNA del genoma umano sar\u00e0 inciso su una faccia del diamante. Il satellite trasporter\u00e0 anche un orologio astronomico che mostrer\u00e0 la corrente velocit\u00e0 di rotazione di molte pulsar. Fotografie di tutte le culture e una Biblioteca di Alessandria (un compendio enciclopedico della corrente conoscenza umana) saranno incluse nella sonda.\nAspetti tecnici.\nI messaggi saranno memorizzati su dei DVD vetrosi resistenti alle radiazioni. Istruzioni simboliche saranno incluse in sette formati, in modo da mostrare nel futuro come costruire un lettore DVD nel caso in cui, tra 50\u00a0000 anni, non ne esistesse pi\u00f9 uno.\nIl satellite \u00e8 una sfera cava di 80 centimetri (sulla cui superficie \u00e8 incisa la mappa della Terra) ricoperta da uno strato di alluminio, una protezione termica e diversi strati di titanio e altri materiali pesanti intervallati dal vuoto. La sfera \u00e8 resistente alle radiazioni cosmiche, al rientro in atmosfera e alla spazzatura cosmica. Quando il satellite rientrer\u00e0 nell'atmosfera terrestre la protezione termica produrr\u00e0 una aurora boreale che indicher\u00e0 il rientro del satellite. Il satellite \u00e8 di tipo passivo, non contiene sistemi di propulsione o di comunicazione. Verr\u00e0 lanciato da un razzo Ariane 5 in un'orbita alta di 1.800\u00a0km e abbandoner\u00e0 la Terra per i prossimi 500 secoli, lo stesso tempo che \u00e8 trascorso da quando gli esseri umani disegnavano sulle pareti delle caverne ad ora.\nStoria del progetto.\nIl progetto KEO venne ideato nel 1994 dall'artista francese Jean-Marc Philippe, pioniere dell'arte spaziale. I messaggi sono stati raccolti con una data iniziale di lancio fissata nel 2001. Dimostrazioni tecniche di fattibilit\u00e0 e ritardi vari hanno spostato il lancio al 2009/2010 in tempo per il completamento del razzo Ariane 5.\nProgetti simili.\nMolte altre sonde includono delle capsule del tempo per gli esseri umani (o gli alieni) del futuro. Il satellite LAGEOS (che rientrer\u00e0 nell'atmosfera tra 8,4 milioni di anni) contiene una placca che mostra la disposizione dei continenti sulla Terra nel passato, presente e futuro. Pioneer 10 e Pioneer 11 contengono una placca con informazioni grafiche riguardanti il loro periodo e il punto di origine. Probabilmente le pi\u00f9 famose capsule del tempo sono quelle contenute nei due Voyager. Ogni sonda contiene un disco d'oro dove sono memorizzate immagini e suoni della Terra con immagini simboliche che spiegano come ascoltare i suoni e la localizzazione della Terra."}
{"id": "149700", "revid": "1318658", "url": "https://it.wikipedia.org/wiki?curid=149700", "title": "Thalys", "text": "Thalys \u00e8 una impresa ferroviaria, nata nel 1997 a seguito di un accordo tra le societ\u00e0 SNCF, NMBS/SNCB e DB, che gestisce treni ad alta velocit\u00e0 in servizio internazionale tra Belgio, Francia, Germania e Paesi Bassi.\nI binari sono condivisi con i treni Eurostar, che collegano Parigi e Bruxelles con Londra passando per Lilla e per il Tunnel della Manica, e con i treni TGV che operano sulla rete ferroviaria francese. I treni Thalys appartengono alla famiglia dei treni TGV (\"train \u00e0 grande vitesse\") costruiti da Alstom in Francia.\nLe principali citt\u00e0 servite e collegate dai treni Thalys sono Parigi, Bruxelles, Anversa, Rotterdam, Amsterdam, Liegi, Aquisgrana e Colonia. I treni per queste destinazioni corrono in parte su binari dedicati ad alta velocit\u00e0 (alcune tratte sono ancora da costruire), e in parte su binari in comune con i treni a velocit\u00e0 ordinaria.\nParigi, attraverso la rete ferroviaria ad alta velocit\u00e0, \u00e8 collegata con le altre principali citt\u00e0 francesi come Avignone e Marsiglia e con Ginevra in Svizzera, oltre che con l'aeroporto internazionale \"Charles de Gaulle\" presso Roissy e il parco divertimenti di Eurodisney a Marne-la-Vall\u00e9e.\nA seguito dell'attivazione del collegamento su rotaia tra Bruxelles e l'aeroporto Charles de Gaulle, la compagnia aerea di bandiera francese Air France ha eliminato i collegamenti aerei tra la capitale francese e quella belga, riservando a tale scopo posti sui treni Thalys.\nIl tempo di percorrenza da Bruxelles (\"Gare du Midi\" / \"Zuidstation\") a Parigi (\"Gare du Nord\") \u00e8 normalmente di 1 ora e 22 minuti, per una distanza di circa 300 km. La velocit\u00e0 di punta dei convogli \u00e8 di 300 km/h.\nThalys \u00e8 stato designato dalla IATA col codice 2H. Oltre che da Air France, i treni Thalys sono sfruttati anche dalle compagnie aeree American Airlines e Delta Air Lines. American Airlines ha un accordo di collaborazione con Thalys per i collegamenti fra l'aeroporto Charles de Gaulle e la stazione di Bruxelles Midi, mentre Northwest per quelli che uniscono l'aeroporto di Amsterdam-Schiphol con la stazione di Anversa (\"Antwerpen Centraal\") e quella di Bruxelles Midi.\nIl 21 agosto 2015 un treno Thalys, per la precisione il servizio Amsterdam-Parigi numero 9364, \u00e8 stato obiettivo di un tentativo di attacco terroristico ad opera di un giovane marocchino, che tent\u00f2 di sparare a bordo del mezzo con un fucile d'assalto, ma venne immobilizzato e disarmato da tre giovani passeggeri provenienti dagli Stati Uniti, due dei quali militari, che per tale gesto sono stati insigniti della Legion d'onore; da tale evento \u00e8 stato tratto nel 2018 il film \"\", diretto dal regista Clint Eastwood ed interpretato dai reali protagonisti della vicenda.\nDestinazioni.\nLe destinazioni servite dai treni Thalys:"}
{"id": "149704", "revid": "14787", "url": "https://it.wikipedia.org/wiki?curid=149704", "title": "Arcivescovato di Colonia", "text": ""}
{"id": "149706", "revid": "14002", "url": "https://it.wikipedia.org/wiki?curid=149706", "title": "Arcivescovato di Magonza", "text": ""}
{"id": "149707", "revid": "117266677", "url": "https://it.wikipedia.org/wiki?curid=149707", "title": "Metlika", "text": "Metlika (in italiano \"Metlica\", in tedesco \"M\u00f6ttling\") \u00e8 un comune di 8.440 abitanti della Slovenia meridionale.\nStoria.\nCapoluogo dell'antica regione denominata \"Bela Krajina\", letteralmente \"terra di confine bianca\" (Carniola Bianca) (in tedesco \"Windischmark\", cio\u00e8 Marca Slovena), \u00e8 uno dei principali centri sloveni per la produzione e la commercializzazione degli ottimi vini della regione. Addossata ai piedi dell'antico castello che la domina, Metlika fu abitata fin dall'epoca preistorica, come dimostrano i numerosi reperti rinvenuti nelle necropoli, risalenti alle culture di Halstatt e di La T\u00e8ne, scoperte nel parco cittadino e nei colli attorno al centro abitato. Metlika appare nei documenti del 1228 (\"Metling\") e guadagn\u00f2 lo status di citt\u00e0 nel 1335, divenendo il centro della Bela Krajina. Divenne terra di frontiera ed assunse un ruolo difensivo nel periodo delle incursioni dei Turchi, che l'assaltarono pi\u00f9 volte dal 1408 al 1578, per cui fu circondata da un giro di mura con al centro il castello sulla sommit\u00e0 del colle. Nel 1705 un grande incendio distrusse tutta la citt\u00e0, compreso il castello, che vennero lentamente ricostruiti. Metlika fu fino al secolo scorso un centro di lingua e cultura tedesca in un'area compattamente slovena.\nLo scultore Alojz Gangl (1859-1935) e lo scrittore e poeta sloveno Engelbert Gangl (1873-1950) nacquero entrambi a Metlika, e la loro casa natale \u00e8 stata trasformata in museo.\nDal 1941 al 1943, durante l'occupazione, ha fatto parte della Provincia Italiana di Lubiana, articolato nei comuni di Metlica Citt\u00e0 / Metlika Mesto, Metlica Comune / Metlika Ob\u010dina e Gradaz / Gradac."}
{"id": "149708", "revid": "24989", "url": "https://it.wikipedia.org/wiki?curid=149708", "title": "Me\u017eica", "text": "Me\u017eica (in tedesco \"Mie\u00dfdorf\") \u00e8 un comune di 3.863 abitanti della Carinzia slovena lungo il fiume Me\u017ea (in tedesco \"Mie\u00df\"), nella Slovenia settentrionale.\nGeologia.\nIl Distretto minerario di Me\u017eica ricopre un importante ruolo geologico e giacimentologico, infatti in esso si riscontra la presenza di un deposito di tipologia \"Mississippi Valley\" con mineralizzazione a piombo e zinco; situato lungo il bordo orientale delle Montagne Karavanke, si ritiene che esso sia relazionato agli altri giacimenti \"Karavankiani\" delle limitrofe localit\u00e0 austriaca di Bad Bleiberg e friulana di Raibl (Miniera di Cave del Predil). I corpi minerari utili si sono generati per sostituzione \"metasomatica\" all'interno di successioni carbonatiche del Triassico per iniezione di fluidi idrotermali con conseguente arricchimento in piombo, molibdeno e zinco; i minerali pi\u00f9 abbondanti sono galena, sfalerite e svariati altri solfuri; esiste poi una zona di ossidazione secondaria, dovuta a circolazione di fluidi meteorici attraverso sistemi di faglie, arricchita in altre fasi mineralogiche quali wulfenite, anglesite e cerussite. Famosa nei dintorni di Me\u017eica \u00e8 la Miniera \"Helena\" dalla quale in passato sono stati estratti magnifici campioni di wulfenite. Tra le numerose altre miniere, sempre rinomate per l'estrazione di wulfenite ai fini collezionistici, si citano la Doroteja e la Staro Igr\u010devo.\nGeografia antropica.\nSuddivisioni amministrative.\nIl comune \u00e8 diviso in 5 insediamenti (\"naselja\") di seguito elencati."}
{"id": "149709", "revid": "1452073", "url": "https://it.wikipedia.org/wiki?curid=149709", "title": "Acido 4-amminobenzoico", "text": "L'acido 4-amminobenzoico \u00e8 un amminoacido, uno dei tre isomeri degli acidi amminobenzoici. \nA questo composto ci si riferisce anche con PABA e acido para-amminobenzoico (talvolta detto Vitamina R o B10 o H1).\nPropriet\u00e0.\nA temperatura ambiente si presenta come un solido bianco quasi inodore. Alla temperatura di fusione tende a degradarsi.\nUsi.\nImportante intermedio per la sintesi di coloranti e pigmenti, quali ad esempio: giallo acido 127; arancio diretto 102; giallo disperso 60; giallo disperso 126. Viene impiegato per la produzione di tetracaina.\n\u00c8 stato utilizzato per produrre sistemi UV assorbenti sia nell'industria (come pannelli solari) che in campo cosmetico (principi attivi di preparati dermatologici).\nPer il rischio connesso al potenziale ruolo di perturbatore endocrino il PABA, dal 08/09/2009, non \u00e8 pi\u00f9 nella lista dei filtri solari ammessi dal regolamento europeo dove sono ancora autorizzati i suoi derivati: PEG-25 PABA e etilesil-dimetil-PABA.\nProduzione.\nSu scala industriale questa sostanza viene prodotta per riduzione dell'acido p-nitrobenzoico."}
{"id": "149710", "revid": "122456863", "url": "https://it.wikipedia.org/wiki?curid=149710", "title": "Solfato di cesio", "text": "Il solfato di cesio \u00e8 il sale di cesio dell'acido solforico. A temperatura ambiente si presenta come un solido bianco inodore.\nEstrazione e rappresentazione.\nIl solfato di cesio pu\u00f2 essere ottenuto facendo reagire carbonato di cesio o cloruro di cesio con acido solforico o bisolfato di cesio.\nSi verifica anche quando la pollucite viene trattata con acido solforico.\nCaratteristiche.\nIl solfato di cesio \u00e8 un solido bianco solubile in acqua. Ha una struttura cristallina ortorombica. A 667\u00a0\u00b0C il composto si trasforma in una forma ad alta temperatura, che ha una struttura cristallina trigonale.\nUso.\nIl solfato di cesio \u00e8 usato per creare gradienti di densit\u00e0 nella separazione a ultracentrifuga."}
{"id": "149711", "revid": "1543377", "url": "https://it.wikipedia.org/wiki?curid=149711", "title": "Idrogenofosfato di calcio", "text": "L'idrogenofosfato di calcio, detto anche fosfato monoacido di calcio o pi\u00f9 semplicemente fosfato acido di calcio, \u00e8 un sale di calcio dell'acido fosforico, di formula CaHPO4. Viene usato come additivo alimentare, si trova in alcuni dentifrici come agente lucidante ed \u00e8 un biomateriale.\nA temperatura ambiente si presenta come un solido bianco inodore.\nPreparazione.\nIl fosfato monoacido di calcio \u00e8 prodotto dalla neutralizzazione dell'idrossido di calcio con acido fosforico, che fa precipitare il diidrato come solido. A 60 \u00b0C precipita in forma anidra:\nPer prevenire la degradazione che formerebbe idrossiapatite, pirofosfato di sodio o trimagnesio fosfato ottaidrato vengono aggiunti quando, ad esempio, il fosfato di calcio dibasico diidrato deve essere usato come agente lucidante nel dentifricio.\nIn un processo continuo CaCl2 pu\u00f2 essere trattato con (NH4)2HPO4 per formare il diidrato:\nUna sospensione di diidrato viene quindi riscaldata a circa 65-70 \u00b0C per formare CaHPO4 anidro come precipitato cristallino, tipicamente come cristalli diamondoidi piatti, che sono adatti per ulteriori elaborazioni.\nL'idrogenofosfato di calcio diidrato si forma in cementi di fosfato di calcio \"brushite\" (CPC), che hanno applicazioni mediche. Un esempio della reazione di indurimento generale nella formazione dei cementi di fosfato di calcio \"\u03b2-TCP/MCPM\" (fosfato tricalcico/fosfato monocalcico) \u00e8:\nUsi.\nIl fosfato monoacido di calcio viene utilizzato principalmente come integratore alimentare in cereali per la colazione, cibo per cani, farina arricchita e prodotti di pasta. \u00c8 anche usato nelle compresse di alcuni preparati farmaceutici, inclusi alcuni prodotti destinati a eliminare l'odore del corpo. Il fosfato di calcio dibasico si trova anche in alcuni integratori alimentari di calcio. \u00c8 usato nell'alimentazione del pollame. Viene anche usato in alcuni dentifrici contro il tartaro.\nIl riscaldamento del fosfato bicalcico fornisce il difosfato bicalcico, un utile agente lucidante:\nNella forma diidrata (brushite) si trova in alcuni calcoli renali e nel tartaro."}
{"id": "149712", "revid": "1543377", "url": "https://it.wikipedia.org/wiki?curid=149712", "title": "Canfora", "text": "La canfora (o D-(+)-canfora), con formula chimica C10H16O, \u00e8 un chetone ciclico, prodotto da ossidazione di un terpene, il pinene C10H16.\nLa canfora \u00e8 una sostanza cerosa, bianca o trasparente con un forte odore aromatico. Si trova in parecchi vegetali, ma viene estratta principalmente dal legno della \"Cinnamomum camphora\" (\"Laurus camphora\"), un grande albero sempreverde, e anche della \"Dryobalanops aromatica\" (canfora del Borneo), un gigante delle foreste del Borneo.\nLa sostanza si pu\u00f2 trovare anche in alcuni altri vegetali collegati della famiglia dell'alloro, in particolare nell\"Ocotea usambarensis\" (Canfora africana). Pu\u00f2 anche essere prodotta sinteticamente da olio di trementina. Viene usata per il suo profumo, come ingrediente in cucina (soprattutto in India), come fluido per imbalsamare, nelle cerimonie religiose e per scopi medicinali. Una delle principali fonti di canfora in Asia \u00e8 l\"Ocimum kilimandscharicum\" (\"Ocimum kilimandscharicum Baker ex Gurke\"). La canfora si trova anche in basilico, coriandolo, maggiorana, rosmarino e salvia.\nStoria.\nLa parola canfora deriva dal latino medievale \"camphora\", dall'arabo \"kafur\", dal sanscrito \"karpur\". Barus era il porto sulla costa occidentale dell'isola di Sumatra dove i mercanti stranieri venivano ad acquistare la canfora, per cui in malese \u00e8 diventato Kapur Barus. La canfora era conosciuta nella Penisola araba gi\u00e0 in tempi pre-islamici, come menzionato nel Corano LXXVI:5, usata come aromatizzante per bevande. Nel IX secolo, il filosofo e chimico arabo al-Kindi (noto in Europa come Alchindus), forn\u00ec la prima ricetta per la produzione di canfora nel suo \"Kit\u0101b k\u012bm\u012by\u0101\u02be al-\u02bfitr\" (Libro di chimica del profumo). Dal XIII secolo, venne usata nelle ricette in tutto il mondo musulmano, dai piatti principali, come il tradizionale \"thar\u012bd\", allo stufato e ai dolci.\nGi\u00e0 nel XIX secolo si sapeva che con l'acido nitrico la canfora avrebbe potuto essere ossidata in acido canforico. Haller e Blanc pubblicarono una semisintesi di canfora da acido canforico, che, pur dimostrandone la struttura, non lo prov\u00f2. La prima completa sintesi totale per l'acido canforico \u00e8 stata pubblicata da Gustaf Komppa nel 1903. Egli part\u00ec da ossalato di dietile e acido 3,3-dimetilpentanoico, che reagirono per la condensazione di Claisen dando l'acido dicheto-canforico. La metilazione con ioduro di metile e una procedura complicata di riduzione produsse acido canforico. William Perkin pubblic\u00f2 un'altra sintesi poco tempo dopo. Gi\u00e0 in precedenza alcuni composti organici (come ad esempio l'urea) erano stati sintetizzati in laboratorio, ma la canfora era un prodotto naturale scarsamente disponibile e con una forte richiesta in tutto il mondo. Komppa se ne rese conto e inizi\u00f2 la produzione industriale di canfora in Tainionkoski, Finlandia, nel 1907.\nMolti furono i metodi ideati per la sintesi della canfora, tra i quali quello ideato dal chimico Auguste B\u00e9hal, partendo dall'essenza di trementina C10H16 e quello di Marcellin Berthelot, partendo dall'ossidazione del borneolo C10H18O o del canfene C10H16.\nProduzione.\nLa canfora pu\u00f2 essere prodotta dall'\u03b1-pinene, che \u00e8 abbondante negli oli delle conifere e pu\u00f2 essere distillata dalla trementina ottenuta come prodotto della macerazione chimica. Con acido acetico come solvente e con catalisi da un acido forte, l'\u03b1-pinene prontamente si riorganizza in canfene, che a sua volta subisce una trasposizione di Wagner-Meerwein a catione di isobornile, che viene catturato dall'acetato dando acetato di isobornile. L'idrolisi in isobornile seguita da deidrogenazione d\u00e0 la canfora.\nEstrazione della canfora naturale.\nLa canfora naturale viene estratta dalle piante adulte di circa 50 anni. Gli alberi di 4 metri di circonferenza forniscono circa 300 kg di canfora cristallizzata. Per estrarre la canfora in modo non artigianale ma industriale, si sottopongono le foglie ed il legno spezzettato alla distillazione con vapore acqueo. Si ottiene una percentuale dell'1,2-1,5% di canfora e di 0,5% di olio; le percentuali variano tra estate e inverno.&lt;br&gt;\nLa canfora grezza presenta di solito molte impurit\u00e0, come acqua, ferro, olio di canfora, sabbia, legno. Acqua e olio vengono eliminati per pressione o per centrifuga; l'acqua pu\u00f2 esser eliminata anche tramite il cloruro di calcio o calce viva. Altre impurit\u00e0 vengono eliminate tramite cristallizzazione o sublimazione. La canfora viene poi posta in commercio in blocchi sferici, pesanti da 1,5 a 4 kg, bianchi, cristallini, semitrasparenti ed elastici. Pu\u00f2 essere anche sotto forma di tavolette (USA), cassette di 50\u201360 kg, botti di legno.\nLa canfora ottenuta dalla Dryobalanops aromatica (canfora del Borneo) \u00e8 rara, pregiata, costosa e ha sapore ed odore molto gradevole.\nBiosintesi.\nNella biosintesi la canfora viene prodotta dal pirofosfato di geranile, tramite ciclizzazione del pirofosfato di linalolo in pirofosfato di borneolo, seguito dall'idrolisi in borneolo e ossidazione in canfora.\nUsi.\nUsi moderni includono la canfora come plastificante per nitrocellulosa, come antitarma, come sostanza antimicrobica, in imbalsamazione, nei fuochi d'artificio, esplosivi, surrogati del cuoio. La canfora solida rilascia vapori che formano un rivestimento antiruggine e viene quindi posta in casse portautensili per proteggere gli strumenti dalla ruggine. I cristalli di canfora vengono utilizzati anche per evitare danni alle collezioni di insetti da parte di altri piccoli insetti.\nViene anche usata in medicina. La canfora \u00e8 assorbita velocemente attraverso la pelle, produce una sensazione di raffreddamento simile a quella del mentolo e svolge una leggera azione anestetica locale e antimicrobica. Ci sono gel antiprurito e gel rinfrescanti che hanno la canfora come principio attivo. La canfora \u00e8 un principio attivo (assieme al mentolo) in prodotti vaporizzanti ed \u00e8 efficace come sedativo della tosse. Pu\u00f2 anche essere somministrato per via orale in piccole quantit\u00e0 (50\u00a0mg) per lievi sintomi di cuore e affaticamento.\nNel XVIII secolo \u00e8 stata utilizzata da Auenbrugger nel trattamento delle manie.\nAlcune tradizioni popolari, inoltre, dicono che la canfora dissuada i serpenti e altri rettili a causa del suo forte odore. Allo stesso modo, si crede che la canfora sia tossica per gli insetti e quindi viene a volte usata come repellente.\nLa canfora \u00e8 ampiamente usata nelle cerimonie religiose ind\u00f9. Gli ind\u00f9 venerano una fiamma sacra generata bruciando canfora, che costituisce una parte importante di molte cerimonie religiose. La canfora viene usata nelle celebrazioni Maha Shivaratri di Shiva, il dio ind\u00f9 della distruzione e della (ri)creazione. Come la pece naturale, brucia senza lasciare un residuo di ceneri, che simboleggia la coscienza. Di recente, la maggior parte dei templi nell'India del sud hanno smesso l'illuminazione con canfora nei principali Sancta sanctorum a causa di forti depositi di carbonio, tuttavia nelle aree aperte usano la canfora.\nSi trova anche nelle maschere utilizzate per schiarire la pelle.\nRecentemente, nanotubi di carbonio sono stati sintetizzati utilizzando con successo la canfora in un processo di deposizione chimica da vapore.\nAltre sostanze ricavate dagli alberi a volte sono erroneamente vendute come canfora.\nCulinaria.\nNell'Europa antica e medievale la canfora veniva utilizzata come ingrediente per i dolci. Era anche utilizzata come aromatizzante, in confezioni simili ai gelati, in Cina durante la Dinastia Tang (618-907). Veniva citata in una grande variet\u00e0 di piatti, sia salati che dolci, nei libri di cucina medievale in lingua araba, come ad esempio \"Kit\u0101b a\u1e6d\u2013\u1e6dab\u012b\u1e2b\" scritto da Ibn Sayy\u0101r al-Warr\u0101q nel X secolo e un libro di cucina andalusa anonimo del XIII secolo. Appare pure in piatti dolci e salati in un libro scritto alla fine del XV secolo per i sultani di Mandu, il \"Ni\u02bfmat-nama\".\nAttualmente la canfora viene utilizzata in Asia come aromatizzante, soprattutto per i dolci. \u00c8 molto usata in cucina, soprattutto per i dessert, in India, dove \u00e8 nota come \"kachha\" (grezza/cruda) \"karpuram\" (\"canfora grezza\" in tamil: \u0baa\u0b9a\u0bcd\u0b9a\u0bc8\u0b95\u0bcd \u0b95\u0bb1\u0bcd\u0baa\u0bc2\u0bb0\u0bae\u0bcd), e si pu\u00f2 trovarla nei negozi di alimentari indiani dove \u00e8 etichettata come \"canfora commestibile\".\nNel p\u016bj\u0101 e nelle cerimonie ind\u00f9, la canfora viene bruciata in un cucchiaio cerimoniale per l'esecuzione dell'aarti. Questo tipo di canfora, il tipo cristallino bianco, viene anche venduto nei negozi alimentari indiani. Tuttavia non \u00e8 adatto come alimento ed \u00e8 pericoloso per la salute se mangiato. Solo la canfora etichettata come \"canfora commestibile\" dovrebbe essere usata per cucinare.\nMedicina.\nLa canfora \u00e8 stata usata in diversi preparati contro la tosse, come il Vicks e il Buckley, come sedativo della tosse e come analgesico locale.\nIn passato veniva usata anche come antispasmodico, eccitante dei centri nervosi, antisettico. Quella monobromata veniva usata per curare l'asma, l'isterismo e l'eretismo genitale da blenorragia.\nTossicit\u00e0.\nLa canfora \u00e8 pericolosa soprattutto per i bambini, le persone oltre i 55 anni e per coloro che ne assumono quantit\u00e0 superiori a quelle consigliate per lunghi periodi di tempo. In grandi quantit\u00e0, la canfora \u00e8 velenosa quando viene ingerita e pu\u00f2 causare convulsioni, confusione, irritabilit\u00e0, iperattivit\u00e0 neuromuscolare, allucinazioni, nausea, vomito e vertigini. In casi estremi, anche l'applicazione locale di canfora pu\u00f2 portare a epatotossicit\u00e0.\n Dosi letali negli adulti sono di 50\u2013500 mg/kg (per via orale). Generalmente 2 g provocano tossicit\u00e0 gravi e 4 g sono potenzialmente letali. Un sovradosaggio prolungato (0,5 ml/kg di peso corporeo) pu\u00f2 provocare il coma o gravi danni renali.\nNel 1980 il Food and Drug Administration degli Stati Uniti pose un limite dell'11% di canfora ammissibile nei prodotti di consumo e viet\u00f2 totalmente prodotti etichettati come olio canforato, olio di canfora, linimento di canfora e linimento canforato (tranne \"olio essenziale di canfora bianco\", che non contiene quantit\u00e0 significative di canfora). Dato che esistono trattamenti alternativi, l'uso medicinale della canfora \u00e8 scoraggiato dalla FDA, tranne che per usi relativi alla pelle, come le polveri medicative, che contengono solo piccole quantit\u00e0 di canfora.\nReattivit\u00e0.\nTipiche reazioni della canfora sono\nLa canfora pu\u00f2 anche essere ridotta a isoborneolo usando il boroidruro di sodio."}
{"id": "149713", "revid": "287204", "url": "https://it.wikipedia.org/wiki?curid=149713", "title": "Solfuro di carbonio", "text": "Il solfuro di carbonio (o disolfuro di carbonio) \u00e8 un solfuro organico.\nA temperatura ambiente si presenta come un liquido incolore dall'odore caratteristico e sgradevole. \u00c8 un composto molto infiammabile, irritante, tossico a causa della sua interazione con il sistema nervoso centrale e nocivo alla riproduzione.\n\u00c8 tuttavia un ottimo solvente, il migliore conosciuto per elementi puri quali zolfo elementare e fosforo elementare.\nPresenza in natura e produzione.\nPiccole quantit\u00e0 di solfuro di carbonio vengono liberate dalle eruzioni vulcaniche e dalle paludi. \nIl CS2 veniva prodotto dalla reazione diretta tra carbonio (o coke) e zolfo a temperature elevate. Una reazione a temperatura pi\u00f9 bassa, 600 \u00b0C utilizza invece gas naturale come fonte di carbonio in presenza di gel di silice o allumina come catalizzatore\nLa reazione \u00e8 analoga alla combustione del metano. Sebbene sia isoelettronico con l'anidride carbonica, il CS2 \u00e8 altamente infiammabile: \nReazioni.\nRispetto alla CO2, CS2 \u00e8 pi\u00f9 reattivo verso i nucleofili e pi\u00f9 facilmente riducibile. Queste differenze di reattivit\u00e0 possono essere attribuite alla minore capacit\u00e0 \u03c0-donatrice dei centri solfuro, che rende pi\u00f9 elettrofilo il carbonio. \nTrova ampio uso nella sintesi di composti organosolforati (quali ad esempio il metham sodico, un fumigante per suolo) e viene comunemente utilizzato nella produzione del tessuto di viscosa. \nIgiene industriale.\nL'esposizione a solfuro di carbonio determina il solfocarbonismo, una grave malattia che nel passato assunse un'importante rilevanza sociale dovuta all'ampiezza dei dati epidemiologici. In Italia fu una delle prime malattie professionali riconosciute dall'INAIL."}
{"id": "149714", "revid": "148107", "url": "https://it.wikipedia.org/wiki?curid=149714", "title": "Ossido di cerio(IV)", "text": "L'ossido cerico \u00e8 l'ossido del cerio(IV), o diossido di cerio, noto anche come ceria in ambito di scienze dei materiali e anche commercialmente. \u00c8 una polvere bianco-giallastra con formula chimica CeO2. \u00c8 un importante prodotto commerciale e un intermedio nella purificazione dell'elemento dai minerali. La propriet\u00e0 distintiva di questo materiale \u00e8 la sua conversione reversibile in ossido non stechiometrico.\nProduzione.\nIl cerio si trova naturalmente miscelato con altri elementi delle terre rare nei suoi minerali principali bastn\u00e4site e monazite. Dopo l'estrazione degli ioni metallici nella base acquosa, il cerio viene separato da quella miscela mediante l'aggiunta di un ossidante seguito dalla regolazione del pH. Questo passaggio sfrutta la bassa solubilit\u00e0 dell'ossido cerico e il fatto che altri elementi delle terre rare resistono all'ossidazione.\nL'ossido di cerio(IV) \u00e8 formato dalla calcinazione di ossalato di cerio (C6Ce2O12) o idrossido di cerio.\nIl cerio forma anche ossido di cerio(III) (Ce2O3), che \u00e8 instabile e si ossida in ossido di cerio(IV).\nStruttura e comportamento dei difetti.\nL'ossido di cerio(IV) adotta la struttura della fluorite con gruppo spaziale Fmm (gruppo n\u00b0225) contenente Ce4+ a 8 coordinate e O2\u2212 a 4 coordinate; il suo simbolo di Pearson \u00e8 cF12. Possiede sistema cubico con costanti di reticolo a = b = c = 5,41 \u00c5. Ad alte temperature rilascia ossigeno per dare una forma non stechiometrica e carente di anioni che mantiene il reticolo di fluorite. Questo materiale ha la formula CeO(2\u2212x), dove 0 &lt; x &lt; 0,28. Il valore di x dipende sia dalla temperatura, dalla terminazione superficiale che dalla pressione parziale dell'ossigeno. \u00c8 staoto dimostrato che l'equazione\npredice la non stechiometria dell'equilibrio formula_2 su un'ampia gamma di pressioni parziali dell'ossigeno (103\u201310\u20134 Pa) e di temperature (1000\u20131900 \u00b0C).\nLa forma non stechiometrica ha un colore da blu a nero ed esibisce conduzione sia ionica che elettronica, essendo la pi\u00f9 significativa a temperature maggiori di 500 \u00b0C.\nIl numero di vacanze di ossigeno viene spesso misurato utilizzando la spettroscopia fotoelettronica a raggi X per confrontare il rapporto di Ce3+\na Ce4+.\nChimica dei difetti.\nNella fase fluorite pi\u00f9 stabile della ceria, essa presenta diversi difetti a seconda della pressione parziale dell'ossigeno o dello stato di stress del materiale.\nI principali difetti di preoccupazione sono le vacanze di ossigeno e i piccoli polaroni (elettroni localizzati sui cationi di cerio). L'aumento della concentrazione di difetti di ossigeno aumenta la velocit\u00e0 di diffusione degli anioni di ossido nel reticolo come riflesso in un aumento della conduttivit\u00e0 ionica. Questi fattori conferiscono alla ceria prestazioni favorevoli nelle applicazioni come elettrolita solido nelle celle a combustibile a ossido solido. La ceria non drogata e drogata mostra anche un'elevata conduttivit\u00e0 elettronica a basse pressioni parziali di ossigeno a causa della riduzione dello ione cerio che porta alla formazione di piccoli polaroni. Poich\u00e9 gli atomi di ossigeno in un cristallo di ceria si trovano nei piani, la diffusione di questi anioni \u00e8 favorita e la velocit\u00e0 di diffusione aumenta all'aumentare della concentrazione del difetto.\nLa presenza di posti vacanti di ossigeno nei piani di ceria terminanti governa l'energetica delle interazioni della ceria con le molecole di adsorbato e la sua bagnabilit\u00e0. Il controllo di tali interazioni di superficie \u00e8 fondamentale per sfruttare la ceria nelle applicazioni catalitiche.\nIn natura.\nL'ossido di cerio(IV) si trova naturalmente come minerale cerianite-(Ce). \u00c8 un raro esempio di minerale di cerio tetravalente, gli altri esempi sono la stetindite-(Ce) e la dyrnaesite-(La). Il suffisso \"-(Ce)\" \u00e8 noto come modificatore di Levinson e viene utilizzato per mostrare quale elemento domina in un particolare sito della struttura. Si trova spesso nei nomi di minerali contenenti elementi di terre rare. La presenza di cerianite-(Ce) \u00e8 correlata ad alcuni esempi di anomalia del cerio, dove il cerio - che si ossida facilmente - \u00e8 separato da altri elementi delle terre rare che rimangono trivalenti e quindi si adattano a strutture di minerali diversi dalla cerianite-(Ce).\nCatalisi e attivit\u00e0 di superficie.\nLa principale applicazione emergente dei materiali in ossido di cerio(IV) applicati \u00e8 nel campo della catalisi. Le superfici della ceria, nella sua fase di fluorite pi\u00f9 stabile, sono dominate dai piani a energia inferiore (111), che tendono a mostrare un'energia superficiale inferiore. La reazione pi\u00f9 comunemente catalizzata dal cerio(IV) \u00e8 la reazione di spostamento del gas dell'acqua, che comporta l'ossidazione del monossido di carbonio. Ceria \u00e8 stata esplorata verso la catalisi di varie reazioni di conversione degli idrocarburi, inclusa la metanazione dell'anidride carbonica e l'ossidazione catalitica di idrocarburi come il toluene.\nLa funzionalit\u00e0 superficiale dell'ossido di cerio(IV) deriva in gran parte dalla sua idrofobicit\u00e0 intrinseca, una caratteristica comune tra gli ossidi delle terre rare. L'idrofobicit\u00e0 tende a conferire resistenza alla disattivazione dell'acqua sulle superfici dei catalizzatori e quindi migliora l'adsorbimento dei composti organici. L'idrofobicit\u00e0, che pu\u00f2 essere vista al contrario come organofilia, \u00e8 generalmente associata a prestazioni catalitiche pi\u00f9 elevate ed \u00e8 desiderata nelle applicazioni che coinvolgono composti organici e sintesi selettiva.\nL'interconvertibilit\u00e0 dei materiali CeOx \u00e8 alla base dell'uso della ceria come catalizzatore di ossidazione. Un uso minimo ma illustrativo \u00e8 il suo utilizzo nelle pareti dei forni autopulenti come catalizzatore di ossidazione degli idrocarburi durante il processo di pulizia ad alta temperatura. Un altro esempio su piccola scala ma famoso \u00e8 il suo ruolo nell'ossidazione del gas naturale nelle reticelle Auer.\nBasandosi sulle sue distinte interazioni di superficie, la ceria trova ulteriore utilizzo come sensore nei convertitori catalitici nelle applicazioni automobilistiche, controllando il rapporto aria-scarico per ridurre le emissioni di NOx e monossido di carbonio. \u00c8 usato anche come catalizzatore nei motori diesel con tecnologia FAP. Tuttavia, secondo alcuni studi in vitro, la cerina, diffusa nell'ambiente dai FAP, potrebbe essere dannosa se respirata in forma di nanoparticella in quanto ha una grande facilit\u00e0 di ingresso nelle cellule e di interazione con alcuni sistemi proteici.\nUlteriori applicazioni.\nLucidatura.\nLa principale applicazione industriale della ceria \u00e8 per la lucidatura, in particolare la lucidatura chimico-meccanica (CMP). A tale scopo ha soppiantato molti altri ossidi precedentemente utilizzati, come l'ossido di ferro e l'ossido di zirconio. Per gli hobbisti, \u00e8 anche conosciuto come \"rouge degli ottici\".\nOttica.\nL'ossido di cerio(IV) viene utilizzato per decolorare il vetro convertendo le impurit\u00e0 ferrose di colore verde in ossidi ferrici quasi incolori.\nL'ossido di cerio ha trovato impiego nei filtri a infrarossi, come specie ossidante nei convertitori catalitici e come sostituto del diossido di torio nelle reticelle Auer.\nConduzione mista.\nA causa della significativa conduzione ionica ed elettronica dell'ossido di cerio, \u00e8 adatto per essere utilizzato come conduttore misto, con un apporto significativo nella ricerca e sviluppo di celle a combustibile.\nApplicazioni biomediche.\nLe nanoparticelle di ossido di cerio (nanoceria) sono state studiate per la loro attivit\u00e0 antibatterica e antiossidante\nSaldatura.\nL'ossido di cerio viene utilizzato come aggiunta agli elettrodi di tungsteno per la saldatura ad arco di tungsteno con gas. Offre vantaggi rispetto agli elettrodi di tungsteno puro, come la riduzione del tasso di consumo degli elettrodi e un avvio e una stabilit\u00e0 dell'arco pi\u00f9 facili. \nRicerca.\nFotocatalisi.\nSebbene sia trasparente per la luce visibile, assorbe fortemente le radiazioni ultraviolette, quindi \u00e8 un potenziale sostituto dell'ossido di zinco e del diossido di titanio nei filtri solari, poich\u00e9 ha un'attivit\u00e0 fotocatalitica inferiore. Tuttavia, le sue propriet\u00e0 catalitiche termiche devono essere ridotte rivestendo le particelle con silice amorfa o nitruro di boro.\nCelle a combustibile.\nLa ceria \u00e8 interessante come materiale per celle a combustibile a ossido solido (SOFC) a causa della sua conduttivit\u00e0 ionica di ossigeno relativamente alta (cio\u00e8 gli atomi di ossigeno si muovono facilmente attraverso di essa) a temperature intermedie (500\u2013650 \u00b0C) e entalpia di associazione inferiore rispetto alla zirconia.\nScissione dell'acqua.\nIl ciclo ossido di cerio(IV)-ossido di cerio(III) o ciclo CeO2/Ce2O3 \u00e8 un processo termochimico di scissione dell'acqua in due fasi basato su ossido di cerio(IV) e ossido di cerio(III) per la produzione di idrogeno."}
{"id": "149715", "revid": "287204", "url": "https://it.wikipedia.org/wiki?curid=149715", "title": "Solfato cerico", "text": "Il solfato cerico \u00e8 il sale di cerio(IV) dell'acido solforico.\nA temperatura ambiente si presenta come un solido giallo-arancio inodore. \u00c8 un composto irritante.\nForme idrate.\nEsiste anche la forma tetraidrata: solido arancione inodore con formula Ce(SO4)2 \u00b7 4 H2O, numero CAS .\nAltre caratteristiche della forma tetraidrata:"}
{"id": "149716", "revid": "1915706", "url": "https://it.wikipedia.org/wiki?curid=149716", "title": "Fluoruro ceroso", "text": "Il fluoruro ceroso \u00e8 il sale di cerio(III) dell'acido fluoridrico.\nA temperatura ambiente si presenta come un solido da bianco a grigio inodore."}
{"id": "149717", "revid": "287204", "url": "https://it.wikipedia.org/wiki?curid=149717", "title": "Cloruro ceroso", "text": "Il cloruro ceroso \u00e8 un sale di cerio (III) dell'acido cloridrico.\nA temperatura ambiente si presenta come un solido incolore inodore. \u00c8 un composto irritante. Pu\u00f2 cristallizzare come eptaidrato.\nAltri progetti.\n "}
{"id": "149718", "revid": "110157", "url": "https://it.wikipedia.org/wiki?curid=149718", "title": "Nitrato ceroso", "text": "Il nitrato ceroso \u00e8 un sale di cerio(III) dell'acido nitrico.\nA temperatura ambiente si presenta come un solido incolore dall'odore tenue. Pu\u00f2 cristallizzare come esaidrato."}
{"id": "149719", "revid": "648716", "url": "https://it.wikipedia.org/wiki?curid=149719", "title": "Solfato cerico ammonico", "text": "Il solfato cerico ammonico o solfato di cerio e ammonio (IV) \u00e8 un sale di cerio(IV) e di ammonio dell'acido solforico. A temperatura ambiente si presenta come un solido giallo inodore.\n\u00c8 un forte ossidante, con un potenziale di riduzione di circa + 1,44 V. Il solfato di cerio(IV) \u00e8 un composto correlato.\nStruttura.\nUno studio cristallografico mostra che il composto contiene l'ossido di Ce2(SO4)88-, in cui gli atomi di cerio sono enneacoordinati da atomi di ossigeno appartenenti a gruppi solfato, in un prisma trigonale distorto."}
{"id": "149722", "revid": "2173588", "url": "https://it.wikipedia.org/wiki?curid=149722", "title": "Nitrato cerico ammonico", "text": "Il nitrato cerico ammonico (o esanitratocerato(IV) di ammonio) \u00e8 un sale di cerio (IV) e di ammonio dell'acido nitrico.\nA temperatura ambiente si presenta come un solido arancione dall'odore appena pungente. \u00c8 un composto irritante.\n\u00c8 un ossidante molto usato in chimica organica di sintesi, viene utilizzato per la sua capacit\u00e0 di trasferire singolarmente un elettrone (SET, Sigle Electron Transfer). \nViene impiegato in una nuova branca di organocatalisi, la SOMO Catalisys (Single Occupied Molecular Orbital) che permette la funzionalizzazione di aldeidi in posizione alpha da parte di nucleofili."}
{"id": "149723", "revid": "2175", "url": "https://it.wikipedia.org/wiki?curid=149723", "title": "Chinidrone", "text": "Il chinidrone \u00e8 un complesso formato da 1,4-benzochinone e idrochinone.\nA temperatura ambiente si presenta come un solido rosso-bruno dall'odore caratteristico."}
{"id": "149724", "revid": "287204", "url": "https://it.wikipedia.org/wiki?curid=149724", "title": "Trimetilclorosilano", "text": "Il trimetilclorosilano \u00e8 un alogenuro basato sul silicio.\nA temperatura ambiente si presenta come un liquido incolore dall'odore caratteristico. \u00c8 un composto molto infiammabile e molto corrosivo"}
{"id": "149725", "revid": "287204", "url": "https://it.wikipedia.org/wiki?curid=149725", "title": "Bromuro di cetil-trimetilammonio", "text": "Il bromuro di cetil-trimetilammonio (bromuro di esadeciltrimetilammonio; cetrimide; CTAB) \u00e8 un sale di ammonio quaternario.\nA temperatura ambiente si presenta come un solido bianco dall'odore tenue. \u00c8 un composto nocivo, irritante, pericoloso per l'ambiente. \u00c8 un tensioattivo cationico."}
{"id": "149726", "revid": "121878535", "url": "https://it.wikipedia.org/wiki?curid=149726", "title": "Cloramina T", "text": "La clorammina T \u00e8 un composto chimico di formula semistrutturale Na+ [\"p\"-Me-C6H4-SO2-N-Cl]-.\nA temperatura ambiente si presenta come un solido da bianco a giallo chiaro dall'odore tenue di cloro. \u00c8 un composto nocivo, corrosivo, allergenico.\nPer idrolisi produce \"p\"-toluensolfonammide e ione ipoclorito ClO- che, con la sua azione ossidante agisce da battericida. Sciolta in acqua, viene pertanto usata per disinfettare ferite e superfici.\nTrova inoltre impiego nell'analisi quantitativa dei cianuri per spettrofotometria, dove viene usata per trasformare gli ioni cianuro in cloruro di cianogeno il quale forma a sua volta un complesso azzurro-blu con piridina e pirazolone."}
{"id": "149727", "revid": "599013", "url": "https://it.wikipedia.org/wiki?curid=149727", "title": "Cloralio", "text": "Il cloralio (o tricloroacetaldeide) \u00e8 un composto chimico avente formula C2HCl3O e numero CAS 75-87-6. A temperatura ambiente si presenta come un liquido oleoso, incolore e irritante, dall'odore pungente.\nIl cloralio reagisce con l'acqua per formare l'idrato di cloralio, una volta usato come sedativo e ipnotico.\nStoria.\nIl cloralio venne sintetizzato per la prima volta nel 1832 da Justus von Liebig.\nProduzione.\nIl cloralio viene prodotto per clorurazione dell'etanolo.\nViene inoltre prodotto come intermedio nella sintesi di vari prodotti, ad esempio per il DDT.\nCommercialmente, il cloralio si produce con la clorurazione dell'acetaldeide in acido cloridrico, che produce idrato di cloralio. Questa reazione \u00e8 catalizzata dal tricloruro di antimonio:\nL'idrato di cloralio \u00e8 distillato dal miscuglio prodotto dalla reazione. Il distillato \u00e8 dunque disidratato con acido solforico concentrato, dopo di che il livello dell'acido, il quale contiene l'acqua, verr\u00e0 rimosso:\nIl prodotto di questa ultima reazione \u00e8 purificato tramite distillazione frazionata.\nReazioni tipiche.\nIl cloralio tende a reagire con l'acqua (formando idrato di cloralio) e con gli alcoli.\nOltre la sua tendenza ad idratarsi, il cloralio \u00e8 un importante precursore nella sintesi del DDT. Per utilizzare il cloralio al fine di produrre DDT, lo si tratta con il clorobenzene in presenza di una quantit\u00e0 catalizzatrice di acido solforico:\nQuesta reazione \u00e8 stata descritta da Othmar Zeidler nel 1874. Anche l'erbicida dimetossi-DDT \u00e8 prodotto a partire dal cloralio.\nTrattando il cloralio con idrossido di sodio si ottiene cloroformio e formiato di sodio:\nIl cloralio \u00e8 ridotto facilmente a tricloroetanolo, che \u00e8 prodotto dal corpo tramite il cloralio stesso.\nApplicazioni.\nViene impiegato per la produzione dell'idrato di cloralio.\nSicurezza.\nIl cloralio e l'idrato di cloralio hanno le stesse propriet\u00e0 biologiche dato che il primo si idrata rapidamente. L'idrato di cloralio era normalmente somministrato ai pazienti senza effetti latenti. L'esposizione prolungata ai vapori \u00e8 comunque dannosa, con una LD50 per un'esposizione di quattro ore di 440\u00a0mg/m3."}
{"id": "149728", "revid": "110157", "url": "https://it.wikipedia.org/wiki?curid=149728", "title": "1-cloro-2,4-dinitrobenzene", "text": "L'1-cloro-2,4-dinitrobenzene, comunemente abbreviato DNCB, \u00e8 un nitrocomposto aromatico di formula . In condizioni standard appare come un solido cristallino ortorombico con habitus aciculare, di colore giallo e dall'odore caratteristico (che pu\u00f2 ricordare quello di una mandorla). Poco solubile in acqua, risulta invece ben solubile in dietiletere, benzene, disolfuro di carbonio ed etanolo riscaldato. Allo stato solido pu\u00f2 esistere in tre diverse forme dette \"alfa\", \"beta\", e \"gamma\". La forma alfa, ottenuta per cristallizzazione da dietiletere, \u00e8 la pi\u00f9 stabile ed \u00e8 la forma a cui sono riferite le principali propriet\u00e0 fisiche tabulate del composto. Le forme beta e gamma, le cui temperature di fusione ammontano rispettivamente a 43\u00a0\u00b0C e 27\u00a0\u00b0C, sono invece instabili. Trova impiego a livello industriale nella sintesi di coloranti e pesticidi.\nSintesi.\nIl DNCB pu\u00f2 essere ottenuto in diversi modi, tra questi i pi\u00f9 utilizzati sono la clorurazione dell'1,3-dinitrobenzene, la nitrazione del 2-nitroclorobenzene e la dinitrazione del clorobenzene in acido solforico. Tutte queste reazioni danno luogo in genere alla formazione di composti con sostituzioni indesiderate sull'anello aromatico che dovranno essere successivamente allontanate.\nUtilizzo.\nIl DNCB viene utilizzato per la sintesi di pesticidi, esplosivi e coloranti, come ad esempio l'Arancio Acido 3. Ricopre anche un importante ruolo nell'ambito della chimica analitica, in quanto trova impiego come reagente nella determinazione qualitativa e quantitativa di sostanze piridiniche come l'acido nicotinico e la nicotinammide. Degno di nota \u00e8 anche l'utilizzo che ne \u00e8 stato fatto nella ricerca medica in virt\u00f9 delle propriet\u00e0 ipersensibilizzanti ed immunostimolanti del composto. A livello sperimentale con DNCB sono state trattate verruche, condizioni di alopecia e alcune forme neoplastiche. Sono stati studiati i suoi effetti in pazienti affetti da lebbra e sieropositivi all'HIV."}
{"id": "149729", "revid": "1915706", "url": "https://it.wikipedia.org/wiki?curid=149729", "title": "Nitrato di cromo", "text": "Il nitrato di cromo \u00e8 il sale di cromo(III) dell'acido nitrico.\nA temperatura ambiente si presenta come un solido viola scuro, solubilissimo in acqua, dal tenue odore di acido nitrico. Pu\u00f2 cristallizzare come nonaidrato. \u00c8 un sale di cromo irritante e comburente per via dei gruppi NO3"}
{"id": "149730", "revid": "599013", "url": "https://it.wikipedia.org/wiki?curid=149730", "title": "Triossido di dicromo", "text": "Il triossido di dicromo o ossido di cromo(III) \u00e8 il composto chimico di formula Cr2O3. \u00c8 il pi\u00f9 stabile ossido di cromo e viene usato principalmente come pigmento verde. Si trova anche in natura nel raro minerale eskolaite.\nStoria.\nI primi a preparare una forma di Cr2O3 adatta ad essere usata come pigmento verde furono i parigini Pannetier e Binet nel 1838. Il procedimento fu tenuto segreto, e solo nel 1859 Guignet brevett\u00f2 il metodo di fabbricazione. \nStruttura e propriet\u00e0.\nCr2O3 a temperatura ambiente \u00e8 un solido verde inodore. Ha una struttura tipo corindone, come analoghi ossidi di titanio, vanadio e ferro. Questa struttura consiste di un reticolo esagonale compatto di ioni ossido, dove gli ioni Cr3+ occupano 2/3 delle cavit\u00e0 ottaedriche. Cr2O3 \u00e8 un semiconduttore ed \u00e8 antiferromagnetico sino a 307 K, la sua temperatura di N\u00e9el.\nIl minerale eskolaite \u00e8 un materiale duro e fragile, con un valore di 8-8,5 nella scala di Mohs.\nProduzione.\nCr2O3 esiste anche in natura nel minerale eskolaite, che prende il nome dal geologo finlandese Pentti Eskola. Questo minerale non \u00e8 per\u00f2 una fonte utile di triossido di dicromo, dato che \u00e8 raro (si trova in skarn di tremoliti ricche di cromo, metaquarziti, vene di clorite, nonch\u00e9 come minerale raro nelle condriti).\nCr2O3 si prepara per riduzione del dicromato di sodio con zolfo, ad alta temperatura:\nSe interessa produrre Cr2O3 particolarmente puro si usa la decomposizione termica di composti di cromo come CrO3 o dicromato d'ammonio:\nQuesta ultima reazione ha una temperatura di accensione di meno di 200 \u00b0C, ed \u00e8 spesso usata nelle dimostrazioni come \"vulcano chimico\".\nReattivit\u00e0.\nIl Cr2O3 preparato con processi ad alta temperatura \u00e8 in genere poco reattivo a temperatura ambiente. Lo stesso vale per il minerale eskolaite. Se riscaldato in forma polverizzata assieme a polvere di alluminio si riduce a cromo metallico formando ossido di alluminio in una reazione violenta tipo termite:\nA differenza di termiti utilizzanti ossidi di ferro, la reazione con ossido di cromo crea meno scintille e meno fumo. La termite con ossido di cromo non \u00e8 per\u00f2 di uso pratico per fondere cromo, perch\u00e9 questo metallo ha un punto di fusione molto alto (1857 \u00b0C).\nPer riscaldamento con cloro e carbonio si forma tricloruro di cromo:\nPer ossidazione di Cr2O3 tramite fusione alcalina si formano cromati:\nLe forme idrate ottenute per via umida da soluzioni di Cr(III) sono invece pi\u00f9 reattive a temperatura ambiente, e mostrano un comportamento anfotero. Sono insolubili in acqua, ma si sciolgono in acidi formando lo ione [Cr(H2O)6]3+. In alcali si formano cromiti, cio\u00e8 ossianioni di Cr(III) largamente idrolizzati tipo Cr2O42\u2212.\nUsi.\nCr2O3 \u00e8 molto stabile ed \u00e8 comunemente usato come pigmento, anche in forma idrata. Viene usato in vernici, inchiostri e vetri. \u00c8 inoltre usato come abrasivo e come materiale di partenza per ottenere il pigmento magnetico diossido di cromo, secondo la reazione:\nSicurezza.\nIl cromo metallico e composti di Cr(III) non sono considerati cancerogeni, a differenza di composti del Cr(VI).\nIn particolare, Cr2O3 non \u00e8 classificato pericoloso secondo le direttive 67/548/CEE e 1999/45/CE. Tuttavia va evitato qualsiasi comportamento improprio, soprattutto con il composto in polvere. Il contatto con la pelle e gli occhi provoca irritazioni. Per inalazione provoca tosse e difficolt\u00e0 respiratorie. L'ingestione provoca dolori con vomito e diarrea."}
{"id": "149731", "revid": "1543377", "url": "https://it.wikipedia.org/wiki?curid=149731", "title": "Tricloruro di cromo", "text": "Il tricloruro di cromo o cloruro di cromo(III) \u00e8 il composto chimico di formula CrCl3. Esiste in forme diverse a seconda del grado di idratazione. Anidro, \u00e8 un solido cristallino viola inodore, insolubile in acqua. Esiste inoltre il tricloruro di cromo esaidrato, che si pu\u00f2 isolare in tre isomeri differenti.\nTricloruro di cromo anidro, CrCl3.\nStruttura.\nIl CrCl3 anidro ha una struttura cristallina tipo YCl3, con un impacchettamento pseudo cubico compatto degli ioni cloruro, mentre gli ioni Cr3+ riempiono due terzi delle cavit\u00e0 ottaedriche disponendosi uno strato s\u00ec e uno no. L'assenza di cationi su strati alternati rende debole il legame tra strati adiacenti, e quindi i cristalli di CrCl3 si sfaldano facilmente lungo questi piani, e il solido ha un aspetto a scaglie.\nSintesi.\nIl CrCl3 anidro si pu\u00f2 ottenere per alogenazione diretta del cromo metallico con cloro, o indirettamente trattando l'ossido di cromo(III) con cloro in presenza di carbonio a 800 \u00b0C; in questo caso si forma monossido di carbonio come prodotto secondario:\nLo si pu\u00f2 preparare anche trattando l'esaidrato con cloruro di tionile.\nReattivit\u00e0.\nCrCl3 \u00e8 un composto stabile. Come la maggior parte dei composti di Cr(III), \u00e8 chimicamente piuttosto inerte, mentre nello stato di ossidazione vicino il Cr(II) \u00e8 pi\u00f9 reattivo. Ad esempio, CrCl3 solido \u00e8 insolubile in acqua, ma si scioglie facilmente in presenza di un riducente che permetta la formazione di quantit\u00e0 catalitiche di Cr(II). Una volta sciolto in acqua si formano inizialmente i cationi complessi [Cr(H2O)4Cl2]+.\nCrCl3 \u00e8 un acido di Lewis, classificato \"duro\" secondo la teoria HSAB. Forma un gran numero di addotti del tipo [CrCl3L3]\"z\", dove L \u00e8 una base di Lewis. Ad esempio, reagisce con la piridina, C5H5N, per formare un addotto:\nFuso con cloruri dei metalli alcalini come il cloruro di potassio, CrCl3 forma complessi ottaedrici come K3CrCl6 e K3Cr2Cl9 (in questa ultima specie il cromo \u00e8 ancora ottaedrico, ma ci sono tre ponti cloro che uniscono i due atomi di cromo).\nCrCl3 \u00e8 usato come precursore di molti composti inorganici e complessi del cromo. Un esempio particolare \u00e8 quello del dibenzenecromo, composto di struttura simile al ferrocene:\nIn sintesi organica il CrCl3 \u00e8 usato per preparare in situ il cloruro di cromo(II), reagente molto usato per ridurre alogenuri alchilici e per la sintesi di alogenuri (E)-alchenilici. Di solito la reazione \u00e8 condotta usando due moli di CrCl3 per ogni mole di litio alluminio idruro, ma se \u00e8 possibile operare in ambiente acido acquoso possono bastare zinco e acido cloridrico:\nCrCl3 \u00e8 stato usato in reazioni organiche anche come acido di Lewis, ad esempio per catalizzare reazioni di Diels-Alder.\nTricloruro di cromo esaidrato, CrCl3\u20226H2O.\nLe forme idrate si possono preparare sciogliendo il metallo in acido cloridrico. Alla formula CrCl3\u20226H2O corrispondono tre diversi composti, che costituiscono un caratteristico caso di isomeria detta \"di idratazione\", per via della diversa posizione dell'acqua dentro o fuori la sfera di coordinazione. Le formule di struttura sono:\nDal punto di vista chimico le tre situazioni si possono distinguere per titolazione in soluzione acquosa con AgNO3, che provoca la precipitazione di 1, 2 o 3 ioni cloruro, rispettivamente.\nL'isomero verde scuro \u00e8 solubile in acqua e in alcool, insolubile in etere dietilico. Si usa come materiale di partenza per la sintesi di altri composti di cromo (anche coloranti). Viene inoltre usato come mordente nell'industria tessile. Sciolto in acqua, il catione complesso [Cr(H2O)4Cl2]+ reagisce lentamente: i leganti cloruro vengono sostituiti progressivamente dal solvente:\nSicurezza.\nI composti di Cr(III) sono molto meno tossici di quelli di Cr(VI), tuttavia le varie forme di CrCl3 sono pericolose in caso di contatto con la pelle, ingestione o inalazione."}
{"id": "149732", "revid": "287204", "url": "https://it.wikipedia.org/wiki?curid=149732", "title": "Esanitrocobaltato di sodio", "text": "L'esanitrocobaltato di sodio (o nitrito di sodio e cobalto (III)) \u00e8 un sale complesso di sodio, cobalto e dell'acido nitroso.&lt;br&gt;\nSi tratta di un composto di coordinazione in cui l'anione centrale \u00e8 il cobalto (III), mentre i leganti sono sei gruppi nitriti. Viene usato come reagente per l'analisi qualitativa del potassio e dello ione ammonio.\nA temperatura ambiente si presenta come un solido in polvere da giallo a marrone dall'odore tenue di acido nitrico. \u00c8 un composto nocivo.\nSintesi e reazioni.\nSi pu\u00f2 preparare per:\nformula_2\nformula_4\nApplicazioni.\nAnche se l'esanitrocobaltato di sodio \u00e8 solubile in acqua, forma la base per la determinazione quantitativa del potassio, tallio e dello ione ammonio.\nNelle condizioni di reazione raccomandate, il sale doppio insolubile K2Na[Co(NO2)6].H2O precipita e viene pesato.\nIn geochimica, l'esanitrocobaltato di sodio viene usato per distinguere i feldspati alcalini dal plagioclasio in sezioni sottili."}
{"id": "149733", "revid": "287204", "url": "https://it.wikipedia.org/wiki?curid=149733", "title": "Acetato di cobalto", "text": "Lacetato di cobalto \u00e8 il sale di cobalto (II) dell'acido acetico.\nA temperatura ambiente si presenta come un solido rosso inodore. \u00c8 un composto nocivo, allergenico.\n\u00c8 utilizzato come catalizzatore in diverse reazioni industriali, ad esempio per la produzione di acido acetico dall'ossidazione dell'acetaldeide e pi\u00f9 in generale nella produzione di acidi per ossidazione di alcani."}
{"id": "149734", "revid": "1543377", "url": "https://it.wikipedia.org/wiki?curid=149734", "title": "Cloruro di cobalto", "text": "Il cloruro di cobalto \u00e8 il sale di cobalto(II) dell'acido cloridrico.\nIl composto forma diversi idrati CoCl2*nH2O, con n = 1, 2, 6 e 9. Non \u00e8 stata confermata la formazione di tri- e tetraidrati. Il diidrato \u00e8 viola e l'esaidrato \u00e8 rosa. Di solito viene fornito come esaidrato, forma nella quale \u00e8 uno dei composti di cobalto pi\u00f9 comunemente usati in laboratorio.\nA causa della facilit\u00e0 della reazione di idratazione/disidratazione e del conseguente cambiamento di colore, il cloruro di cobalto viene utilizzato come indicatore per l'acqua negli essiccanti.\nGli usi di nicchia del cloruro di cobalto includono il suo ruolo nella sintesi organica e nella galvanostegia con cobalto.\nIl cloruro di cobalto \u00e8 stato classificato come sospetto cancerogeno dall'Agenzia europea delle sostanze chimiche.\nPropriet\u00e0.\nAnidro.\nA temperatura ambiente, il cloruro di cobalto anidro ha la struttura del cloruro di cadmio(II) (CdCl2) (R3m) in cui gli ioni cobalto(II) sono coordinati ottaedralmente. A circa 706 \u00b0C (20 gradi sotto il punto di fusione), si ritiene che la coordinazione cambi in tetraedrico. La tensione di vapore \u00e8 stata riportata come 7,6 mmHg nel punto di fusione.\nIn soluzione.\nIl cloruro di cobalto \u00e8 abbastanza solubile in acqua. Sotto pressione atmosferica, la concentrazione di massa di una soluzione satura di CoCl2 in acqua \u00e8 circa il 54% nel punto di ebollizione, 120,2 \u00b0C; 48% a 51,25 \u00b0C; 35% a 25 \u00b0C; 33% a 0 \u00b0C; e 29% a -27,8 \u00b0C.\nSoluzioni acquose diluite di CoCl2 contengono la specie [Co(H2O)6]2+, oltre agli ioni cloruro. Le soluzioni concentrate sono rosse a temperatura ambiente ma diventano blu a temperature pi\u00f9 elevate.\nIdrato.\nL'unit\u00e0 di cristallo del solido esaidrato CoCl2*6H2O contiene la molecola neutra \"trans\"-CoCl2(H2O)4 e due molecole di acqua di cristallizzazione. Questa specie si dissolve facilmente in acqua e alcool.\nIl sale anidro \u00e8 igroscopico e l'esaidrato \u00e8 deliquescente.\nSintesi.\nIl cloruro di cobalto pu\u00f2 essere preparato in soluzione acquosa da idrossido di cobalto(II) o carbonato di cobalto(II) e acido cloridrico:\nIl diidrato solido e l'esaidrato possono essere ottenuti per evaporazione. Le soluzioni acquose sature di raffreddamento producono il diidrato tra 120,2 \u00b0C e 51,25 \u00b0C e l'esaidrato al di sotto di 51,25 \u00b0C. Il ghiaccio d'acqua, anzich\u00e9 dal cloruro di cobalto, si cristallizzer\u00e0 da soluzioni con concentrazione inferiore al 29%. Le forme monoidrata e anidra possono essere ottenute raffreddando soluzioni solo ad alta pressione, rispettivamente sopra 206 \u00b0C e 335 \u00b0C.\nIl composto anidro pu\u00f2 essere preparato riscaldando gli idrati. A riscaldamento rapido o in un contenitore chiuso, ciascuno degli idrati si scioglie parzialmente in una miscela del successivo idrato inferiore e di una soluzione satura, rispettivamente a 51,25 \u00b0C, 206 \u00b0C e 335 \u00b0C. Se il riscaldamento \u00e8 lento e in un contenitore aperto, l'acqua evapora da ciascuno dei tre solidi idrati, lasciando il successivo idrato inferiore - rispettivamente a circa 40 \u00b0C, 89 \u00b0C e 126 \u00b0C .\nLa disidratazione pu\u00f2 anche essere effettuata con trimetilsililcloruro:\nIl composto anidro pu\u00f2 essere purificato mediante sublimazione sotto vuoto.\nReazioni.\nIn laboratorio, il cloruro di cobalto(II) funge da precursore comune di altri composti del cobalto. Generalmente, le soluzioni acquose del sale si comportano come altri sali di cobalto(II) poich\u00e9 queste soluzioni sono costituite dallo ione [Co(H2O)6]2+ indipendentemente dall'anione. Ad esempio, tali soluzioni forniscono un precipitato di solfuro di cobalto CoS al trattamento con acido solfidrico H2S.\nComplessi clorurati.\nL'esaidrato e il sale anidro sono acidi di Lewis deboli. Gli addotti sono generalmente ottaedrici o tetraedrici. Con piridina (C5H5N), si ottiene un complesso ottaedrico:\nCon trifenilfosfina (P(C6H5)3), risulta un complesso tetraedrico:\nI sali del complesso anionico CoCl42\u2212 possono essere preparati usando cloruro di tetraetilammonio:\nLo ione [CoCl4]2- \u00e8 lo ione blu che si forma con l'aggiunta di acido cloridrico a soluzioni acquose di cloruro di cobalto idrato, che sono rosa.\nRiduzione.\nLa reazione del composto anidro con ciclopentadienuro di sodio d\u00e0 cobaltocene Co(C5H5)2. Questa specie di 19 elettroni \u00e8 un buon agente riducente, essendo prontamente ossidata al catione giallo di cobalto-citone con 18 elettroni [Co(C5H5)2]+\nOssidazione a cobalto(III).\nEsistono composti di cobalto nello stato di ossidazione +3, come il fluoruro di cobalto(III) CoF3, nitrato Co(NO\n3)3 e solfato Co2(SO4)3; tuttavia, il cloruro di cobalto(III) non \u00e8 stabile in condizioni normali e si decompone immediatamente in CoCl2 e cloro. \nD'altra parte, i cloruri di cobalto(III) possono essere ottenuti se il cobalto \u00e8 legato anche ad altri ligandi di maggiore basicit\u00e0 di Lewis rispetto al cloruro, come le ammine. Ad esempio, in presenza di ammoniaca, il cloruro di cobalto(II) viene prontamente ossidato dall'ossigeno atmosferico in cloruro di esamminocobalto(III):\nReazioni simili si verificano con altre ammine. Queste reazioni sono spesso eseguite in presenza di carbone come catalizzatore o con acqua ossigenata H2O2 sostituito per ossigeno atmosferico. Altri ligandi altamente basici, tra cui carbonato, acetilacetonato e ossalato, inducono la formazione di derivati Co(III). I carbossilati e gli alogenuri semplici no.\nA differenza dei complessi Co(II), i complessi Co(III) sono molto lenti nello scambio di ligandi, quindi si dice che siano cineticamente inerti. Il chimico tedesco Alfred Werner ricevette il premio Nobel nel 1913 per i suoi studi su una serie di questi composti di cobalto(III), lavoro che port\u00f2 a una comprensione delle strutture di tali composti di coordinazione.\nOssidazione a cobalto(IV).\nLa reazione di 1-norbonillitio con il CoCl2\u00b7THF in pentano produce il composto marrone tetralchilcobalto termicamente stabile. \u00c8 un raro esempio di un metallo di transizione stabile con un composto alchilico saturo. In altri solventi si ottengono prodotti diversi.\nRischi per la salute.\nIl cobalto \u00e8 essenziale per la maggior parte delle forme di vita pi\u00f9 sviluppate, ma pi\u00f9 di qualche milligrammo al giorno \u00e8 dannoso. Sebbene gli avvelenamenti siano raramente causati da composti di cobalto, la loro ingestione cronica ha causato gravi problemi di salute a dosi molto inferiori alla dose letale. Nel 1966, l'aggiunta di composti di cobalto per stabilizzare la schiuma della birra in Canada port\u00f2 a una peculiare forma di cardiomiopatia indotta da tossina, che divenne nota come \"cardiomiopatia del bevitore di birra\".\nInoltre, si sospetta che il cloruro di cobalto(II) causi il cancro secondo le ricerche dell'Agenzia internazionale per la ricerca sul cancro (IARC).\nNel periodo 2005-2006, il cloruro di cobalto \u00e8 stato l'ottavo allergene pi\u00f9 diffuso nei patch test (8,4%)."}
{"id": "149735", "revid": "287204", "url": "https://it.wikipedia.org/wiki?curid=149735", "title": "Nitrato di cobalto", "text": "Il nitrato di cobalto \u00e8 il sale di cobalto(II) dell'acido nitrico.\nA temperatura ambiente si presenta come un solido rosso-bruno deliquescente dall'odore tenue, solubile in acqua e in altri solventi polari. Pu\u00f2 cristallizzare come esaidrato, ovvero Co(NO3)2\u00b76H2O. \u00c8 un composto nocivo e allergenico.\nComposizione e struttura.\nCos\u00ec come il composto anidro Co(NO3)2, esistono molti idrati del nitrato di cobalto (II). Questi idrati hanno la formula chimica Co(NO3)2 \u00b7 nH2O, dove n = 0, 2, 4, 6.\nIl cobalto (II) nitrato anidro adotta una struttura di rete tridimensionale polimerica, in cui ciascun atomo di cobalto (II) ottaedrico \u00e8 coordinato da sei atomi di ossigeno, ciascuno di un diverso ione nitrato. Ogni ione nitrato \u00e8 cos\u00ec coordinato a tre atomi di cobalto. Il diidrato \u00e8 un polimero a due dimensioni, con ponti nitrato tra centri Co(II) e legami idrogeno a tenere insieme gli strati. Il tetraidrato \u00e8 costituito da molecole discrete di [(H2O)4Co(NO3)2] ottaedrico. L'esaidrato \u00e8 meglio descritto come esacquocobalto (II) nitrato, cio\u00e8 [Co(OH2)6] [NO3]2, in quanto consiste di ioni discreti [Co(OH2)6]2+ e [NO3]-. Sopra i 55 \u00b0C, l'esaidrato si converte al triidrato e a temperature elevate al monoidrato, per perdita di acqua di cristallizzazione.\nUsi.\nComunemente viene ridotto a cobalto metallico ad alta purezza. Pu\u00f2 essere assorbito su vari supporti inerti come catalizzatore per l'uso nella reazione di Fischer-Tropsch. \u00c8 utilizzato nella preparazione di coloranti e inchiostri. \nProduzione.\nL'esaidrato \u00e8 preparato per trattamento di cobalto metallico o uno dei suoi ossidi, idrossidi, o carbonati con acido nitrico: "}
{"id": "149736", "revid": "200568", "url": "https://it.wikipedia.org/wiki?curid=149736", "title": "Ossido di cobalto(II,III)", "text": "L'ossido di cobalto(II,III) \u00e8 uno spinello di cobalto di composizione CoO \u00b7 Co2O3.\nA temperatura ambiente si presenta come un solido nero inodore. \u00c8 un composto nocivo, allergenico."}
{"id": "149737", "revid": "767487", "url": "https://it.wikipedia.org/wiki?curid=149737", "title": "Ruzizi", "text": "Il fiume Ruzizi, spesso chiamato Rusizi, scorre dal lago Kivu al lago Tanganica in Africa centrale nella regione dei Grandi laghi.\nEsso delinea dapprima il confine meridionale tra la Repubblica Democratica del Congo ed il Ruanda, poi tra la Repubblica Democratica del Congo ed il Burundi.\nUna diga fu costruita allo sbocco del fiume nel 1958 che ne modific\u00f2 il livello e la portata. La centrale idroelettrica fornisce elettricit\u00e0 alla citt\u00e0 di Bubanza, ed \u00e8 in grado di generare 148 GWh ogni anno."}
{"id": "149738", "revid": "287204", "url": "https://it.wikipedia.org/wiki?curid=149738", "title": "Solfato di cobalto", "text": "Il solfato di cobalto \u00e8 il sale di cobalto(II) dell'acido solforico.\nIl nome standardizzato dalla IUPAC \u00e8 tetraossosolfato di cobalto.\nA temperatura ambiente si presenta come un solido cristallino viola-lilla inodore. \u00c8 un composto cancerogeno, nocivo, allergenico, pericoloso per l'ambiente, non infiammabile. Pu\u00f2 cristallizzare come epta- e ottaidrato."}
{"id": "149741", "revid": "123254160", "url": "https://it.wikipedia.org/wiki?curid=149741", "title": "Ciclopentano", "text": "Il ciclopentano \u00e8 un cicloalcano.\nA temperatura ambiente si presenta come un liquido incolore dall'odore caratteristico. \u00c8 un idrocarburo molto infiammabile.\nBench\u00e9 sia convenzionalmente rappresentata con un pentagono regolare, la molecola non \u00e8 planare. A causa della geometria tetraedrica degli atomi di carbonio che la compongono, la molecola assume una conformazione piegata, nota come \"a busta\"."}
{"id": "149742", "revid": "287204", "url": "https://it.wikipedia.org/wiki?curid=149742", "title": "2,4,6-trimetilpiridina", "text": "La 2,4,6-trimetilpiridina (o sim-collidina) \u00e8 un composto eterociclico derivato dalla piridina.\nA temperatura ambiente si presenta come un liquido incolore dall'odore simile a quello della piridina. \u00c8 un composto infiammabile, nocivo, irritante."}
{"id": "149743", "revid": "1452073", "url": "https://it.wikipedia.org/wiki?curid=149743", "title": "7-cloro-4-nitrobenzofurazano", "text": "Il 7-cloro-4-nitrobenzofurazano (o 7-cloro-4-nitro-2,1,3-benzossadiazolo) \u00e8 un composto eterociclico.\nA temperatura ambiente si presenta come un solido giallo dall'odore caratteristico."}
{"id": "149744", "revid": "1915706", "url": "https://it.wikipedia.org/wiki?curid=149744", "title": "Acido 2,4-diclorofenossiacetico", "text": "L'acido 2,4-diclorofenossiacetico \u00e8 un acido carbossilico, il suo nome comune \u00e8 2,4-D.\nA temperatura ambiente si presenta come un solido biancastro inodore. \u00c8 utilizzato come diserbante e con l'acido 2,4,5-triclorofenossiacetico, anche conosciuto come 2,4,5-T, prende parte alla miscela conosciuta come agente Arancio, sempre un diserbante."}
{"id": "149745", "revid": "287204", "url": "https://it.wikipedia.org/wiki?curid=149745", "title": "Acetato rameico", "text": "L'acetato rameico \u00e8 il sale di rame (II) dell'acido acetico.\nA temperatura ambiente si presenta come un solido verde inodore. \u00c8 un composto nocivo e pericoloso per l'ambiente acquatico.\nSintesi.\nIl metodo pi\u00f9 semplice per ottenere dell'acetato di rame \u00e8 mettere dell'aceto sul metallo e lasciarlo esposto all'aria:\nL'acido acetico non pu\u00f2 corrodere il rame puro. Con l'ossido di rame invece reagisce abbastanza facilmente. L'aggiunta di acqua ossigenata accelera il processo:\nOppure pu\u00f2 reagire con il carbonato di rame per formare l'acetato di rame(II): "}
{"id": "149746", "revid": "83531", "url": "https://it.wikipedia.org/wiki?curid=149746", "title": "Piau\u00ed", "text": "Piau\u00ed \u00e8 uno stato del Brasile, situato nella parte nord-orientale del paese, nell'arida regione del sert\u00e3o.\nPiau\u00ed \u00e8 il pi\u00f9 povero tra gli Stati del Brasile, caratteristica questa che emerse sin dagli inizi della colonizzazione portoghese nel XVI secolo. Del tutto privo di un settore industriale, lo Stato basa la sua economia sull'agricoltura e, soprattutto, sull'allevamento del bestiame (tanto da meritarsi l'appellativo di \"civilt\u00e0 del cuoio\").\nNonostante l'economia basata sul settore primario, non esistono forti squilibri nella distribuzione della ricchezza tra gli abitanti delle campagne e quelli delle citt\u00e0, cosa piuttosto insolita in Brasile. Lo stato, che ha l'1,6% della popolazione brasiliana, \u00e8 responsabile solo dello 0,7% del PIL brasiliano. \nGeografia fisica.\nGran parte dello Stato possiede un clima semi-arido con piogge tra dicembre e aprile e secche per il resto dell'anno. Tipica del Piau\u00ed\n\u00e8 la \"caatinga\" (un tipo di boscaglia).\nIl Piau\u00ed possiede la pi\u00f9 breve fascia costiera (solo 66\u00a0km) di tutti gli stati brasiliani che si affacciano sul mare, tant'\u00e8 che Teresina \u00e8 l'unica capitale del nord-est ad essere situata nell'entroterra.\nStoria.\nLo Stato \u00e8 ricco di siti archeologici, fra cui il Parco Nazionale di Capivara, dove sono conservati i resti di civilt\u00e0 amerinde preistoriche.\nI primi insediamenti nella zona si ebbero ad opera di banditi in fuga dallo Stato di San Paolo, fra i quali Domingos Afonso Mafrense e \nDomingos Jorge Velho. Mafrense fond\u00f2 quella che oggi \u00e8 la citt\u00e0 di Oeiras, mentre i primi capi di bestiame furono introdotti da Velho.\nNel Seicento, giunsero molti nobili impoveriti, gesuiti e schiavi africani. Ad essi si aggiunsero grandi proprietari terrieri provenienti da Bahia e Maranh\u00e3o alla ricerca di nuovi pascoli.\nTeresina fu la prima citt\u00e0 brasiliana la cui edificazione fu pianificata a tavolino. Venne infatti progettata nel 1852 da un architetto che opt\u00f2 per una pianta a scacchiera. Situata nella zona di incontro tra i fiumi Parna\u00edba e il Poti, Teresina \u00e8 conosciuta come la \"citt\u00e0 verde\" per via dei numerosi alberi di mango che si trovano lungo le sue strade.\nBandiera.\n La bandiera del Piau\u00ed venne creata il 24 luglio 1922. La stella su campo blu \u00e8 Antares e rappresenta lo Stato di Piau\u00ed, mentre le strisce verdi e gialle simboleggiano la sua unione con il Brasile.\nCitt\u00e0.\nOltre alla capitale, altri centri importanti sono:"}
{"id": "149747", "revid": "123143658", "url": "https://it.wikipedia.org/wiki?curid=149747", "title": "Idrossido carbonato rameico", "text": "L'idrossido carbonato rameico (o carbonato basico rameico) \u00e8 un sale misto di rame(II), costituito dagli ioni carbonato CO32- e idrossido OH\u2212.\nA temperatura ambiente si presenta come un solido verde inodore. \u00c8 un composto nocivo.\nIn natura si trova come minerale noto come malachite.\nL'idrossido di rame \u00e8 spesso misto al carbonato rameico poich\u00e9 reagisce lentamente con l'anidride carbonica dell'atmosfera.\nIl nome viene usato pi\u00f9 comunemente per riferirsi al composto con formula Cu2CO3(OH)2, solido cristallino verde che si presenta in natura come minerale malachite. \u00c8 stato usato fin dall'antichit\u00e0 come un pigmento, ed \u00e8 ancora usato come tale nelle pitture.\nSia la malachite che l'azzurrite si trovano nella patina di verderame che si trova su ottone, bronzo e rame alterati. La composizione della patina pu\u00f2 variare, in un ambiente marittimo possono essere presenti cloruri, in un ambiente urbano possono esserci idrogenosolfati.\nPreparazione.\nIl carbonato basico rameico viene preparato combinando soluzioni acquose di solfato di rame(II) e carbonato di sodio a temperatura e pressione standard. Il carbonato di rame basico precipita dalla soluzione, con rilascio di anidride carbonica CO2:\nIl carbonato basico rameico pu\u00f2 anche essere preparato facendo reagire soluzioni acquose di solfato di rame(II) e bicarbonato di sodio. Il carbonato di rame basico precipita dalla soluzione, sempre con rilascio di anidride carbonica:\nReazioni.\nIl carbonato di rame basico viene decomposto dagli acidi, come soluzioni di acido cloridrico HCl, nel sale di rame(II) e anidride carbonica.\nI carbonati basici di rame, malachite e azzurrite, si decompongono formando CO2 e CuO, ossido rameico.\nUsi.\nSia la malachite e l'azzurrite, sia il carbonato di rame basico sono stati usati come pigmenti. Un esempio dell'uso sia dell'azzurrite che della sua forma artificiale \u00e8 il ritratto della famiglia di Balthasar Gerbier di Peter Paul Rubens. La gonna verde di Deborah Kip \u00e8 dipinta in azzurrite, smalto, verditer blu (forma artificiale di azzurrite), giallo ocra e altre tinte. Il colore verde si ottiene mescolando pigmenti blu e gialli."}
{"id": "149748", "revid": "1915706", "url": "https://it.wikipedia.org/wiki?curid=149748", "title": "Cloruro rameoso", "text": "Il cloruro rameoso \u00e8 il sale di rame (I) dell'acido cloridrico.\nA temperatura ambiente si presenta come un solido da bianco a grigio inodore. \u00c8 un composto nocivo, pericoloso per l'ambiente.\nIn natura esiste come nantokite, un minerale raro.\nSintesi.\nIl cloruro rameoso \u00e8 prodotto industrialmente direttamente a partire da rame e cloro:\nIn laboratorio, Il cloruro rameoso pu\u00f2 essere preparato dalla riduzione di sali di rame (II) come il solfato rameico o cloruro rameico usando anidride solforosa, sodio bisolfito (NaHSO3), sodio metabisolfito o rame metallico.\nIl solido bianco precipita dalla soluzione. Stando in aria umida, campioni di CuCl diventano verdi per la formazione di ossicloruro di rame Cu2(OH)3Cl.\nL'ossicloruro di rame non ha una formula definita, ma i rapporti con cui si combinano i tre gruppi (Cu2+, Cl- e OH-) dipendono dalle quantit\u00e0 e dalle condizioni in cui si trovano (eccesso di uno o dell'altro ecc...)."}
{"id": "149749", "revid": "2217443", "url": "https://it.wikipedia.org/wiki?curid=149749", "title": "Nitrato rameico", "text": "Il nitrato rameico \u00e8 il sale di rame (II) dell'acido nitrico.\nA temperatura ambiente si presenta come un solido azzurro dall'odore di acido nitrico. \u00c8 un composto nocivo, irritante. Generalmente cristallizza come triidrato o esaidrato\nSintesi.\nUna piccola quantit\u00e0 di nitrato rameico pu\u00f2 essere prodotta in laboratorio sotto cappa facendo reagire del rame metallico con acido nitrico concentrato.\nLa reazione produce nitrato rameico, acqua e monossido di azoto ed \u00e8 la seguente:\noppure produce nitrato rameico, acqua e diossido di azoto ed \u00e8 la seguente:"}
{"id": "149750", "revid": "287204", "url": "https://it.wikipedia.org/wiki?curid=149750", "title": "Ossido rameico", "text": "Lossido rameico (chiamato anche ossido cuprico) \u00e8 l'ossido del rame (II). In natura si trova come minerale noto come tenorite.\nA temperatura ambiente si presenta come un solido nero inodore. \u00c8 un composto nocivo.\nSe scaldato in presenza di sostanze riducenti, si trasforma in rame metallico cedendo ossigeno (ma non pu\u00f2 essere considerato ossidante, in quanto la temperatura dev'essere sufficientemente alta).\nUsi e applicazioni.\nL'ossido rameico viene utilizzato nella produzione di Termite incendiaria. In questo modo \u00e8 possibile saldare grandi quantit\u00e0 di tale metallo senza dover ricorrere a fonti energetiche esterne. Il rame ottenuto tramite tale procedimento \u00e8 di elevata purezza. \nPer dar luogo a tale reazione bisogna prendere dell'alluminio e dell'ossido rameico in polvere, miscelare bene ed innescare con nastro di magnesio acceso o con una miscela di permanganato di potassio, glicerina ed un acido, anche debole. Essendo l'alluminio l'elemento pi\u00f9 reattivo viene ossidato, mentre il rame viene ridotto. L'elevata temperatura di reazione fa fondere il rame. La reazione \u00e8 la seguente:\nSintesi.\nUna piccola quantit\u00e0 di ossido rameico pu\u00f2 essere prodotta in laboratorio facendo reagire l'idrossido di sodio (o di potassio) con il solfato rameico:\nLa reazione produce idrossido rameico, che se scaldato anche poco, si decompone in ossido rameico ed acqua secondo la reazione:\nQuesta \"pasta\" viene lavata e filtrata e l'ossido rameico, essendo insolubile in acqua, rimane sul filtro, mentre gli altri sali passano attraverso esso.\nPu\u00f2 anche essere sintetizzato facendo reagire Perossido di idrogeno con Rame metallico secondo la seguente reazione: \nProduzione industriale.\nL'ossido rameico pu\u00f2 essere prodotto per calcinazione del nitrato, carbonato o idrossido.\nIn alternativa pu\u00f2 essere prodotto scaldando il rame in polvere molto fina ad alta temperatura in presenza di un agente ossidante (ossigeno)."}
{"id": "149751", "revid": "319912", "url": "https://it.wikipedia.org/wiki?curid=149751", "title": "Solfato manganoso tetraidrato", "text": ""}
{"id": "149753", "revid": "1543377", "url": "https://it.wikipedia.org/wiki?curid=149753", "title": "Solfato rameico", "text": "Il solfato di rame \u00e8 un sale ternario,\u00e8 un composto chimico a base di rame, zolfo e ossigeno di formula CuSO4. Questo sale esiste in forme diverse a seconda del grado di idratazione. La forma anidra, CuSO4, \u00e8 di colore verde pallido o bianco grigiastro, mentre la pi\u00f9 comune forma pentaidrata, CuSO4\u00b75H2O, \u00e8 blu brillante.\nLa forma in cui il solfato di rame si trova pi\u00f9 comunemente \u00e8 la pentaidrata, poich\u00e9 \u00e8 la pi\u00f9 stabile in natura. La forma anidra e quella triidrata assorbono acqua per diventare pentaidrata, mentre la forma eptaidrata perde acqua e asciugandosi diventa pentaidrata, tendono cio\u00e8 tutte all'equilibrio finale stabile, CuSO4\u00b75H2O.\nLa forma anidra si trova in natura nella calcocianite, un minerale secondario raro. Forme idrate si trovano in natura nel minerale calcantite (pentaidrata), e pi\u00f9 raramente come bonattite (tridrata, CuSO4\u00b73H2O) e boothite (eptaidrata, CuSO4\u00b77H2O).\nTra gli usi del solfato di rame pentaidrato si cita l'impiego in agricoltura come fungicida (nella formulazione della poltiglia bordolese) e, in minor misura, come concime; \u00e8 usato anche come alghicida nella coltivazione del riso. Nel campo artistico dell'incisione calcografica viene utilizzato per la fase di morsura delle lastre di zinco in alternativa al pi\u00f9 tossico, sebbene pi\u00f9 efficace, acido nitrico.\nSolfato di rame(II) pentaidrato, CuSO4 \u00b7 5H2O.\nIl \"solfato di rame pentaidrato\", avente fissato cio\u00e8 5 molecole d'acqua nella sua struttura, \u00e8 la forma pi\u00f9 usata e comunemente reperibile in commercio.\nStruttura e configurazione elettronica.\nLo ione Cu(II) nel solido ha coordinazione ottaedrica. Quattro molecole di acqua sono coordinate al metallo con una configurazione planare quadrata; le due posizioni assiali sono occupate da atomi di ossigeno dello ione solfato. L'ottaedro \u00e8 distorto tetragonalmente. La quinta molecola d'acqua non \u00e8 direttamente legata al rame, ma forma legami idrogeno con l'acqua coordinata e gli ioni solfato. In soluzione gli ioni solfato si dissociano e si forma lo ione complesso [Cu(H2O)6]2+.\nQuesti complessi hanno configurazione elettronica d9 e sono quindi distorti a causa dell'effetto Jahn-Teller. Il colore blu \u00e8 dovuto a bande di assorbimento \"d-d\" all'interno del complesso.\nSintesi.\nIndustrialmente il solfato di rame pentaidrato viene preparato trattando trucioli di rame con acido solforico in presenza di aria. Alternativamente si possono trattare con acido solforico vari composti di rame(II), come ad esempio l'ossido di rame(II), CuO.\nReattivit\u00e0.\nIl solfato di rame(II) pentaidrato si decompone per riscaldamento prima di fondere. A 88\u00a0\u00b0C perde le prime due molecole d'acqua, formando il triidrato; a 114\u00a0\u00b0C perde altre due molecole d'acqua e l'ultima molecola d'acqua viene persa a 245\u00a0\u00b0C formando CuSO4 anidro. Scaldando oltre 600\u00a0\u00b0C viene eliminata SO3 e si forma CuO. \u00c8 solubile in metanolo ma insolubile in etanolo.\nPer aggiunta di ammoniaca a soluzioni di solfato di rame si forma dapprima un precipitato di idrossido Cu(OH)2, che poi si ridiscioglie formando il tetrammino complesso [Cu(NH3)4(H2O)2]2+ di colore blu scuro. L'esammino complesso [Cu(NH3)6]2+ \u00e8 isolabile solo in ammoniaca liquida in assenza di acqua.\nUsi.\nConcime Ce e anticrittogamico.\nIl solfato di rame pentaidrato \u00e8 un anticrittogamico dotato di attivit\u00e0 biocida nei confronti di funghi, batteri e alghe. Usato a partire all'incirca dalla seconda met\u00e0 del XIX secolo, ha una forte azione fitotossica, perci\u00f2 i formulati commerciali contengono additivi che hanno lo scopo di correggere il pH e ridurre la tossicit\u00e0 nei confronti dei vegetali: questo avviene, ad esempio, nella poltiglia bordolese e nel composto Cheshunt. La prima \u00e8 tradizionalmente impiegata come fungicida cuprico in frutticoltura e viticoltura e contiene come componente alcalinizzante l'idrossido di calcio. Il secondo, tradizionalmente usato dagli anglosassoni, \u00e8 un geodisinfestante, impiegato per la disinfestazione dei substrati di semina in orticoltura e nell'ortoflorovivaismo al fine di prevenire la moria delle piantine in semenzaio, e contiene come agente alcalinizzante il carbonato d'ammonio. Si usa come erbicida non in agricoltura, ma per controllare piante acquatiche invasive vicino a tubazioni contenenti acqua. Soluzioni diluite di solfato di rame si usano per curare infezioni di parassiti in pesci d'acquario, e anche per eliminare lumache dall'acquario. Gli ioni rame(II) sono molto tossici per i pesci, e quindi bisogna fare attenzione al dosaggio. Molti tipi di alghe possono essere controllati con una concentrazione molto bassa di solfato di rame. Il solfato di rame inibisce la crescita di batteri come E. coli.\nReagente analitico.\nIl solfato di rame pentaidrato \u00e8 utilizzato in molti test chimici. \u00c8 usato nel reattivo di Fehling per verificare la presenza di zuccheri con propriet\u00e0 riducenti, come ad esempio il glucosio. In presenza di tali zuccheri il rame(II) di colore blu presente in soluzione viene ridotto a ossido di rame(I), Cu2O, che forma un precipitato insolubile color rosso mattone. Il solfato di rame \u00e8 usato anche per la determinazione di proteine con il metodo del biureto.\nUn altro uso del solfato di rame \u00e8 il test sull'anemia. La prova si esegue ponendo qualche goccia di sangue in una soluzione di solfato di rame di particolare gravit\u00e0 specifica. Sangue contenente una sufficiente quantit\u00e0 di emoglobina affonda rapidamente a causa della sua densit\u00e0, mentre sangue meno ricco di emoglobina galleggia o affonda lentamente.\nNel saggio alla fiamma, gli ioni rame(II) emettono una luce verde-azzurra, con una tonalit\u00e0 decisamente pi\u00f9 azzurra rispetto al saggio alla fiamma del bario.\nSintesi organica.\nIl solfato di rame pentaidrato \u00e8 utilizzato anche in sintesi organica: facendolo reagire con permanganato di potassio si ottiene un ossidante per la conversione di alcol primari.\nEducazione chimica.\nIl solfato di rame pentaidrato \u00e8 un composto chimico solitamente incluso in giochi didattici come \"Piccolo chimico\", ed \u00e8 spesso usato per accrescere cristalli nelle scuole e in esperimenti di ramatura elettrolitica di oggetti metallici. Data la sua tossicit\u00e0, non \u00e8 consigliato per bambini piccoli. Il solfato di rame si usa come esempio di reazione esotermica, ponendo della lana d'acciaio o del nastro di magnesio in una soluzione di CuSO4.\nNei corsi di chimica nelle scuole si usa per illustrare i sali idrati. Riscaldando il solfato di rame pentaidrato blu l'acqua di cristallizzazione presente viene rimossa, e rimane la forma anidra di colore biancastro. Se successivamente si aggiunge acqua alla forma anidra si riottiene il sale pentaidrato blu.\nUna semplice reazione di spostamento si pu\u00f2 illustrare mettendo un pezzetto di ferro in una soluzione di solfato di rame. Lo ione rame(II) viene ridotto a rame metallico mentre il ferro si scioglie formando lo ione ferro(II):\nMedicina.\nNel passato il solfato di rame era usato come emetico, ma ora \u00e8 considerato troppo tossico per questo uso. Si trova ancora elencato come antidoto nel Sistema di Classificazione Anatomico Terapeutico e Chimico dell'Organizzazione Mondiale della Sanit\u00e0 nel sottogruppo ATC V03.\nGrafica artistica.\nAnche se questa scelta non \u00e8 condivisa dalla maggior parte degli incisori, si pu\u00f2 usare una soluzione di Solfato di Rame diluito al 10% per la morsura delle matrici di zinco nella tecnica dell'acquaforte. La soluzione acida cos\u00ec ottenuta risulta meno aggressiva e tossica rispetto all'acido nitrico, storicamente impiegato per tale tecnica, ma non meno efficace e gestibile.\nSolfato di rame(II) anidro, CuSO4.\nIl solfato di rame anidro, CuSO4, \u00e8 commercialmente molto meno importante della forma pentaidrata, CuSO4\u00b75H2O. \u00c8 un solido biancastro che si prepara per disidratazione della forma pentaidrata; \u00e8 igroscopico e basta la presenza di umidit\u00e0 a riformare CuSO4\u00b75H2O. Il solfato di rame anidro ha scarsi usi pratici, ma si pu\u00f2 usare come essiccante per solventi organici."}
{"id": "149754", "revid": "1915706", "url": "https://it.wikipedia.org/wiki?curid=149754", "title": "Fluoruro di calcio", "text": "Il fluoruro di calcio \u00e8 il sale di calcio dell'acido fluoridrico.\nA temperatura ambiente si presenta come un solido bianco inodore.\nIn natura il fluoruro di calcio assume il nome di fluorite che si presenta in cristalli cubici di vario colore ed elevata durezza (4 nella scala di Mohs). \u00c8 impiegata nella produzione di acido fluoridrico.\nCristalli di fluoruro di calcio sono utilizzati anche in fisica nucleare come scintillatori per la rivelazione di raggi gamma e particelle cariche."}
{"id": "149755", "revid": "767487", "url": "https://it.wikipedia.org/wiki?curid=149755", "title": "Levulinato di calcio", "text": "Il levulinato di calcio \u00e8 il sale di calcio dell'acido levulinico.\nA temperatura ambiente si presenta come un solido bianco dall'odore caratteristico."}
{"id": "149756", "revid": "1915706", "url": "https://it.wikipedia.org/wiki?curid=149756", "title": "Nitrato di cesio", "text": "Il nitrato di cesio \u00e8 il sale di cesio dell'acido nitrico.\nA temperatura ambiente si presenta come un solido da incolore a bianco, inodore.\nViene utilizzato nelle composizioni pirotecniche, come colorante e ossidante, ad es. in flare e razzi di illuminazione. Le emissioni di cesio sono principalmente dovute a due potenti linee spettrali a 852,113 nm e 894,347 nm.\nI prismi di nitrato di cesio sono utilizzati nella spettroscopia infrarossa, nei fosfori di raggi X e nei contatori di scintillazione. Viene anche utilizzato nella realizzazione di occhiali e lenti ottici.\nCome con altri nitrati di metalli alcalini, il nitrato di cesio si decompone per leggero riscaldamento per dare nitrito di cesio:\nIl cesio forma anche due insoliti nitrati acidi, che possono essere descritti come CsNO3\u00b7HNO3 e CsNO3\u00b72HNO3 (punti di fusione rispettivamente 100 \u00b0C e 36\u201338 \u00b0C)."}
{"id": "149757", "revid": "767487", "url": "https://it.wikipedia.org/wiki?curid=149757", "title": "Bromuro di cesio", "text": "Il bromuro di cesio \u00e8 il sale di cesio dell'acido bromidrico.\nA temperatura ambiente si presenta come un solido bianco inodore. La sua formula \u00e8 CsBr."}
{"id": "149758", "revid": "1915706", "url": "https://it.wikipedia.org/wiki?curid=149758", "title": "Ioduro di cesio", "text": "Lo ioduro di cesio \u00e8 il sale di cesio dell'acido iodidrico.\nA temperatura ambiente si presenta come un solido bianco inodore."}
{"id": "149759", "revid": "123112957", "url": "https://it.wikipedia.org/wiki?curid=149759", "title": "Cicloesanone", "text": "Il cicloesanone \u00e8 un chetone, omologo superiore del ciclopentanone.\nA temperatura ambiente si presenta come un liquido incolore dall'odore pungente. \u00c8 un composto infiammabile e dotato di propriet\u00e0 solventi verso diverse sostanze organiche, inclusa la gomma naturale (caucci\u00f9). Insieme al toluene, al cloroformio e all'etere di petrolio, infatti, \u00e8 stato usato per gli studi compiuti sull'isolamento dell'unit\u00e0 strutturale del caucci\u00f9 (isoprene).\nProduzione.\nIl cicloesanone \u00e8 prodotto dall'ossidazione del cicloesano nell'aria, tipicamente usando catalizzatori al cobalto:\nQuesto processo co-forma il cicloesanolo e questa miscela, chiamata \"olio di KA\" per l'olio di alcol chetonico, \u00e8 la materia prima principale per la produzione di acido adipico. L'ossidazione coinvolge i radicali e l'intermediazione dell'idroperossido C6H11O2H. In alcuni casi, il cicloesanolo purificato, ottenuto per idratazione del cicloesene, \u00e8 il precursore. In alternativa, il cicloesanone pu\u00f2 essere prodotto mediante l'idrogenazione parziale del fenolo:\nQuesto processo pu\u00f2 anche essere regolato per favorire la formazione di cicloesanolo.\nExxonMobil ha sviluppato un processo in cui il benzene \u00e8 idroalchilato in cicloesilbenzene. Quest'ultimo prodotto viene ossidato in un idroperossido e quindi scisso in fenolo e cicloesanone. Pertanto, questo nuovo processo che non produce il sottoprodotto dell'acetone appare attraente ed \u00e8 simile al processo al cumene quando si forma un idroperossido e quindi decomposto per produrre due prodotti chiave.\nMetodi di laboratorio.\nIl cicloesanone pu\u00f2 essere preparato dal cicloesanolo mediante ossidazione con triossido di cromo (ossidazione di Jones). Un metodo alternativo utilizza l'ipoclorito di sodio come ossidante, pi\u00f9 sicuro e pi\u00f9 facilmente disponibile.\nUsi.\nLa grande maggioranza del cicloesanone viene consumata nella produzione di precursori del Nylon 6,6 e Nylon 6. Circa met\u00e0 della fornitura mondiale viene convertita in acido adipico, uno dei due precursori per nylon 6,6. Per questa applicazione, l'olio di KA (vedi sopra) viene ossidato con acido nitrico. L'altra met\u00e0 della fornitura di cicloesanone viene convertita in cicloesanone ossima. In presenza di acido solforico in quantit\u00e0 catalitica l'ossima si riarrangia in caprolattame, un precursore del nylon 6.\nReazioni di laboratorio.\nOltre alle reazioni su larga scala condotte al servizio dell'industria dei polimeri, sono state sviluppate molte reazioni per il cicloesanone. In presenza di luce, subisce alfa-clorurazione per dare 2-clorocicloesanone. Forma un etere trimetilsililenolico al trattamento con trimetilsililcloruro in presenza di una base. Inoltre forma un'enammina con pirolidina.\nUso illecito.\nIl cicloesanone \u00e8 stato utilizzato nella produzione illecita di fenilciclidina e suoi analoghi e come tale \u00e8 spesso soggetto a controlli aggiuntivi prima dell'acquisto.\nEffetti biologici e rischi per la salute.\nLa molecola del cicloesanone come tale possiede gi\u00e0 una certa tossicit\u00e0 per l'uomo. Grazie al suo tropismo per le strutture lipidiche, pu\u00f2 venire rapidamente assorbito tramite la cute e l'apparato respiratorio e raggiungere le strutture nervose, ricche appunto di lipidi (mielina).\nIl cicloesanone, inoltre, va incontro a metabolismo endogeno trasformandosi in 1,3-cicloesan-dione, 1,4-cicloesan-dione ed i corrispettivi alcoli. \u00c8 stata provata anche la metabolizzazione ad 1,2-dione. Tutte queste reazioni hanno luogo prevalentemente in sede epatica.\nEsistono modelli animali dove l'esposizione sia acuta che cronica al cicloesanone ha provocato assonopatia nervosa, un tipo di tossicit\u00e0 a carico della struttura nervosa deputata alla conduzione degli impulsi neuronali, l'assone.\nLa tossicit\u00e0 sembra esplicarsi attraverso il blocco o il rallentamento del trasporto di proteine e sostanze nutrienti lungo queste strutture (distrofia). I derivati dionici, inoltre, si coniugano covalentemente ai gruppi amminici (reazione di Schiff) delle strutture proteiche dell'assone, come i canali ionici, impedenedone il corretto funzionamento.\nNon ultimo, sembra che la contaminazione da cicloesanone in circuiti usati per apparati di supporto cardiaco e renale, abbia effetti negativi anche sul cuore, come ha sperimentalmente dimostrato un lavoro pubblicato nel 2009."}
{"id": "149760", "revid": "767487", "url": "https://it.wikipedia.org/wiki?curid=149760", "title": "Bubanza", "text": "Bubanza \u00e8 un comune del Burundi capoluogo della provincia di Bubanza con 83.678 abitanti (censimento 2008)\n\u00c8 situato nel nord-ovest del paese.\nSuddivisione amministrativa.\nIl comune \u00e8 suddiviso in 22 Colline."}
{"id": "149764", "revid": "767487", "url": "https://it.wikipedia.org/wiki?curid=149764", "title": "Miklav\u017e na Dravskem polju", "text": "Miklav\u017e na Dravskem polju (in tedesco \"St. Nikolai\") \u00e8 un comune di 6.275 abitanti della Slovenia."}
{"id": "149767", "revid": "767487", "url": "https://it.wikipedia.org/wiki?curid=149767", "title": "Barx", "text": "Barx \u00e8 un comune spagnolo di 1.207 abitanti situato nella comunit\u00e0 autonoma Valenciana."}
{"id": "149769", "revid": "120012244", "url": "https://it.wikipedia.org/wiki?curid=149769", "title": "Milan Ku\u010dan", "text": "Biografia.\nIl padre, ufficiale della Resistenza jugoslava, fu ucciso dai nazisti. Dopo gli studi a Murska Sobota, ottenne la laurea in legge nel 1964 a Lubiana. Iniziata la carriera politica subito dopo la conclusione degli studi, divenne leader della Lega dei Comunisti della Slovenia nel 1986. Sostenitore di una linea riformatrice all'interno dell'apparato politico ed economico sloveno, a livello federale sostenne i diritti delle minoranze albanesi del Kosovo e il diritto delle nazioni all'autodeterminazione e al pluralismo politico, entrando cos\u00ec in contrasto con Slobodan Milo\u0161evi\u0107 e l'\u00e9lite serba.\nNel 1990, soprattutto grazie alla grande popolarit\u00e0 personale, fu eletto alla Presidenza della Repubblica, nonostante il suo partito avesse perso le elezioni legislative a favore della Coalizione DEMOS, formata da partiti anticomunisti. Consapevole di non aver alcun margine di mediazione con Milo\u0161evi\u0107, che puntava alla creazione di uno stato centralista a guida serba e al ridimensionamento dell'autonomia delle diverse repubbliche jugoslave, Ku\u010dan ader\u00ec al progetto d'indipendenza della Slovenia, proposto dalle forze di Governo.\nIl Paese proclam\u00f2 l'indipendenza il 25 giugno del 1991, dopo che gli sloveni si erano proclamati a favore della sovranit\u00e0 con lo strumento referendario. Collabor\u00f2 strettamente con il Governo alla guida del Paese nella guerra dei dieci giorni, tra la Difesa Territoriale slovena (che prendeva possesso dei confini con Italia, Austria e Ungheria) e l'esercito federale jugoslavo.\nFu riconfermato con un'ampia maggioranza nel 1992, vincendo al primo turno le elezioni presidenziali, e nuovamente nel 1997. Con la sua politica favor\u00ec apertamente l'avvicinamento del paese alla NATO e all'Unione europea. Al termine del secondo e ultimo mandato presidenziale, fu sostituito dall'ex primo ministro Janez Drnov\u0161ek."}
{"id": "149770", "revid": "74801", "url": "https://it.wikipedia.org/wiki?curid=149770", "title": "Merna-Castagnevizza", "text": "Merna-Castagnevizza (in sloveno \"Miren-Kostanjevica\") \u00e8 un comune di abitanti della Slovenia occidentale. Il territorio \u00e8 incluso nel Carso ed abbraccia in parte la valle del fiume Vipacco. Sul monte Grado (119 m) \u00e8 posto il santuario di San Grado di Merna (detta anche dai pellegrini italiani \"Scala Santa\"), pittoresca chiesa visibile anche dall'Italia.\nDurante la prima guerra mondiale il suo territorio fu teatro della sesta, nona e decima battaglia dell'Isonzo.\n\u00c8 posto a ridosso del confine italiano e dal 1920 al 1947 fece parte del Regno d'Italia, inquadrato nella provincia di Gorizia. Nel 1927 aggreg\u00f2 il soppresso comune di Savogna d'Isonzo; pass\u00f2 poi alla Jugoslavia e quindi alla Slovenia, ad eccezione del territorio dell'ex comune di Savogna d'Isonzo e delle frazioni di Rupa, Peci e Gabria che rimasero all'Italia, aggregate al comune di Sagrado. Nel 1951 fu ricostituito il comune di Savogna d'Isonzo, comprendente anche le suddette frazioni di Rupa, Peci e Gabria. L'attuale territorio comunale comprende anche l'ex comune di Biglia (aggregato nel 1928 a Ranziano) e l'ex comune di Temenizza, che nel 1928 aveva a sua volta aggregato il comune di Voissizza.\nGeografia fisica.\nLe alture principali sono: Dosso F\u00e1iti, ; Monte Lupo (\"Volkovnjak\"), ; Colle Grande (\"Veliki hrib\" - \"Cerje\"), ; Pecinca (\"Pe\u010dinka\"), ; Pecina (\"Pe\u010dina\"), ; Sopra Bosco (\"Nad Logem\"), ; Bosco Vecchio (\"Strloka\" - \"Stari lokva\"), ; monte te Tersteli (\"Trstelj\"), ; Stol (\"Stol\"), ; \"Veliki Medvej\u0161\u010de\" , ; Monte Grande (\"Veliki Vrh\"), ; Colle Nudo (\"Ren\u0161ki vrh\"/\"Golnek\"), ; monte Trisnecco (\"Tre\u0161nik\"/\"Vrtovca\"), ; Sant'Ambrogio (\"Tabor\"/\"Sveti Ambro\u017e\"), ; Griza di Mezzo (\"Srednja gri\u017ea\").\nSociet\u00e0.\nEtnie e minoranze straniere.\nLa conoscenza della lingua italiana \u00e8 molto diffusa, nonostante la minoranza italofona, autoctona e non, sia da tempo inesistente.\nGeografia antropica.\nLocalit\u00e0.\nIl comune \u00e8 diviso in 15 insediamenti (\"naselja\"):"}
{"id": "149775", "revid": "119985268", "url": "https://it.wikipedia.org/wiki?curid=149775", "title": "\u00c9mile Borel", "text": "Biografia.\nBorel studi\u00f2 all'\u00c9cole normale sup\u00e9rieure di Parigi e nel 1893 (a 23 anni) copre la cattedra di matematica all'Universit\u00e0 di Lille per poi passare all'\u00c9cole normale sup\u00e9rieure nel 1896.\nNel 1909 gli viene assegnata la cattedra per la teoria delle funzioni appositamente creata per lui.\nDal 1910 al 1920 \u00e8 direttore dell'\u00c9cole normale sup\u00e9rieure e nel 1921 diventa membro dell'Accademia delle Scienze, della quale nel 1934 diventa presidente.\nBorel \u00e8 stato dal 1924 al 1936 deputato del parlamento francese e dal 17 Aprile al 28 Novembre del 1925 Ministro della marina. Dopo un breve periodo in carcere durante il regime di Vichy collabor\u00f2 con la Resistenza.\nIn ambito scientifico diede importanti contributi nell'ambito della topologia, teoria della misura, della probabilit\u00e0 e dei giochi.\nA F\u00e9lix Edouard Justin \u00c9mile Borel la UAI ha intitolato il cratere lunare Borel."}
{"id": "149777", "revid": "123169152", "url": "https://it.wikipedia.org/wiki?curid=149777", "title": "Mirna Pe\u010d", "text": "Mirna Pe\u010d (in italiano anche \"Forno di Mirna\" o \"Miele di Pietra\", desueti; in tedesco \"H\u00f6nigstein\") \u00e8 un comune di 2.827 abitanti della Slovenia meridionale.\nIl comune \u00e8 stato ricreato nel 1999 per distacco da Novo Mesto e prima veniva chiamato solo Pe\u010d.\nDal 1941 al 1943, durante l'occupazione, ha fatto parte della Provincia Italiana di Lubiana come comune autonomo."}
{"id": "149778", "revid": "767487", "url": "https://it.wikipedia.org/wiki?curid=149778", "title": "Rhynchocephalia", "text": "I rincocefali (Rhynchocephalia, che in greco significa \"testa a becco\") sono un ordine di rettili considerati fossili viventi per le loro caratteristiche arcaiche. L'unico rappresentante vivente di quest'ordine \u00e8 il tuatara (\"Sphenodon punctatus\").\nEvoluzione.\nRappresentanti fossili di quest'ordine sono conosciuti fin dal Triassico, oltre 200 milioni di anni fa, al tempo in cui ha avuto inizio la stirpe dei dinosauri. L'ordine, con l'eccezione del tuatara, si \u00e8 per\u00f2 definitivamente estinto circa 60 milioni di anni fa. I rincocefali viventi, come molti di quelli estinti, hanno aspetto simile a lucertole.\nI primi rincocefali noti erano piccoli animali non pi\u00f9 lunghi di una ventina di centimetri, i cui resti fossili sono stati ritrovati principalmente in Gran Bretagna. Tra le forme pi\u00f9 note, da ricordare \"Planocephalosaurus\" e \"Clevosaurus\". Vi furono molte altre specie durante il Triassico e il Giurassico, distinte principalmente per caratteristiche del cranio (ad es. \"Homeosaurus\" e \"Sapheosaurus\", privo di denti). In generale, la corporatura era quella di lucertole tozze.\nAlcune forme, per\u00f2, si discostavano notevolmente da questo piano corporeo: in particolare sono notevoli le specie della famiglia Pleurosauridae, dotate di corpi allungatissimi adatti al nuoto, e alcuni rincocefali rinvenuti in Messico (\"Pamizinsaurus\", \"Ankylosphenodon\"). Nel Cretaceo gli sfenodonti iniziarono a declinare, per poi scomparire dalla documentazione fossile per tutto il Cenozoico. Tra gli ultimi rincocefali del Cretaceo, da ricordare il grande \"Priosphenodon\", mentre in Italia \u00e8 noto \"Derasmosaurus\". Gli unici \"relitti\" di questa fauna un tempo diffusa sono i tuatara della Nuova Zelanda.\nClassificazione.\nQuesta classificazione si basa sugli studi di Wu (1994), Evans \"et al.\" (2001), Apesteguia &amp; Novas (2003) e Evans &amp; Borsuk\u2212Bia\u0142ynicka (2009)."}
{"id": "149781", "revid": "339392", "url": "https://it.wikipedia.org/wiki?curid=149781", "title": "Associazione Sportiva Cisco Lodigiani", "text": ""}
{"id": "149786", "revid": "110157", "url": "https://it.wikipedia.org/wiki?curid=149786", "title": "Mislinja", "text": "Mislinja (in tedesco \"Mi\u00dfling\") \u00e8 un comune di 4.777 abitanti della Carinzia slovena, nella Slovenia settentrionale.\nSi trova ai piedi del \u010crni Vrh e delle Pohorje.\nGeografia antropica.\nSuddivisioni amministrative.\nIl comune \u00e8 diviso in 10 insediamenti (\"naselja\") di seguito elencati."}
{"id": "149789", "revid": "767487", "url": "https://it.wikipedia.org/wiki?curid=149789", "title": "Morav\u010de", "text": "Morav\u010de (in tedesco \"Mor\u00e4utsch\") \u00e8 un comune di 4.508 abitanti della Slovenia centrale.\nParte del territorio comunale fu annesso dal 1941 al 1943 alla Provincia Italiana di Lubiana, articolato nel comune di Miniera / Rudnik."}
{"id": "149793", "revid": "24989", "url": "https://it.wikipedia.org/wiki?curid=149793", "title": "Moravske Toplice", "text": "Moravske Toplice \u00e8 un comune di 6.001 abitanti della Slovenia nord-orientale.\nLocalit\u00e0.\nIl comune \u00e8 diviso in 28 insediamenti (\"naselja\")"}
{"id": "149794", "revid": "110157", "url": "https://it.wikipedia.org/wiki?curid=149794", "title": "Mozirje", "text": "Mozirje (in tedesco \"Pr\u00e4ssberg\") \u00e8 un comune di 4.087 abitanti della Slovenia settentrionale.\nStoria.\nCitato per la prima volta nel 1146, sorse intorno ad un castello che in posizione strategica controllava il passaggio lungo la valle della Savinja."}
{"id": "149797", "revid": "24989", "url": "https://it.wikipedia.org/wiki?curid=149797", "title": "Muta (Slovenia)", "text": "Muta (in tedesco \"Mauth\") \u00e8 un comune di 3.656 abitanti della Slovenia settentrionale. Importante centro commerciale, il paese \u00e8 separato in due agglomerati sulle rispettive sponde del torrente Bistrica, dove si immette la Drava. A \"Spodnja Muta\", la parte settentrionale, si erge la romanica chiesa di San Giovanni Battista del XII secolo, una delle pi\u00f9 antiche della Slovenia, consacrata dal papa Leone XI, appartenente alla famiglia alsaziana dei conti di Egisheim, che transit\u00f2 pi\u00f9 volte lungo questa strada. A \"Zgornja Muta\" si trova la chiesa medievale di Santa Margherita, ampliata alla fine del XVII secolo.\nGeografia antropica.\nSuddivisioni amministrative.\nIl comune \u00e8 diviso in 5 insediamenti (\"naselja\") di seguito elencati."}
{"id": "149800", "revid": "554814", "url": "https://it.wikipedia.org/wiki?curid=149800", "title": "Rubamazzetto", "text": "Il rubamazzetto o rubamazzo \u00e8 un gioco di carte, variante semplificata della scopa, molto diffuso in Italia. Giocato con le carte da gioco italiane di 40 carte divise in 4 semi di 10 carte ciascuno. \u00c8 giocato spesso solo da 2 persone ma si pu\u00f2 giocare anche in 3 e in 4.\nRegole.\nDisposizione delle carte.\nDopo che le carte sono state mischiate dal mazziere e \"smazzate\" dal giocatore alla sinistra del mazziere, il mazziere distribuisce 3 carte a ciascun giocatore e infine ne deposita 4 scoperte sul tavolo (come a scopa). Una volta concluso il turno, le carte saranno pescate dal giocatore successivo, procedendo in senso antiorario.\nGioco.\nOgni giocatore nel rispettivo turno pu\u00f2 prendere esclusivamente una carta dello stesso valore dal tavolo obbligatoriamente (ad es. se in mano ha un Re di denari \"da terra\" (dal tavolo) pu\u00f2 prendere solo un altro Re). (\u00c8 obbligatorio prendere se una carta \u00e8 la \"doppione\" sia del mazzo sia del tavolo). Ogni volta che viene effettuata una presa, il giocatore deve tenere scoperta l'ultima carta del proprio mazzo; se l'avversario ne ha una dello stesso valore in mano pu\u00f2 \"rubare\" il suo mazzo (che va tenuto sempre girato).\nSe la carta in tavola \u00e8 la stessa del mazzo dell'avversario si prende quella che si preferisce.\nSeconda variante conosciuta:\nSe un giocatore ha un asso pu\u00f2 rubare o le carte nel tavolo o il mazzo del compagno seguente (chiamato \"Asso Piglia Tutto\"). Con questa variante nasce il problema dell'ultima mano che domina tutto il resto del gioco: basterebbe aspettare quella mano e chi ha l'asso vince. Si pu\u00f2 ovviare a questo problema con l'esclusione della regola per l'ultima mano.\nPunteggio.\nDopo l'ultima mano, le carte rimaste sulla tavola vanno sommate a quelle del giocatore che ha fatto l'ultima presa. Lo scopo del gioco \u00e8 quello di prendere il maggior numero di carte possibili. Il punteggio \u00e8 dato semplicemente dalla conta delle carte che ogni giocatore ha preso."}
{"id": "149802", "revid": "483325", "url": "https://it.wikipedia.org/wiki?curid=149802", "title": "Rift Valley", "text": "La Rift Valley oppure Great Rift Valley (dall'inglese \"rift valley\", \"fossa tettonica\") o anche Grande fossa tettonica nei testi in italiano, \u00e8 una vasta frattura geologica che si estende per quasi 6000 km in direzione nord-sud, dal sud-ovest dell'Asia nell'attuale Siria all'est dell'Africa in Mozambico. La valle varia in larghezza dai 30 ai 100\u00a0km e in profondit\u00e0 da qualche centinaio a parecchie migliaia di metri. Si \u00e8 creata dalla separazione delle placche tettoniche africana e araba, e dalla separazione dell'Africa dell'est dal resto dell'Africa, processo iniziato 35 milioni di anni fa e che continua tutt'oggi. Il nome fu dato dall'esploratore John Walter Gregory.\nGeografia.\nLa parte settentrionale della Rift Valley forma la valle del fiume Giordano, che scorre verso sud attraverso il Lago Hula e il Mar di Galilea, in Israele, fino al Mar Morto. A sud del Mar Morto, la Rift Valley \u00e8 occupata dal wadi Araba e ancora pi\u00f9 a Sud dal golfo di Aqaba e dal Mar Rosso.\nNella parte pi\u00f9 meridionale del mar Rosso la Rift Valley si dirama in due direzioni diverse, verso est e verso sud. La zona della diramazione \u00e8 chiamata triangolo di Afar o depressione della Dancalia, si trova in Etiopia e si \u00e8 formata in corrispondenza della tripla giunzione di Afar, una tripla giunzione geologica di tipo R-R-R. La diramazione verso est forma il golfo di Aden, e da questo punto in poi la Rift Valley continua come dorsale oceanica fino ad unirsi, in corrispondenza della zona di frattura di Owen, con la dorsale di Carlsberg, estremit\u00e0 nord-occidentale della dorsale medio-indiana. La diramazione verso sud \u00e8 spesso indicata come sistema di rift dell'Africa orientale e fino a poco fa veniva chiamata essa stessa Great Rift Valley. Tra la depressione dell'Afar e la depressione del lago Turkana, in Kenya, si sviluppa la cosiddetta \"Rift Valley Etiopica\", che separa l'altopiano etiopico, a ovest, da quello somalo, a est. Pi\u00f9 a sud il rift dell'Africa orientale si divide in due rami, il \"ramo orientale\" e il \"ramo occidentale\".\nIl ramo occidentale della Rift Valley \u00e8 chiamato faglia albertina (in inglese \"Albertine Rift\") e si estende dall'estremit\u00e0 settentrionale del Lago Alberto all'estremit\u00e0 meridionale del Lago Tanganica. \u00c8 delimitato da alcune delle montagne pi\u00f9 alte dell'Africa, inclusi i Monti Virunga, i Monti Mitumba e Ruwenzori e contiene alcuni dei grandi laghi africani, che includono laghi tra i pi\u00f9 profondi del mondo, come il lago Tanganica, profondo fino a 1.470 metri. Al contrario il Lago Vittoria non \u00e8 direttamente parte del sistema della Rift Valley, anche se in realt\u00e0 \u00e8 posizionato tra i rami orientale e occidentale.\nIl ramo orientale, chiamato Rift di Gregory, si sviluppa in Kenya e Tanzania; ad esso \u00e8 associata la montagna pi\u00f9 alta d'Africa, il Kilimangiaro ed altri rilievi principali come il monte Kenya. I laghi del ramo orientale sono meno profondi rispetto a quelli del ramo occidentale e sono caratterizzati da un'alta concentrazione di sali minerali dovuta alle piogge, che portano i sali minerali dai vicini vulcani, e alla forte evaporazione dell'acqua. Il lago Magadi, ad esempio, ha la sua superficie completamente coperta di carbonato di sodio cristallizzato, e i laghi Elmenteita, Baringo, Bogoria e Nakuru sono fortemente alcalini, mentre il Lago Naivasha ha una grande variet\u00e0 biologica grazie alle sorgenti di acqua dolce che lo alimentano.\nI due rami si riuniscono nella parte meridionale terminale, formando il Lago Niassa, il terzo corpo d'acqua dolce pi\u00f9 profondo del mondo, con profondit\u00e0 massima di 706 metri e disperdendosi poi nella valle dello Zambesi, nel Mozambico centrale. \nL'attivit\u00e0 geotermica e l'allargamento della faglia ha causato un assottigliamento della litosfera fino a uno spessore di soli 20\u00a0km, quando per i continenti lo spessore tipico \u00e8 di 100\u00a0km. Tra qualche milione di anni, la litosfera potrebbe spaccarsi e l'Africa orientale potrebbe dividersi dal resto del continente.\nL'attivit\u00e0 vulcanica e la inusuale concentrazione di punti caldi ha prodotto le montagne vulcaniche del Kilimangiaro, monte Kenya, Karisimbi, Nyiragongo, monte Meru, monte Elgon e il vulcano Ol Doinyo Lengai, che \u00e8 l'unico vulcano natrocarbonitico del mondo (cio\u00e8 con presenza di carbonati).\nIl 3 aprile 2018 codesta faglia ha procurato una frattura lunga 100 km e larga 20 m nel Kenya.\nScoperte paleoantropologiche.\nLa Rift Valley \u00e8 stata una ricca sorgente di scoperte paleoantropologiche. Gli abbondanti sedimenti della valle, provenienti dalla rapida erosione degli altopiani circostanti, crearono un ambiente favorevole alla preservazione dei resti umani. Sono infatti state trovate numerose ossa di ominidi, antenati della moderna specie umana, tra cui anche quelle della cosiddetta \"Lucy\", uno scheletro quasi completo di australopiteco, che fu scoperto dall'antropologo Donald Johanson. La famosa coppia di antropologi Louis e Mary Leakey operarono principalmente in queste zone.\nRecentemente sono stati ritrovati i resti di due antenati ominidi: una scimmia antropomorfa risalente a 10 milioni di anni fa e chiamata \"Chororapithecus abyssinicus\", trovata nel triangolo di Afar, nell'Etiopia orientale, e il \"Nakalipithecus nakayamai\", risalente anch'esso a 10 milioni di anni fa.\nEnergia geotermica.\nLa Great Rift Valley ha un grande potenziale per la produzione di energia elettrica da fonte geotermica. Il Kenya nel 2013 aveva a disposizione una potenza installata di 212MW geotermici e diversi nuovi impianti sono in costruzione; nel 2021 risulta produrre per via geotermica il 38% dell'energia che utilizza."}
{"id": "149804", "revid": "2103", "url": "https://it.wikipedia.org/wiki?curid=149804", "title": "Lingue isolate", "text": ""}
{"id": "149807", "revid": "1903739", "url": "https://it.wikipedia.org/wiki?curid=149807", "title": "Yen", "text": "Lo \u00e8 la valuta usata in Giappone. In giapponese si pronuncia \u00aben\u00bb, mentre la pronuncia \u00abyen\u00bb \u00e8 quella comunemente usata in italiano e altre lingue occidentali. I codici ISO 4217 per lo yen sono JPY e 392. Il simbolo latinizzato \u00e8 \u00a5, mentre in giapponese si scrive con il kanji \u5186. Quest'ultima \u00e8 la notazione pi\u00f9 comunemente usata nel mercato interno giapponese per indicare i prezzi di beni e servizi. Nella lettura e conversione della valuta, va inoltre tenuto presente che in Giappone viene usata la virgola (,) come marcatore per le migliaia, mentre il punto (.) viene usato come separatore decimale.\nLo yen fu introdotto dal governo Meiji nel 1872 in un sistema monetario simile a quello europeo; lo yen sostitu\u00ec il sistema monetario eccessivamente complesso del periodo di Edo. La \"nuova legge monetaria\" del 1871 introdusse un sistema di suddivisione decimale; la valuta viene cos\u00ec suddivisa: \"yen\" (1, \u5713), \"sen\" (1/100, \u9322), e \"rin\" (1/, \u5398). Le monete diventano rotonde e di metallo come in occidente. (Il \"sen\" e il \"rin\" furono ritirati dalla circolazione nel 1954). Quando si indica una grande quantit\u00e0 di \"yen\" si usa la cifra \"man\" (che significa \u00abdieci mila\u00bb) che corrisponde a yen (ad esempio yen per i giapponesi sono 10 man yen). Lo yen \u00e8 legalmente definito come 0,8667 \"troy once\" (26,956 g) di argento. La legge ha inoltre spostato il sistema valutario Giapponese nel sistema aureo.\nLo yen \u00e8 stato ancorato al dollaro: 1 dollaro statunitense = 360 yen dal 25 aprile 1949, fino al 1971 data in cui gli accordi di Bretton Woods furono risolti e il valore dello yen cominci\u00f2 a fluttuare. A partire dal settembre 2011 servono circa 76 yen per acquistare un dollaro statunitense, circa 103 yen per un euro e circa 117 yen per una sterlina inglese. Dopo gli accordi del Plaza del 1985 lo yen si apprezz\u00f2 sul dollaro.\nIn origine lo yen fu scritto nello stesso modo dello yuan cinese (\u5713 pinyin yuan2). Nel giapponese scritto moderno si usa il carattere (\u5186), che \u00e8 differente da quello usato nel Cinese semplificato (\u5143). Il simbolo latino dello \"yen\" \u00e8 tuttavia identico a quello usato dallo yuan, anche se in Cina si tende a usare una barra trasversale anzich\u00e9 due.\nIl vocabolo letteralmente significa \u00aboggetto rotondo\u00bb in giapponese (lo stesso significato ha la parola \"yuan\" in cinese).\nL'ortografia e la pronuncia con la lettera \u00aby\u00bb sono dovute alla romanizzazione di una forma di scrittura obsoleta. La stessa combinazione si presenta nelle parole \"Uyeda\", \"Iyeyasu\" e \"Inouye\". Come \u00e8 accaduto per l'ortografia dei nomi propri, fuori dalla Cina, la traduzione di \"yen\" \u00e8 divenuta permanente.\nSono in circolazione i seguenti tagli: le monete da 1, 5, 10, 50, 100, e 500 \"yen\"; e le banconote da , , e yen. La moneta da 500 yen probabilmente \u00e8 quella che vale di pi\u00f9 tra tutte le monete comunemente usate nel mondo (circa 5 euro nel settembre 2012). Negli Stati Uniti la moneta comunemente usata con valore maggiore \u00e8 un quarto di dollaro (25 \u00a2), circa 20 yen nel settembre 2012; nell'Unione europea la pi\u00f9 grande \u00e8 quella da 2 euro (2 \u20ac), nel Regno Unito sono le due sterline (2 \u00a3) dal valore di circa 250 yen (valori rilevati a settembre 2012).\nIn varie occasioni delle monete speciali sono coniate usando oro e argento e sono prezzate con i vari valori nominali. Anche se possono essere usate, non circolano ma vengono tesaurizzate.\nIl 1\u00ba novembre 2004 la Banca centrale giapponese introdusse delle nuove banconote. Quella da yen che misura nella quale \u00e8 raffigurato Fukuzawa Yukichi. Quella da yen che misura con raffigurata Ichiy\u014d Higuchi. Quella da yen, con le misure invariate rispetto a quella che usc\u00ec dal corso nella quale \u00e8 impresso Hideyo Noguchi. Questo rinnovamento fu il seguito di quello del 19 luglio 2000, nel quale furono introdotti i nuovi yen che sostituirono la vecchia banconota entrata in circolazione il 1\u00ba novembre 1984.\nIl 1\u00ba novembre 2021 \u00e8 iniziata l'emissione delle terza serie della moneta da 500 yen; si tratta di una moneta bimetallica che utilizza la stessa struttura utilizzata per quella da 2 euro. Esistono quindi due diverse serie di monete da 500 yen coniate nel 2021 (Reiwa 3): la vecchia serie in ottone nichelato e la nuova serie bimetallica. Si tratta della prima volta in Giappone in cui sono stati emessi due diversi tipi di monete con lo stesso valore nominale e lo stesso anno dopo le monete da cinque yen con iscrizione \"Showa 24\" monete in ottone non perforate e monete in ottone con scrittura regolare perforata.\nBanconote attuali.\nLe banconote attualmente utilizzate fanno parte delle \"Serie D\" (\u00a5 ) e della \"Serie E\" (\u00a5 , \u00a5 , e \u00a5 ).\nLe banconote della \"Serie E\" verranno sostituite dalla nuova \"Serie F\" la cui emissione \u00e8 prevista per il 2024 .\nBanconote future.\nIl 9 aprile 2019 il Ministro delle Finanze Tar\u014d As\u014d ha annunciato i nuovi design delle banconote da \u00a5 , \u00a5 , e \u00a5 : la Serie F che sar\u00e0 in uso a partire dall'inizio del 2024 .\nAlcuni valori dei tassi di cambio nel tempo.\nLa tabella seguente indica il valore del cambio tra yen e dollaro statunitense."}
{"id": "149808", "revid": "133248", "url": "https://it.wikipedia.org/wiki?curid=149808", "title": "Scopone scientifico", "text": ""}
{"id": "149809", "revid": "1181", "url": "https://it.wikipedia.org/wiki?curid=149809", "title": "Scopa accusata", "text": ""}
{"id": "149812", "revid": "1181", "url": "https://it.wikipedia.org/wiki?curid=149812", "title": "Scopa e accusa", "text": ""}
{"id": "149818", "revid": "916580", "url": "https://it.wikipedia.org/wiki?curid=149818", "title": "Celtis aetnensis", "text": "Il bagolaro dell'Etna (Celtis aetnensis (Tornab.) Strobl ) \u00e8 una pianta spontanea della famiglia delle Cannabaceae, endemica delle pendici sud occidentali dell'Etna e dei Nebrodi. \u00c8 conosciuto in siciliano come \"milicuccu\" o \"minicuccu\"; ha anche un altro sinonimo come nome scientifico: \"Celtis tournefortii\".\nDescrizione.\nIl bagolaro dell'Etna \u00e8 un albero o arbusto legnoso, cespitoso che pu\u00f2 crescere fino ai 6-8 metri; \u00e8 una pianta caducifoglia e latifoglia. Possiede un legno duro e resistente.\nLe foglie sono cuoriformi e debolmente crenate sul bordo.\nAll'inizio dell'autunno le sue bacche si colorano di arancione/giallo e quando assumono una colorazione molto scura diventano cibo di uccelli ma anche tradizionale assaggio dell'uomo che ne apprezza il profumo ed il sapore assai gradevole.\nDistribuzione.\nCresce tra i 500 ed i 900 metri s.l.m., presente per lo pi\u00f9 in Sicilia.\n\u00c8 compreso fra le specie protette del Parco dell'Etna, ha uno sviluppo lentissimo e non raggiunge mai altezze considerevoli.\nUtilizzi.\nIl bagolaro dell'Etna \u00e8 usato per il legno duro e compatto. Le bacche sono eduli."}
{"id": "149820", "revid": "1896180", "url": "https://it.wikipedia.org/wiki?curid=149820", "title": "Kerala", "text": "Il K\u00e8rala o Keralam (malayalam \u0d15\u0d47\u0d30\u0d33\u0d02, K\u0113ra\u1e37a\u1e41) \u00e8 uno Stato dell'India meridionale, che occupa una stretta striscia della costa sud-occidentale del Paese. Chiamato \"Keralam\" dai suoi abitanti, il K\u00e8rala \u00e8 lo Stato indiano con il tasso di alfabetizzazione pi\u00f9 elevato (oltre il 90% della popolazione). Le lingue ufficiali dello Stato sono il malayalam e l'inglese.\nOrigine del nome.\nL'esatta origine del nome \"Kerala\" \u00e8 sconosciuta. Secondo la teoria pi\u00f9 accreditata, esso deriverebbe da \"Kera\" (l'albero della noce di cocco) e \"Alam\" (\"luogo\", \"terra\" o \"mondo\"), sebbene la produzione della noce di cocco fosse un'attivit\u00e0 marginale fino all'arrivo dei portoghesi.\nLa parola \"Kera\" deriverebbe a sua volta da \"Chera\", nome della dinastia regnante nei tempi antichi sulla regione, tant'\u00e8 che il grande imperatore Ashoka nel III secolo a.C. consider\u00f2 i \"Keralaputhra\" (cio\u00e8 i Chera) come i legittimi sovrani di quello che nel suo impero era uno dei regni di confine nel sud.\nAll'epoca dell'arrivo dei portoghesi si diffuse il nome Malankar, nome ancora in uso per indicare chiese locali che usano il rito antiocheno: chiesa cattolica e Chiesa ortodossa siriaca del Malankara (una delle chiese ortodosse orientali).\nFormazione dello stato.\nIl moderno Kerala nacque in seguito all'unione di tre regioni: il regno di Thiruvithamcoore, il regno di Kochi e la provincia del Malabar.\nInizialmente Thiruvithaamcoore e Kochi furono fusi nel Thiru-Kochi (1\u00ba luglio 1949); ad essi si aggiunse, su proposta della Commissione per la Riorganizzazione dello Stato voluta dal governo indiano, il Malabar (1\u00ba novembre 1956).\nAmministrazione.\nIl Kerala \u00e8 diviso in 14 distretti.\nProcedendo da nord a sud:\nThiruvananthapuram \u00e8 la capitale dello Stato. Kochi e Kozhikode seguono per importanza e dimensioni.\nSociet\u00e0.\nLingue e dialetti.\nL'inglese e il malayalam sono le lingue ufficiali del Kerala. Nello Stato si trovano inoltre molte persone parlanti il tamil (rappresentanti forse la pi\u00f9 grande comunit\u00e0 tamil al di fuori del Tamil Nadu).\nReligione.\nLa religione pi\u00f9 praticata \u00e8 l'induismo (56,1%), seguono islam (24,7%) e cristianesimo (19%). Il Kerala fino a tempi recenti ospitava una piccola comunit\u00e0 di ebrei che, secondo la tradizione, vi giunsero nel 587 a.C. in seguito alla presa di Gerusalemme da parte di Nabucodonosor II. Nello Stato si trovano molti templi, chiese e moschee di una certa importanza. A Kochi vi \u00e8 inoltre la sinagoga Paradesi, la pi\u00f9 antica di tutto il Commonwealth britannico.\nLa maggioranza induista, convive con le forti minoranze cristiane e musulmane, in un regime di prevalente tolleranza reciproca.\nI cristiani fanno risalire la propria presenza nella regione ai tempi apostolici Cristiani di San Tommaso. Rimasero poi legati alla Chiesa Nestoriana. Con la venuta dei Portoghesi a Goa, gli stessi rivendicarono un patronato su tutti i cristiani, con periodi di attrito tra i cattolici di rito latino e i siro-Malabaresi.\nI musulmani si diffusero in prevalenza per i contatti commerciali.\nFestivit\u00e0.\nIl Kerala Day \u00e8 la festa nazionale in quanto segna la nascita dello stato del Kerala. La festa si tiene il 1 Novembre di ogni anno.\nGeografia fisica.\nIl Kerala si affaccia sull'Oceano Indiano dalla parte del Mare Arabico. \u00c8 formato da un tratto pianeggiante che percorre lo Stato in tutta la sua lunghezza, alle cui spalle, verso l'interno, si ergono le propaggini pi\u00f9 meridionali dei Ghati occidentali; in particolare verso nord si estende il massiccio delle Nillgiri Hills, con punte che superano i 2.500 metri di quota e, verso sud, la catena delle Cardamom Hills, con punte che sfiorano o superano di poco i 2.000 metri.\nLe coste sono pianeggianti lungo tutto lo Stato; nei pressi di Kochi vi sono le backwaters, un vastissimo sistema di lagune della lunghezza di 60\u00a0km, regno di mangrovie e foreste pluviali: sono pure tra le attrattive turistiche principali del Kerala. La vegetazione ricopre per intero lo stato, sia in pianura, dove abbondano le palme da cocco, sia nei tratti montuosi, dove vaste foreste si alternano a piantagioni di t\u00e8.\nIl clima \u00e8 tropicale monsonico: i monsoni di sud-ovest portano le piogge nei primi giorni del mese di giugno, protraendosi fino a tutto agosto e parte di settembre; segue un periodo con temperature non eccessivamente alte, finch\u00e9 il monsone di nord-est riporta le nubi cariche di pioggia verso la fine di ottobre e novembre. Poi il clima si fa secco e caldo, specialmente nei mesi di aprile e maggio.\nPolitica.\nL'attuale primo ministro \u00e8 Pinarayi Vijayan del Partito Comunista d'India (Marxista) (CPI(M)) che guida il Fronte Democratico di Sinistra (LDF), a partire dal 2016 coalizione di governo, mentre all'opposizione c'\u00e8 Ramesh Chennithala che \u00e8 il capo del Fronte democratico unito (UDF), guidato dal Partito del Congresso Indiano;\nLa politica del Kerala \u00e8 contrassegnata dal continuo cambio di potere ogni 5 anni, dove si alternano al Governo il Partito Comunista d'India (Marxista) e il Partito del Congresso Indiano.\nLa presenza del Partito Popolare Indiano (in hindi \u092d\u093e\u0930\u0924\u0940\u092f \u091c\u0928\u0924\u093e \u092a\u093e\u0930\u094d\u091f\u0940 [\u092d\u093e\u091c\u092a\u093e], Bharatiya Janata Party, BJP) \u00e8 minima in questo Stato. Questo \u00e8 un dato rilevante alla luce degli eventi che hanno caratterizzato i governi BJP, di stampo nazionalista e di difesa dell'identit\u00e0 induista. Infatti il BJP conta pochi elettori in Kerala anche grazie alla presenza quasi omogenea di induisti, musulmani e cristiani.\nDa notare che il Kerala \u00e8 stato il primo Stato al mondo ad aver eletto democraticamente un candidato comunista (E.M.S. Nampoothiripad), che divenne il primo ministro del Kerala nel 1956, dopo la riorganizzazione dei confini dello Stato, in seguito all'indipendenza ottenuta dall'India nel 1947&lt;ref name=\"http://www.stateofkerala.in/niyamasabha/ems.php\"&gt;&lt;/ref&gt;.\nLa politica e l'essere membro di un partito sono concetti molto sentiti in Kerala. Questo senso di appartenenza e l'emancipazione di sindacati e unioni studentesche finiscono spesso per sfociare in scioperi e manifestazioni, causando frequenti blocchi al lavoro e all'istruzione. D'altro canto grazie alle politiche progressiste del CPI(M) il Kerala vanta un tasso di alfabetizzazione del 91% (il pi\u00f9 alto dell'India) e il pi\u00f9 basso tasso di corruzione dell'intero Paese. Usando termini per lo pi\u00f9 occidentali, potremmo dire che il Kerala \u00e8 fortemente di sinistra ed \u00e8 la \"roccaforte rossa\" dell'India essendo i due partiti pi\u00f9 grandi l'uno comunista e l'altro socialista democratico.\nEconomia.\nTurismo.\nIl National Geographic Traveller ha messo il Kerala tra le 50 destinazioni da vedere una volta nella vita.&lt;ref name=\"http://intelligenttravel.nationalgeographic.com/2009/09/17/50_places_of_a_lifetime_1/\"&gt;&lt;/ref&gt;"}
{"id": "149826", "revid": "81195", "url": "https://it.wikipedia.org/wiki?curid=149826", "title": "Incenerimento", "text": ""}
{"id": "149827", "revid": "46291", "url": "https://it.wikipedia.org/wiki?curid=149827", "title": "Carpinus", "text": "Carpinus \u00e8 un genere di piante appartenente alla famiglia delle Betulacee. Il genere comprende nel complesso 26 specie che colonizzano le aree temperate dell'emisfero boreale.\nIn Italia sono presenti le seguenti specie:\nL'albero comunemente chiamato carpino nero o carpinella, anch'esso presente in Italia, non appartiene a questo genere, ma al genere affine \"Ostrya\".\nDescrizione.\nIl genere comprende specie con fiori maschili e femminili separati; le specie sono monoiche (cio\u00e8 le infiorescenze maschili e femminili sono portati sul medesimo individuo). Le foglie sono caduche, alterne e dentate.\nI frutti sono delle noci portate da una brattea fogliacea triloba (in \"Carpinus betulus\" L.) o con il margine profondamente serrato (in \"Carpinus orientalis\" Mill.), la forma della brattea \u00e8 un elemento distintivo rispetto al carpino nero.\nTassonomia.\nIn questo genere sono riconosciute 42 specie:\nEcologia.\nPrediligono, nell'Italia peninsulare, gli ambienti di collina, mentre al settentrione crescono anche in pianura. Generalmente, negli stessi boschi, si possono trovare mescolate una delle due specie di \"Carpinus\" con \"Ostrya\", ma \u00e8 molto raro che si mescolino tra loro le due specie di \"Carpinus\".\nParente stretto dei carpini \u00e8 il nocciolo (\"Corylus avellana\" L.)."}
{"id": "149828", "revid": "2812", "url": "https://it.wikipedia.org/wiki?curid=149828", "title": "Transiberiana", "text": ""}
{"id": "149830", "revid": "287204", "url": "https://it.wikipedia.org/wiki?curid=149830", "title": "G\u00e9rard Larrousse", "text": "Carriera.\nPrima di dedicarsi alle corse in circuito, Larrousse fece suo il campionato francese rally con una Alpine A110. Ma i suoi pi\u00f9 grandi successi internazionali li ottenne al volante di una Porsche 911, con cui conquist\u00f2 il Tour de Corse nel 1969 e si piazz\u00f2 al secondo posto al Rally di Monte Carlo nel 1969, 1970 e 1972. Tra i rally corsi sullo sterrato, \u00e8 da segnalare il suo sesto posto al RAC Rally del 1970.\nIn Formula 1 ha collezionato solo 2 partecipazioni ai Gran Premi del Belgio e a quello di Francia (non qualificato) del 1974 senza ottenere alcun punto mondiale.\nNella sua carriera \u00e8 stato vincitore della Targa Florio nello stesso anno 1974 e si \u00e8 distinto nelle gare di durata come la 24 ore di Le Mans dove ha collezionato 2 vittorie. Nel 1975 si \u00e8 inoltre classificato al 2\u00ba posto nel Gran Premio di Enna presso l'autodromo di Pergusa.\nDopo il ritiro dalle gare ha svolto per alcuni anni le funzioni di direttore sportivo presso la Renault per passare in seguito alla Ligier ed infine, con poca fortuna, tentare l'esperienza di gareggiare nella massima formula con un suo team.\nCollegamenti esterni.\n http://www.gerard-larrousse.com/ Sito ufficiale"}
{"id": "149831", "revid": "39692", "url": "https://it.wikipedia.org/wiki?curid=149831", "title": "Bagolaro dell'Etna", "text": ""}
{"id": "149834", "revid": "2812", "url": "https://it.wikipedia.org/wiki?curid=149834", "title": "SMART-2", "text": ""}
{"id": "149837", "revid": "33689", "url": "https://it.wikipedia.org/wiki?curid=149837", "title": "Thief 3", "text": ""}
{"id": "149838", "revid": "33689", "url": "https://it.wikipedia.org/wiki?curid=149838", "title": "Thief 2", "text": ""}
{"id": "149840", "revid": "9", "url": "https://it.wikipedia.org/wiki?curid=149840", "title": "Miren-Kostanjevica", "text": ""}
{"id": "149849", "revid": "6923", "url": "https://it.wikipedia.org/wiki?curid=149849", "title": "Remedios Varo", "text": "Biografia.\nNata Mar\u00eda de los Remedios Alicia Rodriga Varo y Uranga da padre valenciano e madre argentina d'origine basca, si interess\u00f2 fin da molto giovane al disegno, cui venne introdotta dal padre, ingegnere idraulico e libero pensatore; cos\u00ec che a soli 15 anni si iscrisse all'Accademia d'Arte a Madrid.\nAppena terminata l'Accademia e stanca delle restrizioni del collegio femminile, part\u00ec col marito Gerardo Liz\u00e1rraga alla volta di Parigi, dove trov\u00f2 il sospirato spirito libero e bohemien che in seguito segner\u00e0 la sua arte.\nNel 1932, dopo un solo anno, torn\u00f2 in Spagna nella citt\u00e0 che meno le avrebbe fatto sentire la mancanza della capitale francese: l'altra capitale del surrealismo, Barcellona.\nDurante la guerra civile spagnola si schier\u00f2 senza esitazione coi Repubblicani; separata dal marito, conobbe il poeta Benjamin P\u00e9ret, che parteggiava per gli antifascisti, divenne la sua compagna e si rec\u00f2 con lui a Parigi. Nuovamente in Francia, questi la introdusse nel circolo surrealista di Andr\u00e9 Breton.\nNel 1941, con l'occupazione nazista della Francia, la pittrice e il poeta furono nuovamente costretti a fuggire e emigrarono in Messico, paese dove la politica di accoglienza del presidente L\u00e1zaro C\u00e1rdenas permise ai due rifugiati politici di naturalizzarsi rapidamente ed intraprendere la propria attivit\u00e0.\nNelle Americhe, Remedios Varo dovette usare sia le conoscenze di disegno tecnico-scientifico apprese prima dal padre e poi all'Accademia, sia quelle di disegnatrice pubblicitaria gi\u00e0 praticate a Barcellona per guadagnarsi da vivere. Fu solo dopo le seconde nozze col politico austriaco Walter Gruen, nel 1952, che pot\u00e9 dedicarsi esclusivamente all'arte.\nNel 1955 la pittrice present\u00f2 al pubblico i suoi lavori in una prima esposizione collettiva a Citt\u00e0 del Messico, seguita l'anno successivo da un'esposizione individuale.\nIn Messico la pittrice conobbe personalmente gli artisti messicani Frida Kahlo e Diego Rivera, ma stabil\u00ec una relazione di amicizia pi\u00f9 forte con altri intellettuali in esilio, in particolare con l'inglese Leonora Carrington, anche lei pittrice surrealista. Insieme a Leonora Carrington ed a Bridget Bate Tichenor espatri\u00f2 ed espose in Messico.\nMorta di arresto cardiaco l'8 ottobre del 1963, \u00e8 oggi considerata una delle pi\u00f9 grandi artiste del Messico.\nOpera.\nL'opera di Remedios Varo si \u00e8 raffinata in uno stile molto personale e riconoscibile, nota per i dipinti onirici dall'apparato scientifico. Chiara \u00e8 l'influenza del movimento surrealista, di cui ha fatto parte e la propensione al sogno ed alla rappresentazione del legame tra la realt\u00e0 vissuta e quella immaginata. Il tutto eseguito con grande accuratezza tecnica ed una minuziosa attenzione ai particolari sia dal punto di vista simbolico che pittorico.\nMolti dei quadri della pittrice portano forti richiami autobiografici, tanto che spesso i personaggi che appaiono nelle sue opere assomigliano alla pittrice o ai suoi amici pi\u00f9 intimi. Tra i temi ricorrenti quello della ribellione pi\u00f9 o meno manifesta ad una rigidit\u00e0 imposta dall'esterno, che spesso sfocia in una fuga o un viaggio, su imbarcazioni sempre diverse ed intime o su biciclette o altri mezzi su eteree ruote.\nMa il mondo di Remedios Varo non ha mai una sola dimensione, se ne aggiungono sempre delle nuove, o per il galleggiamento sulle nuvole del sogno, o perch\u00e9 dalle pareti, dalle spalliere, dagli orologi a pendolo, si aprono squarci da cui si affacciano nuove realt\u00e0, nella forma di gatti e di volti o di uccelli e foglie secche.\nAnche la lettura di ogni singola opera \u00e8 un compito che richiede molto tempo, per la densit\u00e0 di significati e di particolari mai casuali. Dopo aver assaporato al primo impatto la gradevolezza del tratto, si finisce per rimanere intrappolati nel susseguirsi di nuove scoperte; quando si nota che \u00e8 il tessuto dei vestiti indossati dai personaggi a costituire il materiale per imbarcazioni e pavimenti, che chi tiene la luna in gabbia si trova altrettanto intrappolato tra le nubi, mentre tra le ragazze che tessono a comando nella torre ce n'\u00e8 una che ha furtivamente disegnato la propria libert\u00e0.\nAnche la creazione dovuta alla magia ricorre spesso nelle opere della pittrice, dove l'esperta mano dell'alchimista mescola la luce degli astri per creare nuova arte e nuova vita, popolata di esseri con sembianze pi\u00f9 di animali che umane degne dell'artista da lei sempre ammirato: Hieronymus Bosch.\nCinema.\nNel 1967 \u00e8 stato girato il documentario \"Remedios Varo\" di Jom\u00ed Garc\u00eda Ascot."}
{"id": "149854", "revid": "1516087", "url": "https://it.wikipedia.org/wiki?curid=149854", "title": "Eni", "text": "Eni S.p.A., originariamente acronimo di Ente Nazionale Idrocarburi, \u00e8 un'azienda multinazionale creata dallo Stato italiano come ente pubblico nel 1953 sotto la presidenza di Enrico Mattei, che fu presidente fino alla morte nel 1962, convertita in societ\u00e0 per azioni nel 1992.\nPresente in 68 paesi con 30.775 dipendenti nel 2020 sotto il simbolo del cane a sei zampe, l'Eni \u00e8 attiva nei settori del petrolio, del gas naturale, della chimica, della produzione e commercializzazione di energia elettrica e di energia da combustibili fossili. Nel 2018 \u00e8 l'ottavo gruppo petrolifero mondiale per giro d'affari. \nNel 2020 Eni \u00e8 al 468\u00ba posto nella classifica mondiale Forbes Global 2000 delle societ\u00e0 ad azionariato diffuso in termini di fatturato, utile, attivo e capitalizzazione di mercato, mentre la classifica Fortune 500 annovera Eni alla posizione 113 per fatturato.\nDal 1995 al 2001 lo Stato italiano ha venduto in cinque fasi parte consistente del capitale azionario, conservandone una quota superiore al 30% (sommando le quote detenute dal Dipartimento del tesoro e dalla Cassa depositi e prestiti), e detenendo comunque il controllo effettivo della societ\u00e0. In base alla legge 30 luglio 1994, n. 474, lo Stato, tramite il Ministero dell'economia e delle finanze, d'intesa con il Ministero dello sviluppo economico, \u00e8 titolare di una serie di poteri speciali (la cosiddetta golden share) da esercitare nel rispetto di criteri prestabiliti.\nCon l'acquisizione, nel febbraio 2006, di Snamprogetti da parte della Saipem, azienda precedentemente controllata dall'Eni, quest'ultima costituisce un nuovo leader mondiale nei servizi petroliferi per le attivit\u00e0 \"offshore\" e \"onshore\". Saipem \u00e8 a sua volta quotata in borsa. Nel 2007 l'Eni ha firmato un accordo con la compagnia petrolifera Gazprom con cui \u00e8 stato formalizzato il prolungamento delle forniture di gas e il permesso per la compagnia russa di poter vendere il gas in Italia in cambio della concessione per Eni di sviluppare progetti di ricerca ed estrazione di idrocarburi in Siberia.\nIl 29 maggio 2008 Eni ha annunciato l'acquisizione della maggioranza azionaria della societ\u00e0 belga Distrigas S.A., operante nella commercializzazione di gas naturale in Belgio, Francia, Germania, Paesi Bassi e Lussemburgo. A seguito di questa operazione, Eni ha lanciato un'OPA obbligatoria sulle restanti azioni Distrigas, che si \u00e8 conclusa positivamente il 25 marzo 2009, consolidando in tal modo la propria posizione di leadership nel mercato europeo del gas naturale. \nNel 2012 le quote detenute direttamente dal Tesoro sono state cedute alla Cassa depositi e prestiti ed \u00e8 stata scorporata la Snam e ceduta anch'essa alla CDP (societ\u00e0 in mani pubbliche). Nel 2015 Eni ha creato la nuova direzione Energy Solutions per la promozione delle energie rinnovabili. Nel 2017 Eni ha deciso di cedere le attivit\u00e0 Gas&amp;Power retail in Belgio.. Nel 2018 Eni ha avviato l'utilizzo del supercalcolatore HPC4 dotandosi di un sistema di calcolo tra i primi dieci al mondo, primo assoluto tra i sistemi non-governativi..\n\u00c8 guidata da Lucia Calvosa (presidente dal 13 maggio 2020) e Claudio Descalzi (amministratore delegato dall'8 maggio 2014).\nLa societ\u00e0 \u00e8 quotata sia al New York Stock Exchange (NYSE) che nell'indice FTSE MIB della Borsa di Milano.\nStoria.\nGli storici dell'economia tendono a mettere in evidenza nella nascita dell'ENI una diversa concezione dell'intervento pubblico rispetto a quella che fu alla base della nascita dell'IRI: se nel caso dell'IRI lo Stato si limit\u00f2 a intervenire in emergenza per \u201csalvare\u201d le aziende private, in quello dell'ENI lo Stato svolse un ruolo \u201cstrategico\u201d e in parte di concorrenza agli interessi dell'industria privata.\nCronologia essenziale.\nQueste le date principali nella storia dell'Eni:\nLe origini.\nL'ENI fu istituito con legge numero 136 del 10 febbraio 1953, ma l'intervento dello Stato italiano nel settore degli idrocarburi risaliva a prima della Seconda guerra mondiale: l'AGIP era nata nel 1926, l'Anic nel 1936 e la SNAM nel 1941. L'orientamento dei governi dell'immediato dopoguerra era per\u00f2 quello di chiudere e liquidare l'AGIP, a causa degli scarsi ritrovamenti seguiti alle ricerche. Invece proprio a partire dal 1945 vi furono i primi promettenti ritrovamenti di metano in alcuni pozzi scavati dall'AGIP in Pianura Padana. L'appoggio politico di Alcide De Gasperi e di Ezio Vanoni fu determinante nel favorire l'approvazione della legge istitutiva dell'ENI che fu comunque preceduta da un lungo dibattito parlamentare.\nLa legge concedeva all'ente il monopolio nella ricerca e produzione di idrocarburi nell'area della Pianura Padana; al nuovo ente fu attribuito il controllo di Agip, Anic e Snam e di altre societ\u00e0 minori, configurandosi cos\u00ec come un gruppo petrolifero-energetico integrato che potesse garantire lo sfruttamento delle risorse energetiche italiane. L'ENI aveva il compito di \u201cpromuovere e intraprendere iniziative di interesse nazionale nei settori degli idrocarburi e del gas naturale\u201d. La \u201crendita metanifera\u201d garantita dal monopolio del gas permise all'ENI di finanziare i propri investimenti, anche molto ingenti.\nEnrico Mattei fu contemporaneamente presidente dell'ENI e delle principali societ\u00e0 controllate. I primi anni di vita dell'ENI furono contraddistinti da grande attivismo a tutti i livelli del ciclo degli idrocarburi.\nLe attivit\u00e0 in Italia.\nNonostante l'ENI fosse nato per sfruttare le risorse petrolifere della Pianura Padana, i ritrovamenti petroliferi sul suolo italiano (Cortemaggiore, Gela) non si rivelarono particolarmente abbondanti. Nonostante ci\u00f2, gli anni cinquanta furono anni di grande sviluppo per:\nI rapporti con i \u201cprivati\u201d.\nL'ENI nacque nonostante l'iniziale opposizione degli industriali privati, in particolare dei gruppi Montecatini ed Edison e delle compagnie petrolifere estere operanti in Italia. Quella dell'ENI era considerata concorrenza sleale, perch\u00e9 le sue attivit\u00e0 di ricerca erano finanziate dallo Stato; in realt\u00e0, l'Agip gi\u00e0 collaborava con le compagnie private in alcune societ\u00e0 di raffinazione.\nLa stampa legata alla Confindustria (in particolare 24 Ore) tendeva a ridimensionare la portata dei ritrovamenti petroliferi dell'Agip e a sottolinearne l'impreparazione dei tecnici. Per controbilanciare gli attacchi che l'ENI riceveva sulla stampa, l'ENI contribu\u00ec alla nascita del quotidiano \"Il Giorno\".\nPoliticamente importante fu anche l'Ufficio Studi e Relazioni pubbliche, affidato a Giorgio Fu\u00e0 e Giorgio Ruffolo, che effettuava ricerche e previsioni sull'evoluzione del mercato dell'energia.\nI salvataggi: Pignone, Lanerossi e Sir.\nNato per operare in un settore ben specifico (ricerca, estrazione e lavorazione degli idrocarburi), gi\u00e0 dal 1953 l'ENI allarg\u00f2 il suo campo di attivit\u00e0 al settore metalmeccanico, acquisendo il Nuovo Pignone di Firenze: si racconta che la richiesta di intervenire per salvare l'azienda sia arrivata a Mattei direttamente dall'allora sindaco di Firenze Giorgio La Pira, per scongiurare gli oltre mille licenziamenti annunciati dalla propriet\u00e0. L'azienda produceva compressori e altri macchinari industriali, e si sarebbe rivelata poi strategicamente importante per l'ENI per la costruzione di pompe di benzina.\nNel 1962 l'ENI acquis\u00ec l'azienda tessile Lanerossi, anch'essa in condizioni economiche precarie.\nNel 1982 assorb\u00ec le aziende SIR, Rumianca ed Euteco del gruppo Rovelli.\nL'attivit\u00e0 all'estero.\nI crescenti consumi petroliferi dell'Italia costrinsero l'ENI a rivolgersi all'estero per garantire al paese gli approvvigionamenti. Il fatto di arrivare per ultimo nei paesi esportatori del Medio Oriente port\u00f2 l'ENI a concludere contratti molto favorevoli per i produttori, fatto che da una parte frutt\u00f2 all'ente l'immagine di \u201camico\u201d dei Paesi in via di sviluppo e dall'altra invece suscit\u00f2 la contrariet\u00e0 da parte del cartello internazionale delle Sette sorelle (vedi la voce Enrico Mattei, \"\"Il governo ombra\" di Mattei\").\nIn effetti fin dai suoi primi anni l'ENI punt\u00f2 con decisione sull'Africa, dove, oltre a concludere accordi per le ricerche, realizz\u00f2 raffinerie e reti distributive.\nFurono strategicamente importanti per l'ENI le competenze ingegneristiche delle sue controllate Snamprogetti e Saipem: la progettazione e realizzazione di oleodotti e raffinerie furono spesso inserite come contropartita negli accordi per la ricerca e lo sfruttamento di giacimenti petroliferi.\nGli anni sessanta.\nNel 1962, Enrico Mattei mor\u00ec in un misterioso attentato che fu inizialmente ritenuto essere solo un semplice incidente aereo nei pressi di Bascap\u00e8. La sua morte \u00e8 collegata alla protezione di importanti interessi politici, economici e mafiosi, italiani ma anche stranieri, come appurato solo nel 2012 durante le indagini su un altro omicidio, quello di Mauro De Mauro, un giornalista intenzionato a rivelare i segreti dietro l'attentato.\nIn seguito alla misteriosa uccisione di Mattei, la presidenza dell'ente fu affidata al suo stretto collaboratore Marcello Boldrini, che per\u00f2 esercitava prevalentemente funzioni di rappresentanza; di fatto, Eugenio Cefis era il dirigente con la maggior autorit\u00e0. Dopo gli anni del frenetico sviluppo impresso da Mattei, l'ENI cerc\u00f2 di:\nLe stesse licenze produttive conquistate dall'ENI in Egitto e Iran non furono particolarmente fortunate, non garantendo produzioni di greggio particolarmente rilevanti. La strada scelta dall'ENI in questo decennio fu cos\u00ec quella di stringere contratti di fornitura di petrolio, senza assumersi l'onere della ricerca e dell'estrazione, che comunque continu\u00f2, spesso in consorzio con altre compagnie, in molti paesi del mondo. Nel maggio del 1969 un gruppo di tecnici dell'Agip in Nigeria fu attaccato dagli indipendentisti del Biafra; 10 di loro furono uccisi e gli altri rilasciati dopo lunghe trattative (vedi anche Eccidio di Biafra).\nLe maggiori attenzioni dei vertici dell'ENI in questo periodo furono dedicate per\u00f2 alla chimica: i programmi di sviluppo dell'Anic (petrolchimico di Gela, stabilimenti di Ferrandina e Manfredonia) avvenivano in parallelo con quelli di Montecatini ed Edison. Si trattava di investimenti ingenti e rischiosi, che garantivano un ritorno solo nel lungo periodo, cui si aggiungeva il rischio di creare inutili duplicazioni di impianti tra azienda pubblica e azienda privata. Questo mise in tensione i concorrenti, che reagirono fondendosi nella Montedison nel 1966; poich\u00e9 per\u00f2 anche da parte ENI si temevano i rischi di duplicazione di impianti, e i primi tentativi di accordo e coordinamento tra i due gruppi andarono a vuoto, nel 1968 l'ENI acquist\u00f2 un pacchetto azionario che, per quanto modesto, ne fece il primo azionista di Montedison. La presa dell'ENI sulla Montedison fu sancita dalla sua entrata nel patto di sindacato che amministrava la societ\u00e0 e poi, nel 1971, dal passaggio di Cefis dall'ente petrolifero alla presidenza dell'azienda chimica.\nGli anni settanta.\nAll'ENI Cefis fu sostituito da Raffaele Girotti, che era stato uno dei suoi principali collaboratori; ben presto per\u00f2 i rapporti tra i due si guastarono e l'auspicato coordinamento degli investimenti tra ENI e Montedison non vi fu, nonostante i programmi redatti dal CIPE e l'istituzione di una Commissione Parlamentare di indagine sull'industria chimica. L'Eni cerc\u00f2 di avvantaggiarsi sulla concorrenza cercando di rafforzarsi nella chimica delle specialit\u00e0 e nella farmaceutica, acquisendo numerose piccole e medie imprese.\nLo scontro chimico si concluse con la crisi finanziaria dei gruppi chimici privati SIR e Liquichimica i cui impianti, sovradimensionati e sottoutilizzati, furono rilevati dall'ENI. L'ENI usc\u00ec completamente dalla Montedison nel 1980.\nLa crisi petrolifera del 1973 provoc\u00f2 un forte aumento dei prezzi del petrolio greggio, che per\u00f2 non poteva essere scaricato sui prezzi dei prodotti derivati, a causa del blocco dei prezzi imposto dal governo: di conseguenza, i bilanci dell'ENI per le prime volte chiusero in perdita. Inoltre la crisi port\u00f2 all'abbandono del mercato italiano da parte di alcune compagnie petrolifere straniere, e l'ENI dovette provvedere a rilevarne le raffinerie e la rete di distribuzione, cos\u00ec come avvenne per le attivit\u00e0 minerario-metallurgiche dell'EGAM, che l'ENI dovette acquistare su indicazione del Parlamento.\nNegli anni settanta quindi si accentu\u00f2 il ruolo dell'ENI come strumento per il salvataggio di imprese in difficolt\u00e0 con lo scopo principale di salvaguardare posti di lavoro in Italia; nonostante questo, le attivit\u00e0 internazionali proseguirono e portarono, ad esempio alla costruzione nel 1974 dei gasdotti per l'importazione di metano dai Paesi Bassi e dall'URSS. Nel 1971 l'Agip fu l'unica compagnia a \u201csalvarsi\u201d dalla nazionalizzazione delle ricerche petrolifere in Libia, rimanendo per molti anni l'unica a operare in quel paese.\nGli anni ottanta.\nPoliticamente, i vertici dell'ENI fino al 1979 furono vicini alla Democrazia Cristiana; ma a partire da fine anni Settanta fu rilevante l'influenza del Partito Socialista Italiano, che indic\u00f2 alla presidenza Giorgio Mazzanti e alla direzione generale Leonardo Di Donna. Mazzanti si dimise dopo pochi mesi a causa di uno scandalo (caso Eni-Petromin) legato a una fornitura di petrolio dall'Arabia Saudita. Dal 1979 al 1983 si alternarono ai vertici dell'ENI ben tre presidenti e due commissari, che lasciarono l'azienda in seguito a dimissioni, mentre i risultati economici dell'ENI segnavano perdite record. Nel 1983 fu raggiunta una maggior stabilit\u00e0, con la nomina alla presidenza di Franco Reviglio, che rimase in carica fino al 1989; sotto la sua presidenza furono ceduti il settore tessile (Lanerossi), fonte di molte perdite, e i risultati economici tornarono positivi.\nSuccessivamente viene portata a termine la privatizzazione di alcune societ\u00e0 del gruppo, guidate dal manager Vito Gamberale, operanti nei settori dell'abbigliamento, metallurgico e minerario.\nLa sistemazione del settore chimico rimase un punto irrisolto dell'ENI: a un primo accordo con la Montedison nel 1983, che suddivise tra i due gruppi le principali produzioni chimiche, segu\u00ec nel 1989 la costituzione di Enimont, che concentrava tutta la chimica di base italiana. Ma gi\u00e0 nel novembre 1990 venne firmato l'accordo che assegnava all'ENI la totalit\u00e0 delle azioni Enimont, per un esborso di 2.800 miliardi di lire.\nGli anni novanta: la privatizzazione.\nCon il decreto legge n. 333 dell'11 luglio 1992 deliberato dal Governo Amato I, l'ENI fu trasformato in una Societ\u00e0 per azioni controllata dal Ministero del Tesoro, con Gabriele Cagliari presidente e Franco Bernab\u00e8 amministratore delegato; questa trasformazione costitu\u00ec il primo passo del previsto processo di privatizzazione. Dal 1993 il presidente Cagliari e altri dirigenti furono coinvolti nelle inchieste di Tangentopoli; lo stesso Bernab\u00e8 denunci\u00f2 all'interno delle societ\u00e0 del gruppo l'esistenza di un sistema di \u201cfondi neri\u201d tramite il quale trasferire all'estero denaro destinato al finanziamento di partiti politici.\nL'Eni sub\u00ec un profondo processo di ristrutturazione: attivit\u00e0 marginali e non strategiche furono cedute; la chimica, che tante risorse e tante energie aveva assorbito, vide di molto ridimensionata la sua importanza all'interno del gruppo, che avrebbe dovuto concentrarsi nelle attivit\u00e0 strettamente legate al petrolio e al gas in vista della sua apertura agli azionisti privati. Il processo di ristrutturazione ridusse di molto il numero di dipendenti del gruppo rispetto ai massimi raggiunti negli anni ottanta.\nNel 1995 una prima quota del capitale di Eni fu collocata sul mercato e l'azienda fu quotata in borsa a Milano e a New York; ulteriori cessioni negli anni successivi hanno portato il Ministero del Tesoro a scendere fino al 30% circa del capitale.\nIl miglioramento della redditivit\u00e0 ha portato l'Eni a garantire all'azionista pubblico buoni dividendi e ad avere le risorse per espandersi anche tramite acquisizioni all'estero (British Borneo 2000, Lasmo 2001, Burren e Dominion 2008).\nDal 1995 al 2001, lo Stato italiano ha venduto in cinque fasi una parte consistente del capitale azionario, conservandone una quota superiore al 30% (sommando le quote Ministero dell'Economia e delle Finanze e della Cassa Depositi e Prestiti), e detenendo comunque il controllo effettivo della societ\u00e0. In base alla legge 30 luglio 1994, n. 474, lo Stato, tramite il Ministro dell'economia e delle finanze, d'intesa con il Ministro dello sviluppo economico, \u00e8 titolare di una serie di poteri speciali (la cosiddetta golden share) da esercitare nel rispetto di criteri prestabiliti, ritenendo l'Eni un importante attore strategico per la sua politica economica.\nIl controllo dello Stato italiano avviene cos\u00ec pur non disponendo pi\u00f9 della maggioranza assoluta dei voti in assemblea.\nGli anni 2000: la transizione energetica.\nDai primi anni 2000 Eni avvia una transizione energetica a favore delle energie rinnovabili mediante la collaborazione con diversi partner ed enti di ricerca. Nel 2007 prende il via la collaborazione con l\u2019Istituto Donegani per lo sviluppo di tecnologie nel campo delle fonti di energia non convenzionali. Nel 2008 Eni stringe un accordo con il MIT per attivit\u00e0 di ricerca energetica finalizzata allo sviluppo di tecnologie solari avanzate, accordo che porta nel 2010 all\u2019inaugurazione dell\u2019Eni-Mit Solar Frontiers Center, centro multidisciplinare creato con lo scopo di promuovere e accelerare la ricerca nelle tecnologie solari.\nNel 2011 viene siglata una partnership tra la societ\u00e0 di Eni Versalis (ex Polimeri Europa) e l\u2019azienda chimica italiana Novamont, che d\u00e0 vita ad un nuovo polo di sviluppo della chimica verde a Porto Torres. Il 2014 \u00e8 un anno rilevante per la transizione energetica di Eni: la raffineria convenzionale di Porto Marghera viene riconvertita in impianto di bioraffineria con l\u2019obiettivo di trasformare materie prime di origine biologica in biocarburanti di alta qualit\u00e0. Dal 1988 al 2015 l'azienda risulta responsabile per lo 0.59% delle emissioni industriali di gas serra.\nNel 2017 nasce la direzione Eni New Energy con il compito di realizzare e operare gli impianti di energia rinnovabile sviluppati: nel 2018 viene inaugurato il primo impianto fotovoltaico in Sardegna presso il polo industriale di Assemini con una potenza di 26 MW, nel 2019 viene avviata la costruzione del secondo impianto fotovoltaico a Porto Torres con una capacit\u00e0 installata di picco di 31 MW. Il 2019 \u00e8 anche l\u2019anno dell\u2019avvio delle attivit\u00e0 della bioraffineria di Gela che, con una capacit\u00e0 di lavorazione che raggiunge le 750.000 tonnellate annue, \u00e8 il pi\u00f9 innovativo impianto per la produzione di biocarburanti in Europa. Nel gennaio 2020 Eni si riconferma leader per il Carbon Disclosure Project, progetto di sostenibilit\u00e0 ambientale che valuta le performance delle imprese nella lotta contro il cambiamento climatico. Nel 2020 Eni viene definita come la migliore compagnia petrolifera per sostenibilit\u00e0 da Carbon Traker.\nNel 2018 Eni diventa primo azionista dell'azienda americana Commonwealth Fusion Systems (CFS), spin-out del Massachusetts Institute of Technology (MIT) di Boston, che ha l'obiettivo di realizzare un reattore a fusione, basato sulla tecnologia tokamak, molto pi\u00f9 compatto ed economico rispetto ad altri progetti esistenti come quello internazionale di ITER. Il 5 settembre 2021 CFS ha realizzato e testato con successo un prototipo in scala 1:1 di un magnete basato su superconduttori HTS (High Temperature Superconductors). L'esperimento ha dimostrato, per la prima volta, che \u00e8 possibile realizzare una camera di fusione in cui il confinamento del plasma \u00e8 assicurato da questo tipo di supermagneti. Questa tipologia di camera di fusione potr\u00e0 consentire al reattore di raggiungere le altissime temperature, nell'ordine di 100 milioni di gradi, necessarie per rendere possibile la fusione controllata di deuterio e trizio e produrre energia sostenibile.\nAl 2021, Eni detiene una quota di mercato sulle stazioni di servizio italiane pari al 20% circa.\nStruttura del gruppo.\nStruttura prima della trasformazione in S.p.A..\nL'ENI \u00e8 stato dalla nascita al 1992 un ente pubblico economico, finanziato dallo stato tramite un \u201cfondo di dotazione\u201d la cui erogazione e incremento erano determinati dal Parlamento.\nCome ente pubblico economico, l'ENI era sottoposto alla supervisione del Ministero delle partecipazioni statali, dove, almeno fino agli anni \u201870, fu dominante l'influenza della Democrazia Cristiana, che era stata determinante sia nell'istituzione dell'ENI sia in quella del Ministero; in seguito, divenne importante quella del PSI, dal quale era indicato il presidente dell'ente.\nL'ENI era governato da un consiglio di amministrazione, all'interno del quale era individuata una \u201cGiunta esecutiva\u201d di tre membri pi\u00f9 il presidente e il vicepresidente; la Giunta esecutiva era l'organo con i maggiori poteri decisionali, e i suoi membri erano scelti su indicazione dei partiti della maggioranza di governo.\nL'ENI prima della privatizzazione era strutturato in modo simile all'IRI, cio\u00e8 come una holding che controllava diverse \u201ccaposettore\u201d che presiedevano alle diverse attivit\u00e0; le principali caposettore dell'ENI erano:\nL'ENI operava anche nell'editoria (\"Il Giorno\" e l'Agenzia Giornalistica Italiana, quest'ultima ancora di sua propriet\u00e0), nei combustibili nucleari (Agip Nucleare), nella farmaceutica (Recordati, Sclavo) e nel settore turistico-alberghiero (catena dei \"motel Agip\" con la societ\u00e0 SEMI). In effetti l'ENI era considerato una delle compagnie petrolifere pi\u00f9 grandi al mondo, ma anche tra le pi\u00f9 diversificate.\nFino alla presidenza di Eugenio Cefis il presidente dell'ENI era anche presidente delle caposettore, mantenendo un elevato grado di controllo sulle diverse attivit\u00e0. A partire dagli anni '70 invece l'influenza dei partiti politici sulle nomine degli amministratori nelle societ\u00e0 divenne dominante.\nDopo la trasformazione in S.p.A..\nDopo l'avvio della quotazione in borsa, avvenuta a partire dal 1995, l'Eni si diede una struttura pi\u00f9 \u201csnella\u201d: Agip e Snam furono assorbite dall'Eni S.p.A., che si organizz\u00f2 nelle tre divisioni. Molte attivit\u00e0 considerate non strategiche furono cedute. Come societ\u00e0 per azioni l'Eni si \u00e8 dato una governance simile a quella di altre aziende private, con un Consiglio di amministrazione di nove membri e un amministratore delegato. Nonostante la sua discesa nel capitale, il Ministero dell'Economia conserva il potere di nominare la maggior parte dei membri del consiglio.\nL'Eni \u00e8 organizzata in tre grandi divisioni operative:\nPartecipazioni.\nLe societ\u00e0 partecipate dal gruppo Eni sono:\nGovernance.\nConsiglio di amministrazione.\nL'Assemblea tenutasi il 13 maggio 2020 ha confermato in 9 il numero dei componenti del Consiglio di Amministrazione.\nGli attuali amministratori sono:\nPrincipali azionisti.\nI maggiori azionisti di Eni sono::\nSedi.\nEni SpA ha sede a Roma nel quartiere dell'EUR, nell'omonimo Palazzo ENI appositamente realizzato nel 1962 per ospitare gli uffici dell'ente.\nUn'altra sede storica dell'Eni si trova a San Donato Milanese, realizzata negli anni '50 nelle vicinanze di una stazione di pompaggio del metano. La costruzione della sede si accompagn\u00f2 a quella di un quartiere residenziale limitrofo che prese il nome di Metanopoli. Storicamente, la Snam, l'Agip e l'Anic hanno sempre avuto la sede direzionale a Milano, mentre l'Agip Petroli a Roma.\nGrandi complessi petrolchimici costruiti dall'Eni tra gli anni '50 e '60 si trovano a Ravenna e a Gela, altri (come a Mantova ed a Brindisi) sono stati acquisiti dall'Eni successivamente; molti altri stabilimenti e raffinerie sono stati rilevati dall'Eni da aziende private che si trovavano in difficolt\u00e0 economiche.\nIl Laboratorio per le energie rinnovabili e l'ambiente (ex Centro Ricerche per le Energie Non Convenzionali - Istituto Eni Donegani) si trova a Novara.\nDati economici.\n2008.\nENI nel 2008 ha ottenuto ricavi per 108,15 miliardi di euro per quanto riguarda la sua gestione caratteristica, 108,87 con altri ricavi e proventi inclusi, EBIT di 18,64 miliardi, utili per 8,82 miliardi. Patrimonio netto di 44,43 miliardi, indebitamento finanziario netto di 18,37 miliardi, partecipazioni per 26,72 miliardi in 368 controllate, 202 collegate e altre 35 aziende, capitalizzazione di 60,6 miliardi, un'azione vale 16,74 euro.\nLa produzione quotidiana idrocarburi (petrolio e gas) si \u00e8 attestata a 1,797 milioni di barili di petrolio equivalente (boe) di cui 1,026 milioni di barili di petrolio (68.000 in Italia) e 125 milioni di metri cubi di gas naturale (21,2 in Italia).\nLa rete Agip, Divisione Refining&amp;Marketing, ha ottenuto ricavi per 45,83 miliardi, perdite per 1,02 miliardi, 5.956 stazioni di servizio in Europa che hanno venduto 12,67 milioni di tonnellate di prodotti petroliferi e 8.327 dipendenti.\nHa 3.335 milioni di barili di petrolio e condensati (186 milioni in Italia) e 531 miliardi di metri cubi di gas naturale (81 miliardi in Italia) di riserve certe con 10 anni di vita utile.\n2009.\nENI nel 2009 ha fatturato 83,22 miliardi di euro di ricavi, ha avuto 1,11 miliardi di altri ricavi, Ebit di 12,05 miliardi, utili per 4,36 miliardi. Possiede 63,17 miliardi di immobili, impianti e macchinari, posizione finanziaria negativa per 23,05 miliardi. Ha partecipazioni per 29,37 miliardi di euro.\nENI occupa 78.417 dipendenti.\nLa divisione Exploration&amp;Production ha raggiunto una produzione quotidiana idrocarburi (petrolio e gas), di 1.769 milioni di barili di petrolio equivalente al giorno, di cui 1.007 milioni di barili di petrolio (56.000 in Italia) e 123,9 milioni di metri cubi di gas naturale (18,5 in Italia).\nDivisione Gas&amp;Power ha venduto 103,72 miliardi di metri cubi di gas naturale, 12,9 miliardi di GNL e 33,96 terawatt di energia elettrica, di cui 24,09 TW prodotti tramite le centrali Eni in Italia.\nPossiede riserve certe per 3.463 milioni di barili di petrolio e condensati e 508 miliardi di metri cubi di gas naturale con una vita utile di 10 anni.\nLa rete Agip, Divisione Refining&amp;Marketing, ha ottenuto ricavi per 31,76 miliardi di euro, ha venduto 12,02 milioni di tonnellate di prodotti petroliferi attraverso un numero medio di 5.986 stazioni di servizio: impiega 8.166 dipendenti. Ha raffinato 34,55 milioni di tonnellate di petrolio. Detiene il 31,5% del mercato di distribuzione italiano.\nFonte: Bilancio Eni S.p.A al 31.12.2009\n2010.\nIl gruppo ENI S.p.A. ha fatturato 98,52 miliardi di euro, principalmente dovuti a:\nA tali dati sono da sottrarre i ricavi infrasettoriali.\n12,05 miliardi di Ebit e 6,31 miliardi di utile netto.\nHa debiti per 27,78 miliardi, indebitamento finanziario netto di 26,19 miliardi, patrimonio netto di 55,72 miliardi, occupa 79.941 dipendenti.\nPossiede riserve certe per 3.623 milioni di barili di petrolio e condensati e 506 miliardi di metri cubi di gas naturale per una vita utile di 10 anni.\nDivisione Exploration&amp;Production ha raggiunto una produzione quotidiana idrocarburi (petrolio e gas), di 1.815 milioni di barili di petrolio equivalente al giorno, di cui 997 milioni di barili di petrolio e 129 milioni di metri cubi di gas naturale.\nDivisione Gas&amp;Power ha venduto 97,06 miliardi di metri cubi di gas naturale, 15 miliardi di GNL e 39,54 terawatt di energia elettrica, di cui 25,63 TW prodotti tramite le centrali Eni in Italia (Ferrera Erbognone, Ravenna, Livorno, Taranto, Mantova, Brindisi, Ferrara e Bolgiano).\nDivisione Refining&amp;Marketing (rete Agip) ha venduto 46,8 milioni di tonnellate di prodotti petroliferi, gestendo una rete di 6.167 stazioni in Europa.\nFonte: Bilancio ENI S.p.A. al 31.12.10\n2011.\nNel 2011 ENI ha conseguito fatturato per 107,69 miliardi di cui:\nA tali dati sono da sottrarre i ricavi infrasettoriali.\nEbit di 16,80 miliardi, 6,86 miliardi di utile. Indebitamento finanziario netto di 28,03 miliardi, 58 miliardi di capitalizzazione, 72.574 dipendenti. Possiede un patrimonio netto di 60,39 miliardi, valore residuo di immobili, impianti e macchinari pari a 73,57 miliardi, debiti per 29,59 miliardi.\nENI - Divisione Exploration&amp;Production possiede 7,08 milioni di boe di riserve certe per una vita utile di circa 12 anni, ha raggiunto una produzione giornaliera di 1,58 milioni di boe.\nENI - Divisione Gas&amp;Power ha importato e venduto 96,76 miliardi di metri cubi di metano (7,22 miliardi prodotti in Italia), 15,7 miliardi di GNL e 40,28 terawattora di energia elettrica (di cui 25,23 prodotti in Italia). I clienti italiani sono 7,1 milioni.\nENI - Divisione Refining &amp; Marketing ha commercializzato 45,02 milioni di tonnellate di prodotti petroliferi attraverso una rete di 6.287 stazioni di servizio in tutta Europa. Ha il 30,5% del mercato italiano.\nLa crescita dell'utile \u00e8 da ricondurre all'aumento del prezzo del petrolio e a una plusvalenza di 1,04 miliardi dovuta alle cessioni dei gasdotti europei che hanno compensato le perdite delle Divisioni Gas&amp;Power, Petrolchimica e Refining&amp;Marketing.\nENI S.p.A. detiene partecipazioni per un totale di 31,77 miliardi di euro.\nFonte: Bilancio ENI S.p.A. al 31.12.11\n2012.\nEni S.p.A. ha conseguito ricavi per 127,22 miliardi di euro di cui:\nA tali dati sono da sottrarre i ricavi infrasettoriali.\nEbit di 15,02 miliardi, utili a 7,78 miliardi. L'indebitamento netto calato a 15,11 miliardi per via della cessione del 30% di Snam a Cassa Depositi e Prestiti e conseguente deconsolidamento dei debiti Snam. Patrimonio netto di 62,71 miliardi, capitalizzazione di 66,4 miliardi, 77.838 dipendenti, debiti per 24,46 miliardi.\nENI - Divisione Exploration&amp;Production ha riserve per 7,17 milioni di boe con una vita utile di 11 anni e 6 mesi, ha raggiunto una produzione di 1,70 milioni di boe/giorno, principalmente estratti in Libia, Egitto, Nigeria, Italia (189.000 boe/d), Norvegia, Congo.\nENI - Divisione Gas&amp;Power ha venduto 95,32 miliardi di metri cubi di gas metano e 42,58 terawattora di energia elettrica. In Italia ha 7,45 milioni di clienti. Si \u00e8 approvvigionata principalmente da Russia, Algeria (incluso GNL), Norvegia, Paesi Bassi, Italia (7,55 miliardi di m\u00b3) e Libia.\nENI - Divisione Refining &amp; Marketing ha commercializzato 48,33 milioni di tonnellate di prodotti petroliferi attraverso una rete di 6.384 stazioni di servizio in tutta Europa. Ha il 31,2% del mercato italiano.\nLa crescita dell'utile \u00e8 da ricondurre principalmente ai risultati di Divisione Exploration &amp; Production, tra cui il recupero delle produzioni libiche.\nLe Divisioni che per Eni rappresentano criticit\u00e0, a causa dei risultati economici conseguiti, sono R&amp;M con una perdita di 179 milioni (anche se in miglioramento rispetto all'anno scorso) a causa del calo della domanda e delle vendite in Italia che ha effetti anche sulle attivit\u00e0 di raffinazione e Divisione Chimica con -395 milioni, sempre a causa della recessione.\nFonti: Bilancio ENI S.p.A. al 31.12.12\n2013.\nNel 2013 Eni ha conseguito ricavi per 114,72 miliardi di euro, di cui:\nA tali dati sono da sottrarre i ricavi infrasettoriali.\nEbit di 8,85 miliardi, utili di 5,16 miliardi di euro.\nLa diminuzione dei ricavi e dell'Ebit deriva da riduzioni della produzione di idrocarburi in Libia, Nigeria e Algeria per fattori geopolitici, dalla crisi economica che ha causato un abbassamento dei consumi e dal peggioramento di alcune commesse Saipem.\nIl confronto con il 2012 va effettuato tenendo conto che su 7,79 miliardi dell'utile, 3,59 erano imputabili a Snam, ora non pi\u00f9 consolidata: pertanto l'utile 2012 di Eni, al netto di Snam, \u00e8 stato pari a 4,2 miliardi.\nIndebitamento netto di 15,42 miliardi, 61,17 miliardi di patrimonio netto, capitalizzazione di 63,4 miliardi, valore residuo di impianti, immobili e macchinari di 62,50 miliardi di euro e 82.289 dipendenti.\nENI - Divisione Exploration&amp;Production ha riserve per 6,353 milioni di boe, per una vita utile di 11,1 anni, con una produzione di 1.619 migliaia di boe al giorno.\nENI - Divisione Gas&amp;Power ha prodotto vendite di gas nel mondo per 93,17 miliardi di metri cubi e di elettricit\u00e0 per 35,05 terawattora, servendo 8 milioni di clienti.\nENI - Divisione Refining &amp; Marketing ha una quota di mercato in Italia del 27,5% e 6.386 stazioni in Europa.\nSolamente Divisione E&amp;P ha generato utili in questo periodo: tutte le altre divisioni hanno chiuso in perdita, sempre per le cause di cui sopra, nonostante un lieve miglioramento di Versalis (-338 milioni).\nFonte: Eni S.p.A., Bilancio al 31.12.13\n2014.\nNel 2014 Eni ha conseguito 94,2 miliardi di euro di ricavi, con utili per 850 milioni.\n2015.\nNel 2015 Eni ha conseguito 68,9 miliardi di euro di ricavi, registrando una perdita di gruppo pari a 9,4 miliardi.\nFonte: Eni S.p.A., Bilancio al 31.12.15\n2016.\nNel 2016 Eni ha conseguito 55,8 miliardi di euro di ricavi, con utili pari a 1,457 miliardi di euro.\nFonte: Eni S.p.A., Bilancio al 31.12.16\n2017.\nNel 2017 Eni ha conseguito 66,9 miliardi di euro di ricavi, con un utile netto di competenza Eni pari a 3,374 miliardi di euro.\nFonte: Relazione Finanziaria Annuale 2017\nLa produzione giornaliera di idrocarburi ha raggiunto il record assoluto nel dicembre 2017 con 1,92 milioni di boe/giorno (barili di olio equivalenti).\nLe vendite di gas hanno raggiunto gli 80,83 miliardi di metri cubi e sono stati venduti 35,33 TWh di energia elettrica.\nLe produzioni di prodotti petrolchimici sono state di 5.818 migliaia di tonnellate nel 2017.\n2018.\nNel 2018 Eni ha conseguito 75,8 miliari di euro di ricavi, con un utile netto di competenza Eni pari a 4,126 miliardi di euro.\nFonte: Relazione Finanziaria Annuale 2018\n2019.\nNel 2019 Eni ha conseguito 69,9 miliardi di euro di ricavi, con un utile netto di competenza Eni pari a 148 milioni di euro.\nFonte: Relazione Finanziaria Annuale 2019\n2020.\nNel 2020 Eni ha conseguito 43,9 miliardi di euro di ricavi, con una perdita netta di competenza Eni pari a 8,6 miliardi di euro.\nFonte: Relazione Finanziaria Annuale 2020\nRating.\nI valori di rating creditizio e di sostenibilit\u00e0 di Eni sono:\nVertenze giudiziarie.\nNell'ottobre 2015 l'azienda e il suo Ad sono prosciolti dalle accuse di corruzione internazionale in merito a un'ipotesi di tangenti in Algeria. Resta invece in piedi l'accusa di corruzione internazionale in Nigeria.\nA dicembre 2016 la procura di Milano chiude l'inchiesta ENI/Nigeria di corruzione internazionale per presunta tangente di 1 miliardo e 92 milioni di euro inserendo a registro undici indagati tra cui l'AD di ENI, Claudio Descalzi, Paolo Scaroni e il faccendiere Luigi Bisignani. Il 17 marzo 2021 il Tribunale di Milano ha assolto tutti gli imputati, compresi l'AD Eni Claudio Descalzi, l'ex AD Paolo Scaroni, la societ\u00e0 e i manager coinvolti nell'indagine \"perch\u00e9 il fatto non sussiste\".\nControversie.\nA Zhanaozen, in Kazakistan il 16 dicembre 2011, gli operai dell'industria petrolifera della Ersai Caspian, controllata dalla Saipem, gruppo ENI, dopo oltre sei mesi di sciopero, hanno manifestato per i propri diritti; sono state uccise dalla polizia locale dodici persone. Human Rights Watch ha pubblicato un dossier sulla vicenda: le indagini condotte da diversi ispettori di Human Right Watch, mettono in evidenza continue violazioni dei diritti dei lavoratori da parte della Ersai Caspian, che per molti mesi ha rifiutato ogni trattativa sulle richieste salariali dei lavoratori, licenziando gli operai sindacalmente pi\u00f9 attivi, arrivando a minacciarli e in qualche caso anche a farli aggredire fisicamente.\nAlcune ONG, come Amnesty International, Environmental Rights Action, un importante studio di impatto ambientale del Programma delle Nazioni Unite per l'Ambiente, inchieste giornalistiche hanno denunciato come in Nigeria l'Eni e le sue consociate NAOC (Nigerian Agip Oil Company) e AGIP Nigeria PLC e le tutte le altre compagnie petrolifere presenti in questo paese dell'Africa occidentale (in primo luogo Shell, ma anche Chevron, Total, ELF ExxonMobil) abbiano devastato il Delta del Niger,a causa delle fuoriuscite di petrolio dagli oleodotti che hanno contaminato falde acquifere, corsi d'acqua, foreste, formazioni a mangrovie e campi coltivati dai quali le comunit\u00e0 locali traggono il proprio sostentamento (e che sono talvolta aggravate dai ritardi nella bonifica dei siti inquinati). Tale disastrosa situazione ambientale e sociale del delta del Niger e le responsabilit\u00e0 delle compagnie petrolifere e del governo sono state ribadite dalla sentenza della Corte di Giustizia della Comunit\u00e0 economica degli stati dell'Africa occidentale (Ecowas, dicembre 2012). Nello stesso Paese l'Eni pratica il gas flaring, un processo fortemente inquinante per l'atmosfera, che crea un enorme quantitativo di anidride carbonica.\nIl 15 gennaio 2020 Eni riceve una multa di 5 milioni di euro dall'Agcm per pubblicit\u00e0 ingannevole, in merito alla pubblicizzazione di un particolare tipo di gasolio come prodotto \"green\", termine contestato in quanto si tratta in ogni caso di un carburante di origine prevalentemente fossile e quindi, per sua natura, altamente inquinante.\nRicerche.\nNel 2010 una ricerca di una societ\u00e0 di consulenza ha determinato la classifica delle prime 500 aziende mondiali per indice di presenza su Wikipedia, l'ENI secondo questa ricerca risulta essere l'azienda italiana con la migliore pagina.\nAttivit\u00e0 filantropiche.\nDurante la pandemia di COVID-19 del 2020, il gruppo ENI ha supportato i costi di realizzazione del \"Columbus Covid-19 Hospital\", il secondo ospedale per malati COVID della capitale creato all'interno del Policlinico Agostino Gemelli.\nArchivio.\nIl patrimonio documentario prodotto dall'ENI \u00e8 conservato a Pomezia (Roma) nell'Archivio storico e comprende 5 chilometri di documenti, 400.000 immagini fotografiche e 5.000 unit\u00e0 audiovisive, divise nei fondi seguenti:"}
{"id": "149856", "revid": "308552", "url": "https://it.wikipedia.org/wiki?curid=149856", "title": "Trofie", "text": "Le trofie o trofiette sono un tipo di pasta alimentare tipica della cucina ligure, di forma allungata e sottile, ritenute originarie di Sori, in provincia di Genova. \u00c8 da notare che in lingua ligure il termine \"trofie\" indica gli \"gnocchi\" e \"trofietta\" indica uno \"gnocchetto\", una pasta di farina e patate, di forma e consistenza al palato sostanzialmente diverse.\nLe \"truffiette di Carloforte\" sono tipiche anche dell'arcipelago del Sulcis in Sardegna (tradizione gastronomica genovese della cucina tabarchina).\nLa forma della pasta \u00e8 data dal peculiare carattere arricciato a forma di truciolo da falegname, chiamato \"risso da banch\u00e9\". La forma e la grandezza, piuttosto ridotta, di una trofia sono fattori importanti per le sue qualit\u00e0 organolettiche. Le Trofie hanno una forma inconfondibile, quella che viene chiamata localmente \"intursoeia\" \u00e8 il caratteristico attorcigliamento della parte centrale che termina con due appendici affusolate, la forma pu\u00f2 essere paragonata a quella della spirale del cavatappi.\nNel 2019 le Trofie di Sori hanno ottenuto la De.Co in quanto prodotto strettamente legato al territorio e alla comunit\u00e0, con lo scopo di preservarne la tecnica ma soprattutto la rilevanza storica e culturale che questo formato porta con s\u00e9.\nEtimologia.\nIl nome potrebbe derivare dal genovese \"strufuggi\u00e2\", ovvero strofinare, dal movimento necessario per arricciarle con la mano che striscia la pasta sul pianale.\nSecondo una interpretazione dotta trofia potrebbe derivare dal greco \"trophe\" che significa \"nutrimento\". In greco \u00e8 pi\u00f9 verosimile la derivazione da \"tr\u00e9pho\" \"volgere, torcere\", col significato di \"attorcigliare\".\nStoria.\nLe trofie sono una specialit\u00e0 tipica di numerosi comuni del golfo paradiso ma vengono celebrate anche nell'entroterra genovese e ligure compreso l'Oltregiogo oggi in Piemonte.\nStoricamente le trofie erano preparate nelle case e utilizzate per il consumo familiare oppure venivano raccolte di casa in casa per poi essere vendute. Questo formato di pasta \u00e8 quindi frutto di uno sviluppo casalingo legato principalmente alla figura femminile. Le donne di casa si riunivano intorno ad un tavolo a fare trofie, partendo dalla materia prima fornita loro dai pastifici locali, cos\u00ec facendo le casalinghe riuscivano a ricavare un reddito da poter integrare alle entrate familiari. Quando con il passare degli anni la quantit\u00e0 richiesta inizi\u00f2 ad aumentare, grazie al successo ottenuto, fu necessario attuare delle migliorie nel sistema di produzione e non solo. Fu cos\u00ec che a Sori nacque la prima macchina per produrre le trofie meccanicamente, ideata da Bacci Cavassa dopo lunghi anni di lavoro, venne poi messa in funzione dal Pastificio Novella nel 1977.\nA Sori si tiene dal 1985 una apposita sagra, organizzata dall'associazione Pro Loco Sori, dal Gruppo Festeggiamenti 15 agosto e dal Pastificio Novella, noto pastificio locale.\nUso.\nLe trofiette vanno condite, quasi esclusivamente nella versione locale, con il pesto alla genovese, tipico battuto ligure confezionato con basilico genovese. Una variante (usata anche per altri tipi di pasta conditi col pesto) prevede la bollitura con patate e fagiolini novelli.\nMolto comune, soprattutto in Sud Italia, la versione con pesto di pistacchi e speck. \nVariazioni.\nEsiste un tipo di trofie impastato con farina di castagne che prende il nome di \"trofie \"bastarde\"\", il cui gusto \u00e8 pi\u00f9 dolce delle trofie normali o \"bianche\". Si possono anche mischiare trofie bianche a trofie di castagne per dare un gusto delicato al piatto. Le trofie bastarde, oltre che con il pesto, si possono condire con la salsa di noci.\nEsiste un tipo di trofie, impastato con patate e a volte con un grosso ferro da calza.\nEsistono altre varianti di trofie, ad esempio quelle al nero di seppia. Tuttavia, la ricetta originale rimane quella delle trofie di Sori o bianche.\nIn passato, le donne liguri usavano preparare le trofie in casa, \"cua bicel\u00e4\", col buffetto, una specie di spillone (ferro da maglia in legno) sul quale arrotolavano un cordino di pasta, che poi schiacciavano con il palmo della mano; oggi quest'usanza \u00e8 poco diffusa per l'esistenza dei negozi di pasta fresca, ragion per cui il piatto \u00e8 per lo pi\u00f9 di preparazione industriale (fatto a macchina). Infine le trofie al sugo di pomodoro o al rag\u00f9, o con qualsiasi altra salsa a base di verdure o di pesce.\nAbbinamenti enogastronomici.\nLe trofie si abbinano ad un vino bianco fermo, di medio corpo, in particolare Vermentino, Pigato, Lumassina, Val Polcevera o vino rosso come l'Ormeasco, il Rossese."}
{"id": "149857", "revid": "339392", "url": "https://it.wikipedia.org/wiki?curid=149857", "title": "Trofie al pesto", "text": ""}
{"id": "149860", "revid": "6340", "url": "https://it.wikipedia.org/wiki?curid=149860", "title": "Sal\u0101h al-D\u012bn ibn Ayy\u016bb", "text": ""}
{"id": "149863", "revid": "160832", "url": "https://it.wikipedia.org/wiki?curid=149863", "title": "Capo Marrargiu", "text": "Capo Marrargiu (o Marargiu) \u00e8 un promontorio della costa nord-occidentale della Sardegna situato nel comune di Bosa, a sud di Alghero, nella cosiddetta costa dei Grifoni, per via dei rarissimi esemplari di questa specie di avvoltoio che vi nidificano.\nDescrizione.\nIl capo era noto in tempi antichi col nome di \"Ermaeum akron\" (colle di Mercurio) e le cale marine nelle sue circostanze sono presumibilmente state usate da molti popoli antichi come approdi per naviglio di ridotte dimensioni anche grazie alle numerose grotte, formatesi dall'erosione operata dal moto ondoso del mare, nelle pareti rocciose a strapiombo sul mare. Si \u00e8 anche avanzata l'ipotesi che i Fenici avessero trovato il modo di estrarne dell'oro e che parte di questo sia stato usato nella costruzione della non distante citt\u00e0 di Tharros.\n\u00c8 al centro di una riserva naturalistica che ne prende il nome ed \u00e8 anche stato sede di una struttura militare (Centro addestramento guastatori) che acquis\u00ec una certa notoriet\u00e0 alla fine degli anni sessanta. Sino a tempi recenti, inoltre, vi si praticava la pesca del corallo, effettuata da corallari algheresi e bosani col metodo dell'apnea.\nLa riserva.\nCapo Marrargiu \u00e8 al centro di una riserva naturalistica regionale per la protezione faunistica, di circa 160 ettari, e riveste particolare importanza per la qualit\u00e0 e la quantit\u00e0 di specie protette e rare che ospita.\nL'avvoltoio grifone nidifica in queste coste impervie che rappresentano le sue colonie pi\u00f9 importanti in territorio nazionale. Fra gli altri uccelli \u00e8 notevole la presenza di specie ormai rare come l'aquila reale e l'aquila del Bonelli, oltre al falco pellegrino, al gabbiano corso, al martin pescatore ed al nibbio reale.\nLa zona \u00e8 caratterizzata geologicamente da una cospicua presenza di roccia di origine vulcanica e da una costellazione di grotte erosive, molte delle quali con apertura sul mare. In alcune di queste venne segnalato l'avvistamento di esemplari di foca monaca, ma non si sono mai avuti dati certi sulla presenza di questo animale.\nLa riserva comprende un parco biomarino, che si estende dall'isolotto di Sa Pagliosa, a nord, fino al fiume Temo (che attraversa la citt\u00e0 di Bosa), a sud.\nLa base militare.\nIn prossimit\u00e0 del capo, con cui viene da sempre erroneamente associata (si trova in realt\u00e0 in localit\u00e0 Torre Poglina, a ben 18 km di distanza a nord, in linea d'aria), fu realizzata intorno al 1960 una base militare segreta che alla fine degli anni sessanta divenne nota in relazione al Piano Solo e negli anni ottanta torn\u00f2 agli onori delle cronache per il caso Gladio.\nI terreni erano stati acquistati da una societ\u00e0 a responsabilit\u00e0 limitata di copertura, i cui soci erano esponenti di alto livello del SIFAR (Servizio informazioni forze armate), il servizio segreto militare, e nella massima segretezza fu allestita la base, adibita a sede del CAG, (Centro addestramento guastatori), ed in seguito considerata la principale base di addestramento della struttura clandestina operazione Gladio.\nIn occasione dell'eventuale attuazione del Piano Solo, progetto di colpo di stato che prevedeva l'impiego \"solo\" dell'Arma dei Carabinieri per prendere il controllo dello Stato, la base di Poglina avrebbe dovuto ospitare 731 \"enucleandi\", ovvero persone del mondo della politica e del sindacato considerate pericolose e secondo questo programma da detenere presso la base sino ad emergenza cessata. La lista degli enucleandi era stata redatta sulla base di risultanze reperite dai cosiddetti \"fascicoli SIFAR\", rapporti analitici di una certa profondit\u00e0 sulla vita pubblica e privata di circa 157.000 persone, prodotti dal SIFAR per ordine del generale Giovanni De Lorenzo, organizzatore del \"Piano Solo\".\nLa base, estesa su una superficie di 229,822\u00a0m\u00b2, \u00e8 ancora in funzione. \u00c8 situata sulla strada provinciale n\u00ba 105 Alghero - Bosa, al km 6+300, in localit\u00e0 Poglina. Ospita il Distaccamento operativo tipo C del Raggruppamento unit\u00e0 difesa ed \u00e8 gestita dall'AISE."}
{"id": "149866", "revid": "762538", "url": "https://it.wikipedia.org/wiki?curid=149866", "title": "Vincenzo Azzolini", "text": "Fu Governatore della Banca d'Italia dal 1931 al 1944, erede riconosciuto di Bonaldo Stringher, primo Governatore della Banca d'Italia. Il suo mandato da Governatore coincise in gran parte con il ventennio fascista.\nNel 1944 fu destituito dal suo incarico e accusato di tradimento per la consegna della riserva aurea italiana ai tedeschi.\nSono diversi gli episodi documentati in cui il Governatore Azzolini limit\u00f2 i danni al tesoro italiano a fronte degli \"attacchi\" tedeschi mirati progressivamente a razziarlo completamente, soprattutto durante la seconda guerra mondiale. D'accordo con l'allora Ministro delle Finanze della Repubblica Sociale Italiana Domenico Pellegrini-Giampietro imped\u00ec il trasferimento in Germania del Poligrafico dello Stato e dell'Officina carte e valori, che avrebbe permesso alla Germania di stampare lire a volont\u00e0 distruggendo il potere di acquisto della valuta. In effetti, tale potere d'acquisto non fu intaccato che in minima parte, e croll\u00f2 catastroficamente soltanto dopo la liberazione da parte delle forze alleate.\nAzzolini riusc\u00ec a salvare i gioielli della Corona dei Savoia, depositandoli in forma privata presso la filiale della Banca d'Italia di piazza del Parlamento a Roma.\nBiografia.\nVincenzo Azzolini nasce a Napoli il 5 dicembre 1881 da Alfonso Azzolini, dirigente del Banco di Calabria, e Maria Carolina Serrao, figlia di un magistrato.\nNel 1900 consegue la maturit\u00e0 classica presso il Liceo Giambattista Vico. Iscrittosi alla facolt\u00e0 di giurisprudenza dell'Universit\u00e0 di Napoli, s laureo\u2018 nel 1904. In questo periodo ha modo di venire a contatto con insegnanti di grande spessore intellettuale e morale come Giorgio Arcoleo, Napoleone Colajanni, Emanuele Gianturco, Augusto Graziani, Luigi Miraglia, Enrico Pessina e Francesco Saverio Nitti, insegnante di scienza delle finanze, quest\u2019ultimo sar\u00e0 inoltre relatore della sua tesi di laurea. Azzolini manterr\u00e0 i rapporti con Nitti oltre il corso degli studi universitari, rinsaldandoli al rientro di Nitti in Italia dopo la fine della seconda guerra mondiale.\nMinistero del Tesoro.\nAssunto al Ministero del Tesoro nel 1905, fece carriera fino a diventare Direttore Generale nel 1927.\nBanca d'Italia.\nNel 1928 divent\u00f2 Direttore Generale della Banca d'Italia con il Governatore Bonaldo Stringher. Quando questo si ammal\u00f2 lo sostitu\u00ec e dopo la sua morte fu eletto al suo posto, nel 1931.\nA met\u00e0 settembre del 1943, su consiglio del vicedirettore generale Niccol\u00f2 Introna, fece nascondere circa met\u00e0 delle riserve auree nell'intercapedine che circonda il \"caveau\" di Palazzo Koch, in via Nazionale a Roma, sede principale della Banca d'Italia, e poi fece murare l'accesso all'intercapedine. Quindi, per il timore che i tedeschi conoscessero la reale entit\u00e0 delle riserve auree conservate, fece abbattere il muro e rimettere l'oro al suo posto.\nIl giorno 20 settembre 1943 arriv\u00f2 la richiesta ufficiale della consegna dell'oro da parte dell'ambasciata tedesca: le 119 tonnellate d'oro furono trasferite prima alla sede di Milano della Banca d'Italia e poi a Fortezza, e da qui a Berlino. Dopo una lunga serie di vicissitudini parte dell'oro, circa il 67%, verr\u00e0 recuperata.\nIl 1\u00ba agosto 1944, per ordine di Carlo Sforza, presidente dell'Alto commissariato per le sanzioni contro il fascismo appena creato, fu destituito dal suo incarico e accusato di tradimento per la consegna della riserva aurea italiana ai tedeschi. Il 14 ottobre Azzolini fu riconosciuto colpevole e condannato a trent'anni di carcere dalla Alta corte di giustizia per le sanzioni contro il fascismo e rinchiuso a Regina Coeli, dove divenne vicedirettore della biblioteca del carcere. Il 6 agosto 1946 Giuseppe Paupini, segretario della Nunziatura apostolica, intervenne presso Alcide De Gasperi perch\u00e9 fosse riesaminato il caso.\nLa Corte d'Appello di Roma, il 28 settembre 1946, dichiar\u00f2 estinto per amnistia il delitto a lui imputato dall'Alta Corte, Azzolini quindi fu liberato e si ritir\u00f2 a vita privata.\nInfine il 14 febbraio 1948, in un clima pi\u00f9 disteso, la Corte di Cassazione annull\u00f2 la sentenza dell'Alta Corte con la motivazione che \"...\"il fatto non costituisce reato\"\"."}
{"id": "149869", "revid": "339392", "url": "https://it.wikipedia.org/wiki?curid=149869", "title": "9 Luger", "text": ""}
{"id": "149872", "revid": "77358", "url": "https://it.wikipedia.org/wiki?curid=149872", "title": "Rock Pop", "text": ""}
{"id": "149876", "revid": "125890183", "url": "https://it.wikipedia.org/wiki?curid=149876", "title": "Donna Haraway", "text": "Biografia.\nNel 1966 si \u00e8 laureata in zoologia e filosofia al Colorado College, mentre nel 1970 ha concluso un dottorato in biologia alla Yale University. Ha insegnato Teoria femminista e scienza tecnologica alla European Graduate School di Saas-Fee in Svizzera, e Teoria femminista e storia della scienza e della tecnologia nel dipartimento di Storia della coscienza dell'Universit\u00e0 di Santa Cruz in California. Presso quest'ultima universit\u00e0 \u00e8 oggi professoressa emerita.\nLa teoria del superamento dei dualismi.\nIl pensiero di Haraway \u00e8 fondato sullo studio delle implicazioni della tecnologia e della scienza sulla vita degli esseri umani moderni. Secondo la studiosa statunitense, la cultura occidentale \u00e8 sempre stata caratterizzata da una struttura binaria ruotante intorno a coppie di categorie come uomo/donna, naturale/artificiale, corpo/mente. Questo dualismo concettuale non \u00e8 simmetrico, ma \u00e8 basato sul predominio di un elemento sull'altro: \"nella tradizione occidentale sono esistiti persistenti dualismi e sono stati tutti funzionali alle logiche e alle pratiche del dominio sulle donne, sulla gente di colore, sulla natura, sui lavoratori, sugli animali: dal dominio cio\u00e8 di chiunque fosse costruito come altro col compito di rispecchiare il s\u00e9\". Haraway introduce quindi la figura del cyborg, che da invenzione fantascientifica diventa metafora della condizione umana. Il cyborg \u00e8 al contempo uomo e macchina, individuo non sessuato o situato oltre le categorie di genere, creatura sospesa tra finzione e realt\u00e0: \"il cyborg \u00e8 un organismo cibernetico, un ibrido di macchina e organismo, una creatura che appartiene tanto alla realt\u00e0 sociale quanto alla finzione\".\nQuesta figura permette di comprendere come la pretesa naturalit\u00e0 dell'uomo sia in effetti solo una costruzione culturale, poich\u00e9 tutti siamo in qualche modo dei cyborg. L'uso di protesi, lenti a contatto, by-pass sono solo un esempio di come la scienza sia penetrata nel quotidiano e abbia trasformato la vita dell'uomo moderno. La tecnologia ha influenzato soprattutto la concezione del corpo, che diventa un territorio di sperimentazione, di manipolazione, smettendo dunque di essere inalterato e intoccabile. Se il corpo pu\u00f2 venire trasformato e gestito, cade il mito che lo vede come sede di una naturalit\u00e0 opposta all'artificialit\u00e0. Di conseguenza viene invalidato il sistema di pensiero occidentale incentrato sulla contrapposizione di due elementi antitetici, perch\u00e9 non possiamo pi\u00f9 pensare all'uomo in termini esclusivamente biologici. Il cyborg \u00e8 infatti una creatura n\u00e9 macchina n\u00e9 uomo, n\u00e9 maschio n\u00e9 femmina, situato oltre i confini delle categorie che siamo normalmente abituati a utilizzare per interpretare il mondo.\nQueste riflessioni sono state espresse da Haraway soprattutto in due saggi che hanno influenzato fortemente lo sviluppo del pensiero femminista:\nChthulucene.\nL'avvento di un'era da lei battezzata chthulucene potr\u00e0 rappresentare l'uscita salvifica da un catastrofico antropocene, nel quale l'aumento eccessivo della popolazione mondiale potr\u00e0 mutare in favore di un modello culturale teso verso la generazione di parentele, in un senso molto ampio, invece che di bambini, attraverso \u00abdecisioni intime e personali per creare vite fiorenti e generose senza mettere al mondo bambini\u00bb.\nIl libro ha anche rappresentato una grandissima influenza per il movimento Solarpunk. Quest\u2019ultimo infatti pone al centro delle sue riflessioni un ottimismo radicale come strumento di organizzazione politica e innovazione tecnologica in senso ecologista. Valga a titolo d\u2019esempio \"Biston Betularia\" di Maria Ant\u00f3nia Mart\u00ed Escayol, in cui si fa addirittura esplicito riferimento allo Chthulucene: \u201cla citt\u00e0, cresciuta durante lo chthulucene, si sta sciogliendo.\u201d; e a Donna Haraway: \u201cci spruzziamo gli occhi con il nebulizzatore di realt\u00e0 aumentata e a poco a poco si formano, sui nostri corpi, vaporosi vestiti di seta e nel salone appare un caminetto d\u2019alabastro con motivi floreali, alcuni sostegni di terracotta con medaglioni di ceramica azzurrina di tipo romano e una libreria con sgraffiti marini che custodisce le opere della comunit\u00e0 umana classica, la quale, immaginandoci, ci ha reso possibili. achebe, boserup, carson, cavendish, crosby, georgescu-roegen, glacken, haraway, laozi, mendes, merchant, miyazaki, mumford, ostrom, tezuka, xiaoquiong\u2026\u201d"}
{"id": "149885", "revid": "123302495", "url": "https://it.wikipedia.org/wiki?curid=149885", "title": "Dittatura del proletariato", "text": "La dittatura del proletariato \u00e8 un concetto espresso da Karl Marx e Friedrich Engels per la prima volta nel 1852, nella lettera a Weydemeyer, e nel 1875, nella Critica del Programma di Gotha, per riferirsi alla situazione sociale e politica che si sarebbe instaurata immediatamente dopo la rivoluzione proletaria. La dittatura del proletariato rappresenta una fase di transizione in cui il potere politico \u00e8 detenuto dai lavoratori, nella costruzione di una societ\u00e0 senza classi e senza Stato (comunismo).\nDescrizione.\nCon \"dittatura del proletariato\" o \"dittatura rivoluzionaria del proletariato\" Marx ed Engels intesero quindi una misura politica temporanea e necessaria per la transizione al comunismo compiuto, una fase dove il potere proletario avrebbe avuto modo di agire liberamente nel riorganizzare i rapporti di propriet\u00e0 e di produzione della societ\u00e0 capitalista, con necessari interventi dispotici qualora la situazione lo avesse richiesto (espropriazione della propriet\u00e0 fondiaria, requisizioni di siti produttivi, statalizzazione dei mezzi di produzione e del credito, etc.) secondo i Dieci punti delineati nel \"Manifesto del Partito Comunista\" pubblicato da Marx e Engels nel 1848. Una fase di \"poteri straordinari\" transitoria che sarebbe cessata una volta raggiunte le condizioni necessarie per la gestione comunista della societ\u00e0. Marx ed Engels non precisano la durata di questa fase, che potrebbe perdurare anche a lungo prima del passaggio alla societ\u00e0 senza classi e senza Stato (comunismo). \nIn questa fase transitoria, la dittatura del proletariato avrebbe utilizzato quella che \u00e8 la funzione principale dello Stato nell'ottica marxista, ovvero quella dell'oppressione di una classe sull'altra. Lo Stato, e il potere politico, infatti sono \u00abil potere di una classe organizzato per opprimerne un'altra\u00bb. Dunque il proletariato, una volta appropriatosi del controllo dello Stato, avrebbe attuato per la prima volta nella storia un'oppressione della maggioranza popolare sulla minoranza (la borghesia), continuando a sfruttare lo Stato come strumento di oppressione di classe. Una volta eliminate le condizioni che determinavano la divisione in classi della societ\u00e0 (il modo di produzione capitalistico) la dittatura del proletariato come dittatura di classe non avrebbe pi\u00f9 avuto ragione d'essere, esattamente come lo Stato, inteso appunto come strumento di oppressione. Questo processo avrebbe portato alla realizzazione del \"superamento dello Stato\" (\"Aufhebung des Staates\") ed alla sua progressiva estinzione, condizione necessaria per il comunismo.\nSecondo la scuola stalinista, la dittatura del proletariato ha avuto la sua realizzazione storica nell'Unione Sovietica ed i suoi paesi satelliti, nel periodo dal 1917 al 1989.\nTuttavia, i poteri straordinari furono spesso assunti da una sola persona o da una casta burocratica e la struttura statale non rappresentava in alcun modo gli interessi della classe lavoratrice tanto da escluderla da qualsiasi processo di partecipazione politica rilevante.\nA questo riguardo, vale la pena notare quella parte della scuola marxista (ad esempio, Trotsky, Bordiga) che, in antitesi ed in lotta con lo stalinismo, ha sempre combattuto l'idea che i paesi del \"socialismo reale\" rappresentassero una forma avanzata di societ\u00e0 che conducesse al comunismo, e che anzi rappresentassero invece un'ennesima forma di dittatura \"sul\" proletariato.\nD'altro canto, \u00e8 opinione marxista-leninista che in paesi come l'Unione Sovietica, seppur in modo incompleto, la classe operaia abbia effettivamente detenuto il potere, realizzando almeno parzialmente una societ\u00e0 socialista e modificando a proprio vantaggio la propriet\u00e0 dei mezzi di produzione e i rapporti di produzione.\nDittatura e democrazia nel marxismo.\nL'analisi materialista della societ\u00e0 capitalista da parte della scuola marxista ha sempre visto nella democrazia formale dei paesi economicamente pi\u00f9 avanzati lo strumento di dominio di una classe su di un'altra, perci\u00f2 assenza di democrazia reale e dittatura di classe della borghesia sul proletariato.\nIn \"La rivoluzione proletaria e il rinnegato Kautsky\" (1918), Lenin scrive: \nAlla democrazia borghese, il proletariato, nella prima fase rivoluzionaria, dovrebbe sostituire la \"dittatura del proletariato\" come strumento di emancipazione dell'umanit\u00e0 dall'oppressione del capitale e \"dall'ipocrisia della democrazia borghese\" (secondo la definizione di Lenin). Nelle parole di Lenin (in \"Democrazia e Dittatura\", 1918): \nQuesto concetto divenne un punto centrale del pensiero politico leninista tanto che divenne il fulcro programmatico su cui si articol\u00f2 l'attivit\u00e0 rivoluzionaria bolscevica. Addirittura Lenin in \u201cStato e rivoluzione\u201d teorizz\u00f2 la dittatura del proletariato come condizione necessaria alla stessa adesione ideologica al marxismo: \nIl concetto di \"dittatura del proletariato\" \u00e8 presentato per la prima volta (anche se nel Manifesto del Partito Comunista c'\u00e8 una anticipazione attraverso i famosi dieci punti) da Marx ed Engels, come riportato anche dall'Abbagnano, in un testo del 1852. Ma gi\u00e0 nel 1850 Marx in \"Le lotte di classe in Francia dal 1848 al 1850\" (articoli in cui ricostruisce ed analizza gli avvenimenti rivoluzionari di quel biennio, \"\"la prima grande lotta\" - nelle parole dello stesso Marx - \" per la conservazione o la distruzione dell'ordine borghese\"\") presenta l'espressione \"dittatura della classe operaia\" definendola, secondo la ricostruzione storica dei moti del 1848 da esso effettuata, come parola d'ordine spontanea dei lavoratori in lotta che videro come unica via d'uscita l'insurrezione armata contro la borghesia parigina, e l'instaurazione della propria dittatura di classe su quella esercitata dalla borghesia sul proletariato.\nNel descrivere le ragioni dell'insurrezione dei lavoratori nel giugno 1848, Marx scrive: \nLa stessa Parigi fu di nuovo terreno rivoluzionario nel 1871 con la Comune di Parigi che di nuovo suscit\u00f2 il vivo interesse di Marx che vide in questa esperienza il primo vero esempio concreto di dittatura del proletariato della storia. L'analisi politica che il Marx maturo fa di questo episodio pone fine al suo lungo silenzio riguardo alle dinamiche concrete su come si sarebbe dovuta articolare la dittatura rivoluzionaria. Nel testo \u201cLa guerra civile in Francia\u201d Marx evidenzia le caratteristiche fondamentali della Comune in relazione alla pratica concreta della dittatura del proletariato, della \"democrazia proletaria\":\nIl tema della dittatura del proletariato verr\u00e0 poi affrontato nuovamente e in maniera ancora pi\u00f9 incisiva pochi anni dopo nella \u201cCritica del Programma di Gotha\u201d (1875), in cui Marx critica il programma del Partito operaio tedesco proprio sulla mancanza di attenzione sui processi di trasformazione rivoluzionari e sul futuro della societ\u00e0 comunista.\nIl concetto di democrazia nel marxismo-leninismo \u00e8 molto diverso da quello liberale. Per Lenin, non pu\u00f2 esistere una democrazia per tutte le classi, ma solo una democrazia all'interno della classe che esercita la dittatura:\nQuindi, per Lenin:\nE la stessa democrazia borghese esercita una dittatura nei confronti del proletariato:\nSecondo Lenin, pertanto non esiste un concetto universale di democrazia, come sostenuto dai liberali, ma solo una democrazia di classe, che esercita una dittatura di classe su un'altra classe.\nEquivoci sul significato.\nLa dittatura del proletariato \u00e8 stata spesso contrapposta in senso dispregiativo alla democrazia liberale, intendendo la dittatura del proletariato come una deriva autoritaria, e la democrazia liberale come invece capace di garantire i diritti umani. \nIn realt\u00e0 Lenin spiega che la dittatura del proletariato (sulla borghesia) va correttamente paragonata alla dittatura della borghesia (sul proletariato), e la democrazia proletaria, o socialista, va paragonata alla democrazia borghese. Non esiste infatti, secondo Lenin, una democrazia per tutte le classi, ma solo la democrazia interna a una classe, e la dittatura di una classe su un'altra.\nIl concetto di dittatura del proletariato verr\u00e0 poi usato, in modo capzioso, dai sostenitori del \"fallimento dell'ideologia comunista\" come prova dell'inevitabile esito autoritario del comunismo, stravolgendo il significato originario di questo concetto.\nSuperamento della dittatura del proletariato.\nSecondo la dottrina marxista-leninista, la dittatura del proletariato \u00e8 un periodo transitorio, e il suo superamento arriver\u00e0 solo quando sar\u00e0 instaurata la societ\u00e0 senza classi.\n\u00c8 proprio l'esistenza delle classi infatti a rendere inevitabile la dittatura di una classe su un'altra, nelle forme storiche della dittatura feudale, borghese, proletaria. Dunque, solo una volta superate le classi, e raggiunta l'uguaglianza sostanziale degli uomini, sar\u00e0 possibile il superamento della dittatura del proletariato, cio\u00e8 l'estinzione dello Stato. Questo \u00e8 lo strumento della dittatura medesima ed \u00e8 \u00abil potere di una classe organizzato per opprimerne un'altra\u00bb. Con l'avvento della democrazia dei soviet, secondo il linguaggio caro al marxismo-leninismo, si avr\u00e0 una societ\u00e0 nella quale sar\u00e0 realizzato il principio di Marx: \u00abda ognuno secondo le sue capacit\u00e0; a ognuno secondo i suoi bisogni\u00bb.\nSulla base di questo concetto di societ\u00e0 senza classi, Marx distinguer\u00e0 coerentemente nella Critica del Programma di Gotha (1875) il socialismo dal comunismo."}
{"id": "149887", "revid": "1060", "url": "https://it.wikipedia.org/wiki?curid=149887", "title": "PABA", "text": ""}
{"id": "149888", "revid": "256896", "url": "https://it.wikipedia.org/wiki?curid=149888", "title": "Sumbawanga", "text": "Sumbawanga \u00e8 una citt\u00e0 situata in Tanzania occidentale. \u00c8 il capoluogo della regione di Rukwa. Gli abitanti sono circa 150.000 (2002). Molti degli abitanti di Sumbawanga sono Fipa, cos\u00ec chiamati per la lingua parlata. Il nome della citt\u00e0 \u00e8 traducibile letteralmente come \"Attraverso la via sei benedetto\" che pu\u00f2 provenire da superstizioni locali o da pratiche relative agli sciamanesimo, di cui ci sono ancora praticanti nelle regioni intorno all'altopiano. La citt\u00e0 possiede il pi\u00f9 grande ospedale della regione, il Rukwa General Hospital (finanziato dal governo) e il pi\u00f9 piccolo ospedale Dr. Atiman, amministrato e gestito dalla diocesi cattolica di Sumbawanga.\nEconomia.\nLa citt\u00e0 agisce come centro di approvvigionamento e di commercio per la provincia di Rukwa e alcune agenzie di governo si trovano qui, in particolare il dipartimento trasporti per la regione oltre ai centri conferenze Libori e moravo. Un mercato di mmodeste dimensioni \u00e8 situato nel centro della citt\u00e0, dove si possono trovare prodotti locali, cio\u00e8 mais, frutta, pollame e pesce. Molti importanti beni di plastica ed elettronici sono disponibili quanto le biciclette e i pezzi di ricambio.\nL'economia locale \u00e8 in gran parte dipendente dall'agricoltura e da piccole imprese locali ma attualmente l'industria \u00e8 molto limitata. \u00c8 previsto un grande miglioramento se il collegamento regionale a Mbeya sar\u00e0 disponibile per tutte le stagioni, in quanto attualmente \u00e8 compromesso dalla stagione delle piogge.\nInfrastrutture e trasporti.\nLa citt\u00e0 \u00e8 raggiungibile in autobus da Mbeya che \u00e8 collegata via treno verso sud a Kapiri Mposhi, in Zambia e a Dar es Salaam, e verso nord a Mpanda."}
{"id": "149902", "revid": "200568", "url": "https://it.wikipedia.org/wiki?curid=149902", "title": "Montijo", "text": ""}
{"id": "149903", "revid": "84184", "url": "https://it.wikipedia.org/wiki?curid=149903", "title": "Benavente", "text": ""}
{"id": "149904", "revid": "228587", "url": "https://it.wikipedia.org/wiki?curid=149904", "title": "Oleiros", "text": ""}
{"id": "149905", "revid": "1305772", "url": "https://it.wikipedia.org/wiki?curid=149905", "title": "Gondomar", "text": ""}
{"id": "149906", "revid": "88740", "url": "https://it.wikipedia.org/wiki?curid=149906", "title": "Paredes", "text": ""}
{"id": "149915", "revid": "599013", "url": "https://it.wikipedia.org/wiki?curid=149915", "title": "Cdr", "text": ""}
{"id": "149918", "revid": "324090", "url": "https://it.wikipedia.org/wiki?curid=149918", "title": "Abrantes", "text": "Abrantes () \u00e8 un comune portoghese di 42.235 abitanti situato nel distretto di Santar\u00e9m.\n\u00c8 una bianca cittadina fiorita della regione detta Ribatejo su una altura sulla riva destra del Tago. Fu invasa nel 1807 dall'esercito francese in avanzata verso Lisbona e Napoleone Bonaparte insign\u00ec il comandante generale Jean-Andoche Junot (1771-1813) del titolo di duca d'Abrantes.\n\u00c8 un centro agricolo e commerciale con vasti quartieri moderni attorno al centro storico sovrastato dal Castello medioevale rimaneggiato nel diciannovesimo secolo: all'interno c'\u00e8 la chiesa di Santa Maria do Castelo, riedificata nel sedicesimo secolo sulle fondazioni trecentesche, che oggi ospita il Museu Lopo de Almedia con tombe degli Almedia, conti di Abrantes, azulejos sivigliane e resti archeologici."}
{"id": "149919", "revid": "324090", "url": "https://it.wikipedia.org/wiki?curid=149919", "title": "\u00c1gueda", "text": "\u00c1gueda () \u00e8 un comune portoghese di 49.041 abitanti situato nel distretto di Aveiro.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di \u00c1gueda \u00e8 suddiviso in 11 \"freguesias\" principali (letteralmente, parrocchie)."}
{"id": "149920", "revid": "1776051", "url": "https://it.wikipedia.org/wiki?curid=149920", "title": "Aguiar da Beira", "text": "Aguiar da Beira () \u00e8 un comune portoghese di 6.247 abitanti situato nel distretto di Guarda."}
{"id": "149921", "revid": "1776051", "url": "https://it.wikipedia.org/wiki?curid=149921", "title": "Alandroal", "text": "Alandroal () \u00e8 un comune portoghese di 6.585 abitanti situato nel distretto di \u00c9vora."}
{"id": "149922", "revid": "1013865", "url": "https://it.wikipedia.org/wiki?curid=149922", "title": "Albergaria-a-Velha", "text": "Albergaria-a-Velha () \u00e8 un comune portoghese di 25.252 abitanti situato nel distretto di Aveiro."}
{"id": "149923", "revid": "2168049", "url": "https://it.wikipedia.org/wiki?curid=149923", "title": "Albufeira", "text": "Albufeira (dall'arabo: \u0627\u0644\u0628\u062d\u064a\u0631\u0629, ) \u00e8 un comune portoghese di 40.828 abitanti situato nel distretto di Faro.\nStoria.\nFu una fortezza araba e poi un borgo di pescatori, oggi \u00e8 uno dei luoghi dell'Algarve pi\u00f9 frequentati dai turisti. \u00c8 in bella posizione alta sulle falesie che circondano la spiaggia sabbiosa. Grazie al turismo che l'ha scoperta nella seconda met\u00e0 del Novecento, si \u00e8 sviluppata velocemente.\nLuoghi.\nLa Vila velha, citt\u00e0 vecchia, si trova in alto con caratteristiche strade strette e tortuose. Il quartiere dei pescatori \u00e8 a lato della spiaggia. Fra le formazioni rocciose della costa si trovano delle calette con spiagge sabbiose frequentate durante i mesi estivi e la Gruta do Xorino, grotta raggiungibile in barca."}
{"id": "149924", "revid": "1833487", "url": "https://it.wikipedia.org/wiki?curid=149924", "title": "Alc\u00e1cer do Sal", "text": "Alc\u00e1cer do Sal () \u00e8 un comune portoghese di 14.287 abitanti situato nel distretto di Set\u00fabal."}
{"id": "149925", "revid": "1776051", "url": "https://it.wikipedia.org/wiki?curid=149925", "title": "Alcanena", "text": "Alcanena () \u00e8 un comune portoghese di 14.600 abitanti situato nel distretto di Santar\u00e9m.\nAmministrazione.\nGemellaggi.\nAlcanena \u00e8 gemellata con:"}
{"id": "149926", "revid": "709565", "url": "https://it.wikipedia.org/wiki?curid=149926", "title": "Alcoba\u00e7a (Portogallo)", "text": "Alcoba\u00e7a () \u00e8 un comune portoghese di 56.693 abitanti situato nella subregione di Ovest in provincia di Estremadura.\nStoria.\nQuesto territorio, oggi dotato di forte potenziale agricolo, in origine era arido e paludoso e, dopo la caduta dei regni arabi, nel 1147 il primo re portoghese Alfonso I lo diede ai Benedettini che cominciarono a bonificarlo. Nel 1175 iniziarono la costruzione di una chiesa che poi nel 1195 fu sostituita dal complesso monastico che, con successive modifiche, costituisce il Mosteiro de Santa Maria attuale, attorno al quale nacque l'abitato. Nelle terre bonificate, oltre alla vite e agli alberi da frutto, i monaci cistercensi coltivarono per un certo tempo anche il cotone che venne utilizzato nelle manifatture tessili; cessata questa produzione si svilupp\u00f2 quella delle maioliche con disegni su fondo azzurro detti \"azulejos\" dall'arabo \"az-zulay\", che significa \"pezzo di terracotta\". Il monastero raggiunse ben presto una notevole importanza politica e culturale e l'abate sedeva nel Consiglio del re e aveva la giurisdizione su tredici cittadine e tre porti.\nIl monastero, la cui struttura originale gotica fu completata nel 1223, ha subito diverse modifiche, ha una pianta analoga a quella dell'abbazia di Clairvaux in Francia, \u00e8 costruito in pietra chiara e le sue dimensioni lo collocano al primo posto fra i diversi monasteri portoghesi. \u00c8 costituito oltre che dai locali conventuali da una grande chiesa al cui interno sono le tombe di Pietro I morto nel 1367 e di In\u00e9s de Castro morta nel 1355, la cui storia d'amore e di morte \u00e8 narrata dal maggiore poeta portoghese Lu\u00eds de Cam\u00f5es in un episodio del suo poema epico I Lusiadi e ripresa da altri che ne fecero un mito romantico e tragico.\nPietro I, principe ereditario di Alfonso IV, era sposo di Costanza di Castiglia e si innamor\u00f2 ed ebbe una relazione con una dama d'onore della moglie: In\u00e9s de Castro che fu costretta per questo a rientrare in Spagna. Morta la moglie Costanza nel dare alla luce il terzo figlio, Pietro fece tornare in Portogallo In\u00e9s, contrariamente al volere del padre che temeva complicazioni politiche degli spagnoli sempre pronti a intervenire negli affari portoghesi cogliendo ogni pretesto. Con l'assenso del Re, alcuni sicari uccisero In\u00e9s de Castro nel palazzo di Santa Clara, dove viveva coi tre figli avuti dalla relazione con Pietro. Alla morte del padre, divenuto re, Pietro convoc\u00f2 i tre consiglieri del padre che l'avevano indotto a uccidere l'amante, li interrog\u00f2 e li fece giustiziare; in seguito annunci\u00f2 che con In\u00e9s era intervenuto il matrimonio e che quindi come moglie del re In\u00e9s doveva essere regina, fece rivestire il suo cadavere dagli abiti regali e la proclam\u00f2 e incoron\u00f2 come regina, poi la fece seppellire nel transetto di sinistra della chiesa del monastero in un sepolcro appositamente costruito con la sua figura che giace incoronata e sorretta da sei angeli. Nel transetto di destra c'\u00e8 la tomba del Re anche lui rappresentato giacente e incoronato e su un pannello sono scolpite scene riferentisi ai due amanti.\nNei dintorni di Alcoba\u00e7a si trova Aljubarrota, localit\u00e0 in cui si svolse la battaglia nel 1385 fra Giovanni I del Portogallo e Giovanni I di Castiglia conclusa con la vittoria del primo, che fond\u00f2 la vicina cittadina di Batalha.\nEconomia.\nLa citt\u00e0 \u00e8 dotata di un Istituto nazionale della vigna e del vino, accanto al quale c'\u00e8 il Museo do Vinho, che illustra la produzione dei vini delle diverse regioni e presenta una collezione di alcune migliaia di bottiglie ed etichette dei diversi vini portoghesi.\n\"Freguesias\".\nLa municipalit\u00e0 di Alcoba\u00e7a \u00e8 divisa in diciotto \"freguesia\":"}
{"id": "149927", "revid": "1776051", "url": "https://it.wikipedia.org/wiki?curid=149927", "title": "Alcochete", "text": "Alcochete () \u00e8 un comune portoghese di 13.010 abitanti situato nel distretto di Set\u00fabal."}
{"id": "149928", "revid": "1776051", "url": "https://it.wikipedia.org/wiki?curid=149928", "title": "Alcoutim", "text": "Alcoutim () \u00e8 un comune portoghese di 3.770 abitanti situato nel distretto di Faro."}
{"id": "149930", "revid": "1776051", "url": "https://it.wikipedia.org/wiki?curid=149930", "title": "Alenquer (Portogallo)", "text": "Alenquer () \u00e8 un comune portoghese di 39.180 abitanti situato in provincia di Estremadura."}
{"id": "149931", "revid": "110157", "url": "https://it.wikipedia.org/wiki?curid=149931", "title": "Alij\u00f3", "text": "Alij\u00f3 () \u00e8 un comune portoghese di 14\u00a0320 abitanti situato nel distretto di Vila Real. La cittadina \u00e8 famosa per aver dato i natali all'ex primo ministro del Portogallo, Jos\u00e9 S\u00f3crates."}
{"id": "149932", "revid": "1776051", "url": "https://it.wikipedia.org/wiki?curid=149932", "title": "Aljezur", "text": "Aljezur () \u00e8 un comune portoghese di 5.288 abitanti situato nel distretto di Faro.\nLa cittadina di Aljezur, capoluogo dell'omonimo comune, conta circa 2.700 abitanti."}
{"id": "149933", "revid": "1776051", "url": "https://it.wikipedia.org/wiki?curid=149933", "title": "Aljustrel", "text": "Aljustrel () \u00e8 un comune portoghese di 10.567 abitanti situato nel distretto di Beja.\nStoria.\nIn et\u00e0 imperiale, la zona di Aljustrel era un importante centro minerario romano per la produzione di ferro, noto con il nome di \"Vipasca\". Qui furono rinvenute tra la fine del XIX e l'inizio del XX secolo due tavole bronzee, risalenti al II secolo d.C. e contenenti la \"Lex metalli Vipascensis\", atto giuridico che regolamentava il settore dell'estrazione mineraria e le attivit\u00e0 correlate svolte nella zona, costituendo un importantissimo documento per la conoscenza del diritto romano nel settore dell'attivit\u00e0 mineraria.\nCuriosit\u00e0.\nTalvolta viene confuso con il villaggio di F\u00e1tima, che ha dato i natali a Francisco e Jacinta Marto e alla loro cugina L\u00facia dos Santos, i tre pastorelli ai quali apparve la Madonna nel 1917."}
{"id": "149934", "revid": "125673562", "url": "https://it.wikipedia.org/wiki?curid=149934", "title": "Almada", "text": "Almada () \u00e8 una citt\u00e0 e un comune portoghese di 165.363 abitanti, che si trova nel distretto di Set\u00fabal ed appartiene alla Grande Lisbona.\nGeografia.\nA nord il limite \u00e8 costituito dal fiume Tago, a ovest dall'Oceano Atlantico, a sud dal comune di Sesimbra e ad est da quello di Seixal.\nStoria.\nLa presenza umana nel territorio di Almada rimonta alla preistoria. I recenti interventi archeologici dimostrano come la regione fosse occupata per lo meno a partire dal Paleolitico. \nFenici, romani e arabi sono solo alcune delle civilt\u00e0 che occuparono questo promontorio prospiciente la citt\u00e0 di Lisbona. Tuttavia, furono i musulmani a strutturare il primitivo nucleo urbano: lo stesso toponimo \"Almada\" proviene dalle parole arabe \"Al-Madan\" (La Miniera) per la presenza nel suo territorio di un giacimento aurifero.\nAlmada fu scelta sempre dagli Arabi per la costruzione di una fortezza destinata alla vigilanza e difesa delle acque del fiume Tago poi conquistata dalle forze cristiane del re Afonso I nel 1147, rimanendo successivamente sotto l'amministrazione dei Cavalieri di Santiago. Nel 1191, sotto il comando di Yusuf al-Mansur proveniente da Siviglia, le forze arabe riconquistarono il territorio di Almada, con gravi danni al territorio, e solo a partire dal XIII secolo si assiste ad una effettiva ripresa di Almada, ormai definitivamente parte del nuovo regno portoghese.\nAlmada assistette ad una prima delimitazione dei suoi territori attraverso lo \"Stormento de Devison\", il 4 dicembre del 1297. Nel frattempo la citt\u00e0 ed il suo \"concelho\" erano gi\u00e0 cresciute, rappresentando una delle pi\u00f9 attive comunit\u00e0 lungo la riva sud del Tago. Le pi\u00f9 antiche \"freguesias\" erano Santa Maria do Castelo e Santiago (oggi facenti parte della freguesia di Almada Vecchia). Nel 1513 Manuel I concesse alla citt\u00e0 un nuovo statuto che implic\u00f2 trasformazioni economiche, sociali e politiche; a partire da tale periodo appaiono i primi riferimenti alla popolazione locale e alle \"freguesias\".\nLa popolazione di Almada nel secolo XVII era costituita da circa 2.500 abitanti; ma durante la dominazione filippina (epoca in cui il Portogallo era parte della Spagna) ebbero inizio flussi migratori sulla direttrice nord-sud, flussi cui contribuirono in larga parte le regioni dell'Estremadura, Beiras, Entre Douro e Minho.\nCon la riforma amministrativa del 1836 fu creato il comune di Seixal e Almada perse la freguesia di Seixal, di Arrentela, di Paio Pires e di Amora.\nArcheologia.\nAlmada pu\u00f2 contare su di un cospicuo numero di siti con interesse archeologico: ben 38.\nFra questi sottolineiamo le 4 necropoli (Almada, Chiesa della Misericordia, Chiesa di Sant'Iago, Quinta do Outeiro) e le stazioni archeologiche di Quinta de Almaraz, Ponta do Cabedelo, Riacho de Alagoa, Ramalha 2, Vila Nova da Caparica, Murfacem.\nIl Cristo Rei.\nFra i monumenti religiosi di Almada il pi\u00f9 famoso e visitato \u00e8 la statua del Cristo Rei, localizzato nella freguesia di Pragal.\nSi trova ad una altitudine di 113 metri sul livello del fiume Tago, essendo costituito da un portico di 75 metri d'altezza (progettato dall'architetto portoghese Ant\u00f3nio Lino) alla cui sommit\u00e0 si incontra la statua del Redentore con 28 metri di altezza (opera dello scultore Francisco Franco de Sousa, anch'egli portoghese). Con i suoi 110 metri (includendo il portico, il piedistallo e la statua) costituisce anche una delle pi\u00f9 elevate costruzioni del Portogallo.\nIl monumento costituisce la maggiore attrazione turistica del comune di Almada, subito dopo le famose spiagge di Costa de Caparica. Dal terrazzo, raggiungibile grazie ad un ascensore) si pu\u00f2 godere un'ampia veduta della capitale, del Ponte 25 Aprile e del fiume Tago fino alla sua foce nell'Oceano Atlantico.\nL'idea di costruire il monumento venne al cardinale di Lisbona durante una visita alla citt\u00e0 brasiliana di Rio de Janeiro nel 1936, nel corso della quale visit\u00f2 la statua del Cristo Redentore che domina la citt\u00e0. Quest'ultimo monumento serv\u00ec di ispirazione, mutando solo il rapporto fra il portico e la statua.\nIl Cristo Rei venne costruito anche per compiere il voto fatto dall'Episcopato Portoghese nel 1940, voto con il quale si chiedeva che il Portogallo fosse mantenuto fuori dalla guerra mondiale che gi\u00e0 imperversava.\nLa prima pietra della costruzione venne posta nel dicembre del 1949, mentre la sua inaugurazione avvenne nel giorno di Pentecoste del 1959 con la partecipazione via radio del Papa Giovanni XXIII. Il 17 maggio del 2007 fu collocata ai piedi del Cristo Rei la Cruz Alta, in precedenza appartenuta al Santuario di F\u00e1tima.\nIl Castello di Almada.\nLa storia non ha ancora appurato la data di costruzione del castello, strategicamente localizzato sulla vetta di un promontorio con eccellenti condizioni di difesa e controllo visivo sopra la citt\u00e0 di Lisbona e la foce del fiume Tago. Di certo sappiamo che fu eretto sopra anteriori costruzioni e che nel XII secolo gi\u00e0 esisteva.\nDurante l'epoca della Reconquista cristiana della penisola iberica e nell'ambito della conquista di Lisbona (1147) fu conquistato dalle forze di Afonso I e dai crociati.\nRinforzato ed ampliate le sue difese, il sovrano concesse lo statuto reale di citt\u00e0 con foro giuridico (1170). Durante il regno di Sancho I tale privilegio venne confermato, ma le forze arabe gi\u00e0 avevano riconquistato l'Algarve e, avanzando in direzione nord, si riappropriarono dei castelli di Alc\u00e1cer do Sal, di Palmela e di Almada, radendolo al suolo.\nTerminata la Reconquista, Sancho I don\u00f2 il Castello all'Ordine di Santiago, donazione che venne riconfermata dal re Afonso II e da Afonso III. Durante la crisi del 1383-1385, nell'ambito dell'assedio di Lisbona, il castello venne accerchiato dalle forze diCastiglia e Nuno \u00c1lvares Pereira tent\u00f2 liberarlo nel 1384 senza successo. Nel corso dei secoli successivi questa struttura fu pi\u00f9 volte ampliata e rinforzata; un esempio \u00e8 dato dalla costruzione di una torre nel settore sud delle mura, voluta da Manuele I.\nOggi la fortezza \u00e8 occupata dalla Guardia nazionale repubblicana e, malgrado non sia aperta al pubblico, gli annessi giardini sono uno dei punti favoriti dai turisti grazie all'eccellente panorama.\nL'Universit\u00e0.\nFondata nel 1973 su di un'area di 60 ettari, l\"'Universit\u00e0 Nova de Lisboa\" possiede tre campus, uno dei quali nel territorio comunale di Almada.\nAttualmente pu\u00f2 contare su cinque facolt\u00e0 (Scienza e Tecnologia, Scienze Sociali, Economia, Scienze Mediche e Diritto), due Istituti (Istituto Superiore di Statistica e Gestione dell'Informazione, Istituto di Tecnologia Chimica e Biologica, Istituto di Igiene e Medicina Tropicale) e una Scuola (Scuola Nazionale di Salute Pubblica); rilascia lauree in 40 aree, 20 dottoramenti e 44 corsi post-laurea. Integra 49 centri di investigazione scientifica e coopera con istituzioni nazionali ed estere come nel caso dei programmi Socrates e Erasmus. La sede di Almada \u00e8 situata nel territorio della freguesia di Caparica.\nIl Ponte 25 aprile.\nIl ponte 25 aprile \u00e8 un ponte di tipo sospeso che collega la citt\u00e0 di Almada alla capitale Lisbona. La struttura attraversa il fiume Tago nella parte finale e pi\u00f9 stretta del suo corso.\nLa prima idea per la costruzione di un collegamento fra le due sponde risale al 1876. Da allora numerosi sono stati i progetti presentati ma solo nel 1953 il governo portoghese crea una commissione con il compito di studiare e presentare soluzioni sulla problematica dei collegamenti stradali e ferroviari fra la capitale e la riva sud del Tago.\nNel 1958 la decisione \u00e8 presa e viene aperto un concorso pubblico, vinto dalla nordamericana United States Steel Export Company.\nIl 5 novembre del 1962 iniziano i lavori e, trascorsi 45 mesi, il ponte \u00e8 inaugurato.\nQueste le caratteristiche tecniche dell'opera:\n\u00c8 il 66\u00ba ponte pi\u00f9 lungo del mondo (2008).\nLa metropolitana MST.\nPer migliorare l'attraversamento della citt\u00e0, e come occasione per riqualificare alcuni quartieri, Almada ha optato per una metropolitana leggera di superficie; si tratta di una scelta in linea con quella fatta dalla maggior parte delle citt\u00e0 medie europee, come Grenoble, Strasburgo, Lione, Friburgo in Brisgovia, Basilea.\nIl progetto originale risale al 1985, anno in cui partirono le contrattazioni con il governo portoghese per definire i particolari dell'operazione: tracciato, numero di linee, infrastrutture. Ma solo nel 2003 il progetto inizia il proprio effettivo sviluppo con l'apertura del principale cantiere, localizzato nei pressi della stazione ferroviaria di Pragal.\nNel corso del 2007 entrarono in attivit\u00e0 le due prime linee, Corroios-Pragal e Corroios-Universit\u00e0. Nel 2008 apr\u00ec la linea che attraversa il corso principale di Almada fino alla stazione fluviale di Cacilhas. Al termine dei lavori saranno in funzione tre linee, per un totale di 13.6 chilometri:\nLa metropolitana di Almada, in realt\u00e0, \u00e8 parte di un progetto assai pi\u00f9 vasto: terminata la fase 1, saranno avviate le fasi successive che prevedono l'estensione della linea attraverso i comuni di Seixal, Barreiro, Moita, Montijo, fino al collegamento con il gi\u00e0 annunciato nuovo aeroporto internazionale di Lisbona che sar\u00e0 edificato in localit\u00e0 Alcochete.\nL'Amministrazione Comunale.\nIl Comune di Almada \u00e8 saldamente nelle mani del CDU, il partito comunista portoghese. L'opposizione (PS = Partito Socialista, PPD/PSD = Partito Socialdemocratico) \u00e8 presente solo con Consiglieri privi di competenze. Questo l'organigramma dell'Amministrazione Comunale durante il mandato 2005-2009:\nPresidente:\nConsiglieri comunali:\nConsiglieri senza competenze:\nI campioni di Almada.\nAlmada ha visto nascere vari campioni in diverse categorie sportive. Fra i pi\u00f9 celebri ricordiamo:\nFreguesias e Vilas.\nMentre la \"freguesia\" di Almada nasce dalla fusione delle parrocchie di Santa Maria do Castelo e Santiago, attive gi\u00e0 nel XIV secolo, le altre localit\u00e0 furono elevate al rango di \"freguesia\" o \"vila\" solo pi\u00f9 tardi.\nLa parrocchia di Santa Maria do Monte venne creata con bolla papale nel 1472; nel 1926 vide la luce la \"freguesia\" di Trafaria mente nel 1928 fu la volta di Cova da Piedade e nel 1949 di Costa de Caparica.\nNel 1985 nacquero le \"freguesia\" di Cacilhas, Charneca de Caparica, Laranjeiro, Pragal e Sobreda; per ultima, nel 1993, Feij\u00f3.\nSanta Maria do Monte, con il nome di Monte de Caparica, e Trafaria furono elevate al rango di \"vila\" nel 1985; stessa sorte per Costa de Caparica, nel 2004.\nAttualmente le seguenti localit\u00e0 costituiscono il territorio del Comune di Almada:\nLe \"freguesia\" di Almada, Cacilhas, Cova da Piedade, Pragal e Laranjeiro formano la citt\u00e0 Almada.\nCome arrivare.\nChi utilizza la propria vettura pu\u00f2 arrivare ad Almada attraverso l'autostrada A2 o la strada nazionale EN10. Per chi proviene da nord, invece, esistono 2 alternative: attraversare il Ponte 25 aprile (proveniente da Lisbona) oppure utilizzare il Ponte Vasco de Gama. Quest'ultimo si trova pi\u00f9 ad est rispetto ad Almada, ma \u00e8 decisamente meno affollato; una volta effettuato l'attraversamento sar\u00e0 sufficiente imboccare l'autostrada A13 fino al congiungimento con la A2.\nSe invece si utilizzano i trasporti pubblici esistono molteplici possibilit\u00e0.\nNumerosi i traghetti della Transtejo che uniscono Lisbona ad Almada.\nI treni della Fertagus sono un altro mezzo che permettono di arrivare da sud, a partire dalla stazione di Set\u00fabal, e da nord, partendo dal terminal ferroviario di Lisbona Areeiro (in questo caso il convoglio attraverser\u00e0 il gi\u00e0 citato Ponte 25 aprile).\nL'offerta pi\u00f9 vasta \u00e8 quella riguardante gli autobus. Questi partono da diverse localit\u00e0 della Grande Lisbona e del Distretto di Setubal. Durante l'estate molte corse sono rinforzate grazie alla presenza di bagnanti in Costa de Caparica. Alcuni degli autotrasportatori: TST oppure Setubalenses.\nInfine segnaliamo la presenza di un terminal per rotte di lungo corso in localit\u00e0 Centro Sul (freguesia di Pragal), dove fermano o fanno capolinea autobus provenienti da varie zone del paese (Rede Expressos o Carris)."}
{"id": "149935", "revid": "1776051", "url": "https://it.wikipedia.org/wiki?curid=149935", "title": "Almeida", "text": "Almeida () \u00e8 un comune portoghese di 8.423 abitanti situato nel distretto di Guarda.\nLa cittadina, posta nella regione della Beira Alta, \u00e8 la seconda fortezza per importanza del Portogallo dopo Elvas. Fa parte della linea di difesa dalla confinante Castiglia formata da numerosi castelli e fortezze. \u00c8 circondata da una doppia cinta di mura ancora intatte con bastioni a forma stellare. All'interno ci sono le settecentesche caserme militari una delle quali ospita la \"Camara Municipal\". A pochi km di distanza c'\u00e8 Castelo Bom che conserva i resti di un antico castello costruito dal re dom Dinis (1261-1325) nel secolo XIII.\nLa sua freguesia di Vilar Formoso, \u00e8 uno dei pi\u00f9 importanti posti di frontiera con la Spagna; qui transitano l'autostrada A25 (che collega Lisbona con il nord della Spagna) e la principale linea ferroviaria che unisce il Portogallo con il resto d'Europa con il transito, tra gli altri, di treni per Madrid e Parigi."}
{"id": "149936", "revid": "1776051", "url": "https://it.wikipedia.org/wiki?curid=149936", "title": "Almeirim (Portogallo)", "text": "Almeirim () \u00e8 un comune portoghese di 21.957 abitanti situato nel distretto di Santar\u00e9m."}
{"id": "149937", "revid": "1776051", "url": "https://it.wikipedia.org/wiki?curid=149937", "title": "Almod\u00f4var", "text": "Almod\u00f4var () \u00e8 un comune portoghese di 8.145 abitanti situato nel distretto di Beja."}
{"id": "149938", "revid": "1776051", "url": "https://it.wikipedia.org/wiki?curid=149938", "title": "Alpiar\u00e7a", "text": "Alpiar\u00e7a () \u00e8 un comune portoghese di 8.024 abitanti situato nel distretto di Santar\u00e9m."}
{"id": "149939", "revid": "1776051", "url": "https://it.wikipedia.org/wiki?curid=149939", "title": "Alter do Ch\u00e3o", "text": "Alter do Ch\u00e3o () \u00e8 un comune portoghese di 3.938 abitanti situato nel distretto di Portalegre."}
{"id": "149940", "revid": "33689", "url": "https://it.wikipedia.org/wiki?curid=149940", "title": "Alvai\u00e1zere", "text": "Alvai\u00e1zere () \u00e8 un comune portoghese di 8.438 abitanti situato nel distretto di Leiria."}
{"id": "149941", "revid": "88740", "url": "https://it.wikipedia.org/wiki?curid=149941", "title": "Amadora", "text": "Amadora () \u00e8 un comune portoghese di 175.872 abitanti situato nel distretto di Lisbona.\nSport.\nVi ha sede l'Estrela Amadora, squadra di calcio.\nInfrastrutture e trasporti.\nAmadora dispone di una stazione sulla ferrovia di Sintra."}
{"id": "149942", "revid": "118860068", "url": "https://it.wikipedia.org/wiki?curid=149942", "title": "Amarante (Portogallo)", "text": "Amarante () \u00e8 un comune portoghese di 59.638 abitanti situato nel distretto di Porto. Si tratta di una cittadina in amena posizione sul fiume T\u00e2mega.\nLa cittadina di Amarante \u00e8 famosa per le sue specialit\u00e0 culinarie tra le quali i prosciutti secchi affumicati, i suoi salumi ed il suo \"vinho verde\" (un vino dolce).\nMonumenti.\nDegno di nota \u00e8 il convento di \"S\u00e3o Gon\u00e7alo\" dei secoli XVI-XVII, con una facciata rinascimentale e un loggiato con statue dei re portoghesi. La chiesa del convento ha l'interno rivestito in \"talha dourada\".\nDi fianco all'altare maggiore vi \u00e8 la statua del Santo protettore dei matrimoni secondo la tradizione locale. Nel convento \u00e8 collocato il \"Museo di archeologia, scultura e pittura\", contenente in particolare molti dipinti del pittore cubista qui nato Amadeo de Souza Cardoso (1887-1918).\nNei dintorni di Amarante, a 18\u00a0km ad ovest, vi \u00e8 Travanca, con il monastero benedettino di \"S\u00e2o Salvador\", fondato nel secolo XI ed oggi adibito a ospedale.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Amarante \u00e8 suddiviso in 26 \"freguesias\" principali (letteralmente, parrocchie)."}
{"id": "149943", "revid": "1776051", "url": "https://it.wikipedia.org/wiki?curid=149943", "title": "Amares", "text": "Amares () \u00e8 un comune portoghese di abitanti situato nel distretto di Braga.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Amares \u00e8 suddiviso in 16 \"freguesias\" principali (letteralmente, parrocchie)."}
{"id": "149945", "revid": "110157", "url": "https://it.wikipedia.org/wiki?curid=149945", "title": "Anadia (Portogallo)", "text": "Anadia () \u00e8 un comune portoghese di 31.545 abitanti situato nel distretto di Aveiro."}
{"id": "149946", "revid": "1318658", "url": "https://it.wikipedia.org/wiki?curid=149946", "title": "Angra do Hero\u00edsmo", "text": "Angra do Hero\u00edsmo () \u00e8 un comune portoghese di 34.976 abitanti (2011) situato nella regione autonoma delle Azzorre, sull'isola Terceira. Angra \u00e8 una delle tre citt\u00e0 principali delle Azzorre (gli altri capoluoghi delle Azzorre sono Ponta Delgada e Horta).\nIl centro storico della citt\u00e0 di Angra \u00e8 classificato dall'UNESCO come patrimonio dell'umanit\u00e0.\nCultura.\nLa citt\u00e0 ospita un campus dell'universit\u00e0 delle Azzorre."}
{"id": "149947", "revid": "33689", "url": "https://it.wikipedia.org/wiki?curid=149947", "title": "Ansi\u00e3o", "text": "Ansi\u00e3o () \u00e8 un comune portoghese di 13.719 abitanti situato nel distretto di Leiria."}
{"id": "149948", "revid": "110157", "url": "https://it.wikipedia.org/wiki?curid=149948", "title": "Arcos de Valdevez", "text": "Arcos de Valdevez () \u00e8 un comune portoghese di 24.761 abitanti situato nel distretto di Viana do Castelo.\nStoria.\nLa cittadina della regione del Minho centro agricolo e di mercato, era fino al secolo XII un insediamento strategico al confine con la Galizia. \u00c8 attraversata dal fiume Vez affluente del Limia sul quale un ponte unisce le due parti della citt\u00e0 San Salvador sulla riva destra del fiume e San Paio sulla riva di sinistra.\nSecondo la tradizione qui nel 1140 si sarebbe svolta una storica sfida cavalleresca fra Dom Afonso Henriques e il re Alfonso VII de Leon. Non si sa se sia stata una sfida fra cavalieri finita nella lotta fra i due eserciti o fin dall'inizio sia stata una battaglia, comunque la tradizione popolare parla di tanto sangue che il fiume Vez versava nel rio Lima pi\u00f9 sangue che acqua. Questo episodio \u00e8 considerato l'inizio della lunga lotta per l'indipendenza del Portogallo. Nella guerra di Restaurazione il generale spagnolo Pandoja ordin\u00f2 l'incendio della citt\u00e0 che fu ridotta in cenere. La citt\u00e0 conserva alcuni monumenti antichi: la \"Igreja de Lapa\" del Settecento e la \"Casa da Torre\" dello stesso periodo.\nGeografia fisica.\nCosteggiando il fiume Vez affluente del Lima a meno di 10\u00a0km a sud si trova il centro di \"Ponte da Barca\" antico insediamento sul fiume Lima attraversato da un ponte a dieci arcate originario del Medioevo e ricostruito nel 1621. Ponte da Barca ebbe importanza come pi\u00f9 alto approdo per la navigazione sul Lima.\nA una ventina di km ad est c'\u00e8 il \"Parque Nacional da Peneda-Geres\" di 72.000 ha. che occupa una vasta zona montuosa nella parte nord occidentale del Portogallo fra le regioni del Minho e del Tras-os-Montes. Nel suo territorio si trovano alture rocciose, pascoli e boschi."}
{"id": "149950", "revid": "1776051", "url": "https://it.wikipedia.org/wiki?curid=149950", "title": "Arganil", "text": "Arganil () \u00e8 un comune portoghese di 13.623 abitanti situato nel distretto di Coimbra."}
{"id": "149951", "revid": "110157", "url": "https://it.wikipedia.org/wiki?curid=149951", "title": "Armamar", "text": "Armamar () \u00e8 un comune portoghese di 7.492 abitanti situato nel distretto di Viseu."}
{"id": "149952", "revid": "124222053", "url": "https://it.wikipedia.org/wiki?curid=149952", "title": "Arouca", "text": "Arouca () \u00e8 un comune portoghese dell'area metropolitana di Porto, situato nell'estremo nord del distretto di Aveiro.\nInfrastrutture.\nNel territorio comunel \u00e8 presente il ponte pedonale 516 Arouca, lungo appunto 516 metri."}
{"id": "149954", "revid": "123008730", "url": "https://it.wikipedia.org/wiki?curid=149954", "title": "Arraiolos", "text": "Arraiolos () \u00e8 un comune portoghese di 7.616 abitanti situato nel distretto di \u00c9vora.\nLa cittadina ha ospitato nel 2003 la prima riunione del Gruppo Arraiolos, vertice dei presidenti di alcuni degli Stati membri dell'Unione europea, che prende il nome proprio da questa sua sede inaugurale."}
{"id": "149955", "revid": "1776051", "url": "https://it.wikipedia.org/wiki?curid=149955", "title": "Arronches", "text": "Arronches () \u00e8 un comune portoghese di 3.389 abitanti situato nel distretto di Portalegre."}
{"id": "149956", "revid": "1776051", "url": "https://it.wikipedia.org/wiki?curid=149956", "title": "Arruda dos Vinhos", "text": "Arruda dos Vinhos () \u00e8 un comune portoghese di 10.350 abitanti situato nel distretto di Lisbona."}
{"id": "149958", "revid": "767487", "url": "https://it.wikipedia.org/wiki?curid=149958", "title": "Avis (Portogallo)", "text": "Avis () \u00e8 un comune (\"concelho\") portoghese di circa 5000 abitanti situato nel distretto di Portalegre.\nLa sua area amministrativa consta in una superficie di 605,55\u00a0km\u00b2, divisa in 8 \"freguesia\" (distretti amministrativi). Il comune confina a nordest con il comune di Alter do Ch\u00e3o, all'est con Fronteira, al sud con Sousel e con Mora ed al nordovest con Ponte de S\u00f4r."}
{"id": "149959", "revid": "1776051", "url": "https://it.wikipedia.org/wiki?curid=149959", "title": "Azambuja", "text": "Azambuja () \u00e8 un comune portoghese di 20.837 abitanti situato nel distretto di Lisbona."}
{"id": "149961", "revid": "1776051", "url": "https://it.wikipedia.org/wiki?curid=149961", "title": "Bai\u00e3o (Portogallo)", "text": "Bai\u00e3o () \u00e8 un comune portoghese di 22.355 abitanti situato nel distretto di Porto.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Bai\u00e3o \u00e8 suddiviso in 14 \"freguesias\" principali (letteralmente, parrocchie)."}
{"id": "149962", "revid": "889336", "url": "https://it.wikipedia.org/wiki?curid=149962", "title": "Barcelos", "text": "Barcelos () \u00e8 un comune portoghese situato nel distretto di Braga.\u00c8 situata lungo il Cammino Portoghese, percorso che da Lisbona porta a Santiago di Compostela.\nIl \"Galo de Barcelos\".\nA Barcelos \u00e8 legato uno dei simboli non ufficiali del Portogallo: un gallo nero col corpo variopinto ed una cresta rossa. La leggenda narra che un mercante galego, giunto a Barcelos, fu accusato ingiustamente di omicidio e condannato alla forca. Disperato, dopo aver pregato la Madonna di salvarlo, il condannato chiese ai detentori di essere portato a casa del giudice che lo aveva condannato per chiedere clemenza. Giunto all'ora di pranzo, il condannato inizi\u00f2 ad implorare il giudice mentre questi si accingeva a mangiare un gallo arrostito. Colto da un impulso di fede, il mercante afferm\u00f2 che se il gallo si fosse alzato ed avesse iniziato a cantare, questo miracolo avrebbe provato la sua totale innocenza. Cos\u00ec avvenne e fu liberato. Da quel giorno il Galo de Barcelos \u00e8 uno dei simboli della tradizione portoghese: simboleggia la fede, la buona fortuna e la giustizia.\nSuddivisioni amministrative.\nBarcelos \u00e8 stato il comune portoghese col maggior numero di \"freguesias\", 89. Dal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Barcelos \u00e8 suddiviso in 58 \"freguesias\" principali (letteralmente, parrocchie). Ucha, V\u00e1rzea, Vila Seca sono state fuse come parte della municipalit\u00e0 della citt\u00e0 di Barcelos."}
{"id": "149963", "revid": "1870933", "url": "https://it.wikipedia.org/wiki?curid=149963", "title": "Barrancos", "text": "Barrancos ( o ) \u00e8 un comune portoghese di 1.924 abitanti situato nel distretto di Beja."}
{"id": "149964", "revid": "1776051", "url": "https://it.wikipedia.org/wiki?curid=149964", "title": "Barreiro", "text": "Barreiro () \u00e8 un comune portoghese di 79.012 abitanti situato nel distretto di Set\u00fabal."}
{"id": "149965", "revid": "110157", "url": "https://it.wikipedia.org/wiki?curid=149965", "title": "Batalha (Portogallo)", "text": "Batalha () \u00e8 un comune portoghese di 15.002 abitanti situato nel distretto di Leiria.\nStoria.\nDeve il suo nome ad una battaglia che si svolse nel 1383 nella piana di Aljubarrota 15\u00a0km a sud della citt\u00e0 attuale fra Giovanni I designato successore al trono del Portogallo quale gran maestro dell'ordine militare di Avis appoggiato dai borghesi di Lisbona e il suo omonimo Giovanni I re di Castiglia che voleva impossessarsi del Portogallo.\nVinse Giovanni I del Portogallo ponendo fine alla secolare lotta con i Castigliani e ottenendo il riconoscimento, anche se non definitivo, dell'indipendenza portoghese sotto la nuova dinastia d'Avis che regner\u00e0 nel paese nel periodo pi\u00f9 glorioso del Portogallo soprattutto per i grandi viaggi dei navigatori portoghesi, fino al 1580.\nLuoghi d'interesse.\nPer adempiere a un voto da lui fatto prima della battaglia, Giovanni I del Portogallo inizi\u00f2 tre anni dopo, nel 1386, la costruzione del Monastero de Santa Maria da Vitoria che rende celebre la citt\u00e0 per il suo significato nella storia del Portogallo. Il monastero domenicano, privo di torre campanaria secondo la consuetudine dei Domenicani, terminato nel 1438 e che ebbe anche aggiunte successive, \u00e8 opera dell'architetto portoghese Alfonso Domingues al quale subentr\u00f2 il Maestro Huguet probabilmente inglese.\n\u00c8 un grande complesso edilizio considerato il capolavoro del gotico portoghese con influssi del gotico verticale inglese e con parti in stile manuelino molto ornato. All'interno nella Capela do Fundador ci sono i sepolcri del re Giovanni I e della moglie Filippa di Lancaster che si tengono per mano a simboleggiare un'unione eterna anche nella resurrezione.\nNella cappella ci sono anche le tombe di re e principi d'Avis.\nNel piazzale antistante al monastero si erge il monumento a Nuno \u00c1lvares Pereira comandante delle truppe portoghesi nella battaglia di Aljubarrota. L'abitato, che si dispone attorno al Monastero, non ha monumenti particolarmente interessanti oltre alla chiesa parrocchiale con un bel portale in stile gotico manuelino."}
{"id": "149967", "revid": "1833487", "url": "https://it.wikipedia.org/wiki?curid=149967", "title": "Benavente (Portogallo)", "text": "Benavente () \u00e8 un comune portoghese di 23.257 abitanti situato nel distretto di Santar\u00e9m."}
{"id": "149969", "revid": "1911415", "url": "https://it.wikipedia.org/wiki?curid=149969", "title": "Bombarral", "text": "Bombarral () \u00e8 un comune portoghese di 13.324 abitanti situato nella subregione di Ovest, in provincia di Estremadura."}
{"id": "149970", "revid": "1776051", "url": "https://it.wikipedia.org/wiki?curid=149970", "title": "Borba (Portogallo)", "text": "Borba () \u00e8 un comune portoghese di 7.782 abitanti situato nel distretto di \u00c9vora."}
{"id": "149972", "revid": "110157", "url": "https://it.wikipedia.org/wiki?curid=149972", "title": "Boticas", "text": "Boticas () \u00e8 un comune portoghese di 6.417 abitanti situato nel distretto di Vila Real."}
{"id": "149973", "revid": "125237446", "url": "https://it.wikipedia.org/wiki?curid=149973", "title": "Braga", "text": "Braga () \u00e8 un comune portoghese di abitanti situato nel distretto di Braga.\nDopo Porto \u00e8 la seconda citt\u00e0 per importanza del nord (preceduta per numero di abitanti da Vila Nova de Gaia e dalla stessa Porto), notevole centro economico agricolo e industriale. Antica primaziale del Portogallo, \u00e8 detta la \"Roma portoghese\", ed \u00e8 anche sede universitaria.\nNel 2012 Braga \u00e8 stata Capitale europea dei giovani.\nStoria.\nImportante insediamento romano, nel I secolo a.C. era il principale centro della Gallaecia con il nome di Bracara Augusta, nel V secolo d.C. divent\u00f2 capitale del regno di Galizia e fu la prima sede vescovile di tutta la penisola iberica. Nell'VIII secolo fu occupata dagli Arabi e fu riconquistata nel 1040. Divenne poi sede primaria del regno di Castiglia fino all'indipendenza del Portogallo dagli Spagnoli e fu governata dagli arcivescovi fino alla fine del XVIII secolo. Successivamente la storia di Braga fu quella del Portogallo senza alcun protagonismo particolare.\nCultura.\nMusei.\nGli ultimi due musei sono ospitati nel Semin\u00e1rio de S\u00e3o Tiago.\nEventi.\nQueste feste sono fra le pi\u00f9 note del Portogallo e attirano anche le popolazioni limitrofe.\nGeografia antropica.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Braga \u00e8 suddiviso in 36 \"freguesias\" principali (letteralmente, parrocchie).\nFreguesias\nSport.\nCalcio.\nLa squadra calcistica della citt\u00e0 \u00e8 lo Sporting Clube de Braga che gioca all'Est\u00e1dio Municipal de Braga. L'impianto ha ospitato due partite degli Europei 2004."}
{"id": "149974", "revid": "7336", "url": "https://it.wikipedia.org/wiki?curid=149974", "title": "Trombone a tiro", "text": ""}
{"id": "149975", "revid": "439868", "url": "https://it.wikipedia.org/wiki?curid=149975", "title": "Braganza (Portogallo)", "text": "Braganza (in portoghese \"Bragan\u00e7a\", pronuncia ; in mirandese \"Bergan\u00e7a\"), \u00e8 un comune portoghese di abitanti situato nel distretto di Braganza.\n\u00c8 l'antica capitale della regione di Tr\u00e1s-os-Montes, la parte vecchia in alto su un colle \u00e8 tutta rinchiusa da una cerchia intatta di mura del XII secolo con diciotto torri. Nella parte bassa \u00e8 la citt\u00e0 moderna. A nord-ovest della citt\u00e0 lungo il confine con la Spagna si stende il Parque Natural de Montezinho su una vasta area montuosa per di ha. \u00c8 un centro agricolo e di industrie tessili. \u00c8 sede vescovile.\nIl suo clima \u00e8 quello delle regioni settentrionali del paese dove costantemente l'anticiclone delle Azzorre invia in autunno ed inverno venti umidi che si scaricano quando raggiungono le terre, a Braganza si ha una media annua di di pioggia.\nStoria.\nNel periodo romano fu chiamata Iuliobrigo. La decadenza romana consent\u00ec ai Suebi che erano \"foederati\" dell'Impero di fondare un regno barbarico-romano nel settentrione del paese e Braban\u00e7a ne fece parte. I Visigoti, che occupavano la parte meridionale del Portogallo, annetterono nel 585 il regno dei Suebi ma dovettero poi cedere agli Arabo-Berberi nel 712, che, per\u00f2, alla fine del secolo VIII si ritirarono a sud del Douro. A causa della vicinanza con i regni di Castiglia e Le\u00f3n, Braganza fu soggetta a seguirne le vicende che interessarono questi regni e il Portogallo. Nel 1442 divent\u00f2 la capitale di un ducato indipendente assegnato ad Alfonso, figlio naturale del re del Portogallo Joao I d'Avis. Alfonso \u00e8 quindi il capostipite della dinastia di Braganza che regn\u00f2 in Portogallo dal 1640 al 1910 e in Brasile dal 1822 al 1889.\nIl ducato fu soggetto in seguito agli Spagnoli che si installarono in Portogallo nel 1580 con Filippo II per rimanervi fino al 1\u00ba dicembre 1640 quando il popolo portoghese si ribell\u00f2, riacquist\u00f2 l'indipendenza e mise sul trono dom Joao IV di Braganza.\nLa corte dei Braganza si trasfer\u00ec a Lisbona e la citt\u00e0 perse la sua importanza politica."}
{"id": "149976", "revid": "7336", "url": "https://it.wikipedia.org/wiki?curid=149976", "title": "Trombone a coulisse", "text": ""}
{"id": "149979", "revid": "279437", "url": "https://it.wikipedia.org/wiki?curid=149979", "title": "Cabeceiras de Basto", "text": "Cabeceiras de Basto () \u00e8 un comune portoghese di 17.846 abitanti situato nel distretto di Braga.\nIl Basto di Cabeceiras.\nIl Basto di Cabeceiras de Basto \u00e8 un monumento ad un monaco guerriero che combatt\u00e9 e sconfisse i mori di Tarek quando essi tentarono di attaccare il convento della citt\u00e0, nel 1600. Simili statue dedicate ad eroi della patria sono solitamente conservate in musei. La statua \u00e8 stata modificata due volte, nel 1892 gli \u00e8 stata aggiunta una testa adatta all'epoca. In passato la statua aveva un ruolo simbolico per la comunit\u00e0. Era davanti ad essa che si giurava la verit\u00e0 e si dimostrava di essere uomini. Si ritiene anche che da essa derivi il nome della regione.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Cabeceiras de Basto \u00e8 suddiviso in 12 \"freguesias\" principali (letteralmente, parrocchie)."}
{"id": "149980", "revid": "121363803", "url": "https://it.wikipedia.org/wiki?curid=149980", "title": "Cadaval", "text": "Cadaval () \u00e8 un comune portoghese di 13.943 abitanti situato nel distretto di Lisbona."}
{"id": "149981", "revid": "7336", "url": "https://it.wikipedia.org/wiki?curid=149981", "title": "Trombone a pistoni", "text": ""}
{"id": "149982", "revid": "119147678", "url": "https://it.wikipedia.org/wiki?curid=149982", "title": "Caldas da Rainha", "text": "Caldas da Rainha () \u00e8 un comune portoghese di 51.719 abitanti (2011) situato nella subregione di Ovest, in provincia di Estremadura, mentre nel centro abitato vivono circa 30.343 abitanti.\nAttivit\u00e0 produttive.\nCaldas da Rainha basa la sua economia sul turismo, l'agricoltura e sul fatto di essere il centro di maggior importanza per la produzione di ceramiche nel Portogallo.\n\u00c8 sede del Centro Professionale di Formazione Industriale della Ceramica e dell'Istituto degli Studi Universitari Europei."}
{"id": "149984", "revid": "1776051", "url": "https://it.wikipedia.org/wiki?curid=149984", "title": "Calheta (Azzorre)", "text": "Calheta () \u00e8 un comune portoghese di 3.617 abitanti (2011) situato nella regione autonoma delle Azzorre."}
{"id": "149985", "revid": "110157", "url": "https://it.wikipedia.org/wiki?curid=149985", "title": "C\u00e2mara de Lobos", "text": "C\u00e2mara de Lobos () \u00e8 un comune portoghese di 34.614 abitanti situato nella regione autonoma di Madera."}
{"id": "149986", "revid": "1776051", "url": "https://it.wikipedia.org/wiki?curid=149986", "title": "Caminha", "text": "Caminha () \u00e8 un comune portoghese di 17.069 abitanti situato nel distretto di Viana do Castelo.\nAmministrazione.\nGemellaggi.\nCaminha \u00e8 gemellata con:"}
{"id": "149987", "revid": "1776051", "url": "https://it.wikipedia.org/wiki?curid=149987", "title": "Campo Maior (Portogallo)", "text": "Campo Maior (, \"Campomayor\" in spagnolo) \u00e8 un comune portoghese di 8.387 abitanti situato nel distretto di Portalegre."}
{"id": "149988", "revid": "1776051", "url": "https://it.wikipedia.org/wiki?curid=149988", "title": "Cantanhede (Portogallo)", "text": "Cantanhede () \u00e8 un comune portoghese di 37.910 abitanti situato nel distretto di Coimbra."}
{"id": "149990", "revid": "110157", "url": "https://it.wikipedia.org/wiki?curid=149990", "title": "Carrazeda de Ansi\u00e3es", "text": "Carrazeda de Ansi\u00e3es () \u00e8 un comune portoghese di 7.642 abitanti situato nel distretto di Bragan\u00e7a."}
{"id": "149991", "revid": "1776051", "url": "https://it.wikipedia.org/wiki?curid=149991", "title": "Carregal do Sal", "text": "Carregal do Sal () \u00e8 un comune portoghese di 10.411 abitanti situato nel distretto di Viseu."}
{"id": "149992", "revid": "110157", "url": "https://it.wikipedia.org/wiki?curid=149992", "title": "Cartaxo", "text": "Cartaxo () \u00e8 un comune portoghese di 23.389 abitanti situato nel distretto di Santar\u00e9m."}
{"id": "149993", "revid": "33689", "url": "https://it.wikipedia.org/wiki?curid=149993", "title": "Castanheira de Pera", "text": "Castanheira de Pera (), talvolta, erroneamente, Castanheira de P\u00eara, \u00e8 un comune portoghese di 3.733 abitanti situato nel distretto di Leiria."}
{"id": "149994", "revid": "1833487", "url": "https://it.wikipedia.org/wiki?curid=149994", "title": "Castelo Branco", "text": "Castelo Branco () \u00e8 un comune portoghese di 55.708 abitanti situato nel distretto di Castelo Branco.\nNon lontano dal confine con la Spagna, \u00e8 il principale centro amministrativo e commerciale della Beira Baixa, regione di aridi campi. \u00c8 con Portalegre, sede vescovile.\nHa un castello medioevale, pi\u00f9 volte nel XVIII secolo ha dovuto difendersi dagli attacchi degli spagnoli, la citt\u00e0 fu anche occupata dalle truppe francesi nell'epoca napoleonica. \nLa citt\u00e0 vecchia \u00e8 costituita da nobili palazzetti e dalla S\u00e9, cattedrale gi\u00e0 chiesa di un convento, ricostruita nel XVII secolo, la cui facciata \u00e8 limitata da due torri campanarie. Il Museu Regional Tavera Proen\u00e7a sistemato nel settecentesco palazzo episcopale ospita collezioni archeologiche preistoriche e romane, dipinti di pittori primitivi portoghesi, arazzi fiamminghi e una collezione di \"colchas\", coperte ricamate di influenza orientale; nello stesso palazzo c'\u00e8 una scuola professionale che prepara gli artigiani a continuare questa produzione tipica tradizionale. Notevoli i Jardim do Antigo Pa\u00e7o Episcopal, vasti giardini del Settecento su terrazze con statue, fontane, alberi rari, aiuole, siepi e con una scalinata centrale ornata dalle statue dei re compresi quelli spagnoli del periodo dell'occupazione rappresentati in modo grottesco e da statue degli apostoli e degli evangelisti. Il \"Miradouro de S\u00e2o Gens\" \u00e8 la parte pi\u00f9 alta della citt\u00e0 con i resti di un castello dei templari del XII secolo e una cappella barocca dedicata a \"Santa Maria do Castelo\"."}
{"id": "149995", "revid": "1776051", "url": "https://it.wikipedia.org/wiki?curid=149995", "title": "Castelo de Paiva", "text": "Castelo de Paiva () \u00e8 un comune portoghese di 17.338 abitanti situato nel distretto di Aveiro."}
{"id": "149997", "revid": "22475", "url": "https://it.wikipedia.org/wiki?curid=149997", "title": "Castelo de Vide", "text": "Castelo de Vide () \u00e8 un comune portoghese di 3.872 abitanti situato nel distretto di Portalegre."}
{"id": "149998", "revid": "1776051", "url": "https://it.wikipedia.org/wiki?curid=149998", "title": "Castro Daire", "text": "Castro Daire () \u00e8 un comune portoghese di 16.990 abitanti situato nel distretto di Viseu."}
{"id": "149999", "revid": "1776051", "url": "https://it.wikipedia.org/wiki?curid=149999", "title": "Castro Marim", "text": "Castro Marim () \u00e8 un comune portoghese di 6.747 abitanti situato nel distretto di Faro.\nStoria.\nFu riconquistata ai mori nel 1242 dal condottiero Paio Peres Correia. In seguito, nel 1277 il re Alfonso III del Portogallo gli concesse lo statuto e i privilegi municipali, privilegi confermati ed ampliati da suo figlio, Dionigi, nel 1282.\nLa crescente importanza di questo centro, soprattutto grazie ai commerci con il Regno dell'Algarve e con la vicina Andalusia, fu riconosciuta nel 1319 quando, con la bolla di Papa Giovanni XXII, Castro Marim fu proclamata prima sede dell'Ordine di Cristo, che in Portogallo sostitu\u00ec il soppresso Ordine dei Templari.\nIl nucleo abitato originario, compreso nelle mura del castello situato in cima ad una collina, si svilupp\u00f2 ulteriormente fino al 1356, quando l'Ordine trasfer\u00ec la sua sede a Tomar.\nQuesto trasferimento marc\u00f2 una progressiva perdita di importanza di Castro Marim, che si spopol\u00f2 notevolmente.\nAll'inizio del XV secolo l'intero Algarve fu investito da notevoli cambiamenti, dovuti anche al fatto che Enrico il Navigatore individu\u00f2 questo territorio quale base privilegiata per la grande epoca dei viaggi e delle scoperte portoghesi.\nCastro Marim, in particolare, data la sua vicinanza alle coste del Marocco, ebbe un ruolo fondamentale nella lotta contro i pirati musulmani, diventando la principale roccaforte militare dell'Algarve, anche grazie al restauro del castello ordinato da Manuele I nel 1509.\nFu un nuovo periodo di sviluppo per la citt\u00e0, che nei secoli XVI e XVII si afferm\u00f2 come importante porto per la pesca ed il commercio.\nDurante la Guerra di Restaurazione portoghese il castello fu nuovamente restaurato ed ampliato per ordine di Giovanni IV.\nIl terremoto del 1\u00ba novembre 1755 provoc\u00f2 per\u00f2 numerosissimi danni all'intera citt\u00e0, tanto che le case site all'interno della cinta medievale furono di fatto abbandonate.\nLa citt\u00e0 si svilupp\u00f2 quindi all'esterno delle mura del castello, senza per\u00f2 riuscire pi\u00f9 a recuperare l'importanza avuta in passato, anche per la concorrenza della vicina Vila Real de Santo Ant\u00f3nio, che si sostitu\u00ec a Castro Marim come punto d'approdo dei traffici commerciali per quella parte dell'Algarve."}
{"id": "150001", "revid": "22475", "url": "https://it.wikipedia.org/wiki?curid=150001", "title": "Castro Verde", "text": "Castro Verde () \u00e8 un comune portoghese di 7.603 abitanti situato nel distretto di Beja."}
{"id": "150003", "revid": "1776051", "url": "https://it.wikipedia.org/wiki?curid=150003", "title": "Celorico da Beira", "text": "Celorico da Beira () \u00e8 un comune portoghese di 8.875 abitanti situato nel distretto di Guarda."}
{"id": "150004", "revid": "1776051", "url": "https://it.wikipedia.org/wiki?curid=150004", "title": "Celorico de Basto", "text": "Celorico de Basto () \u00e8 un comune portoghese di 20.466 abitanti situato nel distretto di Braga.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Celorico de Basto \u00e8 suddiviso in 15 \"freguesias\" principali (letteralmente, parrocchie)."}
{"id": "150008", "revid": "1776051", "url": "https://it.wikipedia.org/wiki?curid=150008", "title": "Chamusca", "text": "Chamusca () \u00e8 un comune portoghese di 11.492 abitanti situato nel distretto di Santar\u00e9m."}
{"id": "150009", "revid": "1590", "url": "https://it.wikipedia.org/wiki?curid=150009", "title": "Precision Bass", "text": ""}
{"id": "150010", "revid": "72396", "url": "https://it.wikipedia.org/wiki?curid=150010", "title": "Chaves (Portogallo)", "text": "Chaves (pronuncia portoghese ) \u00e8 un comune portoghese di 43.667 abitanti situato nel distretto di Vila Real.\n\u00c8 il centro principale del T\u00e2mega, il fiume che l'attraversa la regione dell'Alto Tr\u00e1s-os-Montes. Nota stazione termale di acque calde bicarbonate, era gi\u00e0 conosciuta dai Romani che la chiamavano Aquae Flaviae. Fu conquistata dagli Arabi e riconquistata nel 1160. Divenne poi un'importante fortezza che fu cinta da bastioni nel XVI secolo. Attualmente, nelle sue vicinanze, sono sfruttate alcune miniere di tungsteno."}
{"id": "150011", "revid": "110157", "url": "https://it.wikipedia.org/wiki?curid=150011", "title": "Cinf\u00e3es", "text": "Cinf\u00e3es () \u00e8 un comune portoghese di 20.427 abitanti situato nel distretto di Viseu."}
{"id": "150013", "revid": "1632387", "url": "https://it.wikipedia.org/wiki?curid=150013", "title": "Coimbra", "text": "Coimbra (: ; in portoghese ) \u00e8 un comune portoghese (\"concelho\") di 143.396 abitanti (2011) ed \u00e8 capoluogo del distretto di Coimbra, nella regione chiamata storicamente \"Beira Litoral\", oggi regione Centro. La citt\u00e0 \u00e8 bagnata dal fiume Mondego.\nStoria.\nCitt\u00e0 dalle strade strette e ripide, pavimentate con ciottoli, di patio, scalinate ed archi medioevali, ha dato i natali a sei Re del Portogallo ed alla prima dinastia portoghese.\nI Romani che fondarono Coimbra dettero il nome di \"Aeminium\". Con il passare del tempo e aumentando di importanza divenne Diocesi e super\u00f2 l'antica colonia romana cambiando il nome in Coimbra.\nNel 711 i mori invasero la penisola iberica e Coimbra venne occupata rimanendo sotto l'influenza araba fino al 1064 quando fu definitivamente riconquistata dai cristiani. La sua posizione strategica con la citt\u00e0 di Lisbona distante 200 chilometri a sud e la citt\u00e0 di Porto a circa 100 chilometri a nord, fece di Coimbra una citt\u00e0 mercantile che prosper\u00f2 commerciando con il sud arabo e il nord cristiano.\nTornata sotto l'influenza cristiana, la citt\u00e0 rinacque e divenne la pi\u00f9 importante dopo la citt\u00e0 di Porto.\nA seguito dell'importanza a cui era assurta la citt\u00e0 il conte Enrico e la regina Teresa trasferirono qui la capitale del contado dalla precedente sede di Guimar\u00e3es. Qui nacque nel 1109 Alfonso I del Portogallo primo sovrano portoghese.\nIl trasferimento della capitale a Coimbra risulta determinante nel far nascere un nuovo spirito nazionale e conseguentemente lo sviluppo sociale, politico ed economico del nuovo Portogallo. Coimbra rimarr\u00e0 capitale del paese fino al 1255 quando questa sar\u00e0 trasferita a Lisbona.\nNel XII secolo Coimbra presentava gi\u00e0 una struttura urbana divisa fra citt\u00e0 alta nella quale vivevano i nobili, il clero e, pi\u00f9 tardi, anche gli studenti e citt\u00e0 bassa dove si svolgeva il commercio, l'artigianato ed erano ubicati i quartieri rivieraschi lungo le sponde del fiume Mondego.\nDalla met\u00e0 del XVI secolo la storia della citt\u00e0 cambier\u00e0 radicalmente per il trasferimento dell'Universit\u00e0 da Lisbona a Coimbra. La presenza degli studenti e degli insegnanti, spesso stranieri, creer\u00e0 un grosso sviluppo della citt\u00e0 facendo fiorire commerci ed attivit\u00e0 collegate. Solo nel XIX secolo si avr\u00e0 una espansione della citt\u00e0 al di fuori delle mura che cominceranno a sparire a causa della riforma del Marchese di Pombal.\nNella prima met\u00e0 del secolo XIX Coimbra attraversa dei momenti difficili a seguito dell'occupazione da parte delle truppe francesi e poi per la soppressione degli ordini religiosi. Nella seconda met\u00e0 del 1800 la citt\u00e0 riesce a recuperare l'antico splendore: nel 1856 viene realizzato il primo telegrafo elettrico e l'illuminazione a gas, nel 1864 la prima ferrovia e nel 1875 viene inaugurato il ponte in ferro sul fiume Mondego.\nLe \"Rep\u00fablicas\".\nPasseggiando per Coimbra, soprattutto nella parte pi\u00f9 antica, \u00e8 possibile incontrare dei palazzi molto particolari, con oggetti appesi alle pareti, graffiti sui muri e stendardi alle finestre. Queste sono le \"rep\u00fablicas\". La loro origine risale al XIV secolo, quando Dom Dinis, per diploma regio del 1309, promosse la costruzione di case destinate agli studenti, con affitti accessibili. Da allora in queste case di studenti vige l'ideale di comunit\u00e0 e di uno stile di vita differente. Le \"Rep\u00fablicas\" sono gestite dagli studenti che le abitano, i quali democraticamente si riuniscono e decidono su varie questioni: dalla gestione della propria \"Rep\u00fablica\" all'organizzazione di eventi per la citt\u00e0. Durante la dittatura le \"Rep\u00fablicas\" ebbero un ruolo di \"zona franca\" per i contestatori e i rivoluzionari: in esse la polizia non poteva entrare e la loro porta era sempre aperta per chi volesse rifugiarsi.\nSpazi incantevoli, in completa opposizione al mondo reale. Patrimonio simbolico che rappresenta l'eredit\u00e0 del ruolo che le \"Rep\u00fablicas\" ebbero nelle trasformazioni politiche e sociali del Portogallo. Luogo di una sub-cultura giovanile, dove regnavano (e tuttora sussistono) lo scherzo, la parodia, l'opposizione, il fracasso e l'allegria. Da sempre forti di una certa \"libert\u00e0 di movimento\" che permette agli abitanti una convivenza unica e irripetibile, che segn\u00f2 la vita di molte generazioni.\nPorta e torre di Almedina.\nCome il nome indica, la porta era l'ingresso principale di Coimbra. Situata nella parte bassa della citt\u00e0, nella cerchia muraria, era l'ingresso pi\u00f9 importante sia dal punto di vista militare che da quello civile. La porta aveva caratteristiche di fortificazione per la difesa da attacchi esterni e ad essa venne aggiunta una torre per aumentarne la sicurezza.\nInfrastrutture e trasporti.\nL'azienda Servi\u00e7os Municipalizados de Transportes Urbanos de Coimbra gestisce il trasporto pubblico in citt\u00e0."}
{"id": "150014", "revid": "110157", "url": "https://it.wikipedia.org/wiki?curid=150014", "title": "Condeixa-a-Nova", "text": "Condeixa-a-Nova () \u00e8 un comune portoghese di 17.078 abitanti situato nel distretto di Coimbra.\nStoria.\nAi tempi dell'Impero romano Conimbriga era una grossa citt\u00e0 della provincia della Lusitania, ma di non particolare importanza al di fuori della regione. Dopo che nel V secolo fu invasa dagli Svevi, fu occupata nell'VIII secolo dagli Arabi. Nel corso dei secoli VII e VIII gli abitanti di Conimbriga lasciarono la loro citt\u00e0 e fondarono Condeixa, l'attuale Condeixa-a-Velha. Nel corso della Reconquista, Alfonso I del Portogallo occup\u00f2 la zona e fond\u00f2 il Monastero della Santa Croce a Coimbra. I monaci fondarono di conseguenza Condeixa-a-Nova. La prima citazione ufficiale di Condeixa-a-Nova risale all'anno 1219.\nRe Manuele I del Portogallo concesse alla localit\u00e0 per la prima volta nel 1514 il rango di \"citt\u00e0\" elevandola a \"Vila\" (Cittadina). Nel 1541 divenne una citt\u00e0 autonoma. Nel corso delle guerre napoleoniche nella penisola iberica, la localit\u00e0 pat\u00ec gravi distruzioni nel 1811 a opera delle truppe francesi e and\u00f2 in rovina.\nCon la vittoria della Rivoluzione Liberale portoghese del 1822 la localit\u00e0 riprese a crescere. Nel 1838 Condeixa-a-Nova divenne un distretto autonomo su impulso della regina Maria II del Portogallo e nel 1845 venne nuovamente innalzata al rango di \"Vila\"."}
{"id": "150016", "revid": "1776051", "url": "https://it.wikipedia.org/wiki?curid=150016", "title": "Const\u00e2ncia", "text": "Const\u00e2ncia () \u00e8 un comune portoghese di 3.815 abitanti situato nel distretto di Santar\u00e9m."}
{"id": "150017", "revid": "1776051", "url": "https://it.wikipedia.org/wiki?curid=150017", "title": "Coruche", "text": "Coruche () \u00e8 un comune portoghese di 21.332 abitanti situato nel distretto di Santar\u00e9m."}
{"id": "150021", "revid": "6923", "url": "https://it.wikipedia.org/wiki?curid=150021", "title": "Corvo (isola)", "text": "Corvo () \u00e8 una isola e comune portoghese di 430 abitanti (2011) situato nella Regione Autonoma delle Azzorre.\nL'isola del Corvo \u00e8 la pi\u00f9 piccola delle isole Azzorre; situata nel settore occidentale dell'arcipelago, a nord dell'Isola di Flores e corrisponde territorialmente al comune di Corvo. Ai sensi dell'articolo 132, legge 2/2009 del 12 gennaio 2009 le funzioni della parrocchia sono assunte dei competenti uffici comunali\nGeografia fisica.\nL'isola occupa una superficie totale di 17,11\u00a0km\u00b2, per un'estensione in lunghezza di 6,5\u00a0km e 4\u00a0km in larghezza. \u00c8 situata a 39\u00b0,40' latitudine nord e a 31\u00b005' longitudine ovest.\nL'isola del Corvo \u00e8 un cratere vulcanico situato a 24\u00a0chilometri dall'Isola di Flores. \u00c8 un vulcano estinto, formato da un'unica montagna, il monte Gordo, circondato da un grande cratere a subsidenza di 3,7\u00a0km di perimetro, profondo 300 metri al centro del quale sorge il Lago del Calderone. Si possono osservare diversi laghi e paludi e piccole isole. Il punto pi\u00f9 elevato dell'isola \u00e8 il Morris Man, situato nel bordo meridionale del Calderone a 718\u00a0m s.l.d.m. Oltre a questo si distinguono il Round Lomba, il Picco Corona, la Fountain Hill, l'Espigaozino e il Serrao Alto.\nLa costa di tutta l'isola \u00e8 ripida e scoscesa, rappresentata dal cono centrale del vulcano, ad eccezione della parte meridionale dove su una pianura lavica sorge la citt\u00e0 di Corvo, l'unica dell'isola. Sul versante occidentale, invece \u00e8 presente una scogliera quasi verticale di circa 700\u00a0m di altezza, una delle coste pi\u00f9 elevate di tutto l'Oceano Atlantico.\nIl terreno immediatamente circostante la citt\u00e0 dell'isola \u00e8 l'unico luogo, (la Farm ed il Fojo) dove si possano coltivare e mantenere alberi da frutto, mentre i pascoli migliori si trovano pi\u00f9 a nord, negli altopiani.\nNella baia a sud dell'isola, denominata \"Insenatura di Nostra Signora del Rosario\", sono presenti tre moli: il Porto Nuovo, attualmente non utilizzato, il Porto, ed il Porto \"Bocca della Casa\", i pi\u00f9 grandi e utilizzati solo per traffico commerciale. Il \"Sabbia\", o \"Portinho\", situato all'estremo ovest della pista di atterraggio, \u00e8 l'unica spiaggia dell'isola e la principale zona balneare.\nIl clima \u00e8 umido, mite, ventoso, con una precipitazione media annua di 915,7 millimetri. La temperatura media annua \u00e8 di 17,6\u00a0\u00b0C, variabile tra i 14\u00b0 di febbraio e i 20\u00b0 di agosto. Gli altopiani sono circondati da nebbie quasi perenni. Le onde del mare, in particolare nella parte occidentale, sono molto elevate causando una notevole erosione. L'umidit\u00e0 relativa varia dal 74% nel mese di ottobre all'85% di giugno, mese in cui le nebbie sono pi\u00f9 comuni (\"nebbia di San Giovanni\").\nGeologia.\nL'isola, situata sulla placca nordamericana ad ovest della \"Cresta Oceanica Medio Atlantica\"( \"Mid-Atlantic Ridge Rift\"), si \u00e8 formata dal fondo oceanico circa 10 milioni di anni fa. Le isole di Flores e Corvo emergono dalla stessa placca sottomarina con orientamento NNE-SSW, mentre la loro posizione \u00e8 orientata, grosso modo, verso nord-sud, parallela alla dorsale medio-atlantica, con faglie trasformi in direzione ovest-est. Inoltre \u00e8 situata in un centro di vulcanico, che, complessivamente ha iniziato ad emergere circa 730.000 anni fa, mente il crollo del cratere si \u00e8 verificato 430\u00a0000 anni fa. Prima della formazione del cratere, si stima che il cono centrale si elevasse per circa 1.000\u00a0m, rispetto agli attuali 780. Oltre all'erosione delle onde del mare, l'isola subisce anche quella dei venti, prevalentemente da nord-est e da ovest.\nLe pendici del vulcano si trovano in parte conservate nei fianchi meridionali e orientali (con altitudini variabile, tra i 150 e i 250 metri), mentre a nord e a ovest \u00e8 presente un dirupo che si eleva tra i 500 e i 700 metri sul livello del mare. L'erosione delle scogliere ha gi\u00e0 raggiunto il bordo occidentale della caldera. Sul versante meridionale, sono presenti cinque coni: \"Il Chierichetto\", \"Fountain Hill\", \"Grotta della Corona\", \"Castigliano\" e \"Pico\" - ben conservati dall'azione erosiva, sono formati attraverso flussi di basalto; attualmente le loro altezze variano tra i 10 e i 60 metri.\nA nord-ovest \u00e8 presente un'importante cresta affilata chiamata Tower Bridge, mentre nella sua parte nord troviamo Torras, un isolotto conico. Di fronte alla costa nord - nord-ovest troviamo l'isolotto di Clod, e alcuni scogli sommersi pericolosi alla navigazione.\nStoria.\nScoperta.\nNelle mappe genovesi del XIV secolo, in particolare nel \"Portulano Mediceo Laurenziana\" (1351), viene menzionata l\"Insula Corvi Marini\", come una delle sette isole che compongono l'arcipelago, ma \u00e8 improbabile che questo termine si riferisca specificamente all'isola del Corvo. \u00c8 probabile che sia una designazione per definire tutte le isole del gruppo occidentale delle Azzorre, come sembra il caso del cosiddetto \"Atlante Catalano\" del 1375.\nDiogo de Teive, nel 1452, fu il primo navigatore della storia a individuare il gruppo occidentale delle Azzorre, al ritorno dal suo secondo viaggio di esplorazione verso Terranova. L'isola del Corvo venne scoperta con l'isola di Flores. All'isola di Flores vennero attribuiti diversi nomi tra cui Santa Iria, Isola \"Flower\", \"Isola della Statua\", \"isola Farol\", \"Isola di St. Thomas\" e \"Isola Marco\"; si ipotizza che quest'ultimo nome persistette per molti secoli grazie alla montagna dell'isola utilizzata come punto di riferimento geografico alla navigazione, pi\u00f9 probabilmente dal fatto che ci sia stato dato il nome ad un piccolo promontorio, il \"Tip Marco\".\nNonostante l'incertezza sulla data la scoperta sicuramente questa \u00e8 precedente al 20 gennaio del 1453, quando re Afonso V del Portogallo dona entrambe le isole a suo zio Alfonso I, duca di Braganza.\nDopo diversi tentativi falliti d'insediamento, avvenuti attorno al 1510, il 12 novembre del 1548, Gon\u00e7alo de Sousa, il capitano del donatario delle isole di Flores e Corvo, venne autorizzato ad inviare dall'isola di Santo Ant\u00e3o degli schiavi, probabilmente mulatti, allo scopo di acquistare fiducia presso gli agricoltori e gli allevatori.\nSecondo il frate Diogo di Ferite, l'insediamento iniziale dell'isola fu creato con l'invio di una spedizione di 30 persone, guidato da Anthony Terceira Vaz de Azevedo, ma la spedizione non ebbe un gran successo. Nel 1570, venne edificata la prima chiesa. Dal 1580, i coloni si stabilirono definitivamente in Flores Corvo.\nPirati e corsari.\nA causa del suo isolamento, l'isola sub\u00ec molte incursioni di pirati e corsari. Gli abitanti si resero conto tuttavia che era meglio allearsi con loro partecipando attivamente: in cambio di protezione e di denaro, l'isola forn\u00ec acqua, cibo, uomini, cure, e la riparazione delle navi.\nTuttavia, nel 1587, l'isola del Corvo e l'isola Flores vennero saccheggiate da corsari inglesi. Nel 1632, sub\u00ec inoltre, dalla porta Dock, a quel tempo solo una baia isolata, due tentativi di attacco da parte di pirati barbareschi. Duecento abitanti utilizzarono tutto ci\u00f2 che era a loro disposizione riuscendo a respingere gli attaccanti. L'immagine della Madonna del Rosario venne collocata presso la Roccia; una leggenda affermava che avrebbe protetto la popolazione dai proiettili.\nFu grazie al fiorentino Inacio Coelho, fratello del frate cronista Diogo di Ferite, la documentazione che assegna alla Vergine Maria la miracolosa vittoria contro i Pirati. Da allora l'immagine venne chiamata \"Madonna dei Miracoli\".\nNel 1674 l'isola del Corvo fu elevata a parrocchia. Prima di questa data, l'isola era visitata solo nel giorno di Quaresima da un sacerdote proveniente da Santa Cruz das Flores. Il primo parroco stabile proveniva dall'Isola Faial e fu un certo Bartolomeo Tristano.\nXVIII secolo.\nLe navi baleniere che giunsero dal XVIII secolo iniziarono a reclutare uomini per i loro equipaggi, grazie al coraggio dimostrato dagli abitanti dell'isola. Da quel momento l'isola del Corvo inizi\u00f2 uno stretto rapporto con il Nord America, m\u00e9ta a quel tempo di una forte immigrazione e di pesca alle ombrine. A causa di questo rapporto privilegiato tutte le notizie giungevano dal Nord America, piuttosto che dalla madre patria. Nonostante gli sforzi repressivi delle autorit\u00e0 portoghesi, l'isola fu teatro di una forte emigrazione, con la conseguente perdita di manodopera.\nIl diciannovesimo secolo.\nNel contesto della Guerra Civile Portoghese del 1828-1834, l'isola spontaneamente riconobbe il governo liberale. Successivamente Pietro IV, re del Portogallo, il 20 giugno 1832, decret\u00f2 che il paese di Vila do Corvo doveva essere separato dalla giurisdizione comunale di Santa Cruz das Flores, una delle parrocchie di quella contea. Ora il 20 giugno \u00e8 festa comunale. Nel 1886, il prefetto del Distretto di Horta, Manuel Francisco de Medeiros, quando visit\u00f2 la citt\u00e0 del Corvo chiese se la citt\u00e0 avesse qualche aspirazione: la popolazione gli chiese solo una bandiera nazionale per salutare le barche in transito. Durante le sue spedizioni oceanografiche dirette nell'Oceano l'Atlantico, il principe Alberto I di Monaco ha a lungo visitato l'isola nel suo yacht \"Hirondelle\", raccogliendo immagini di straordinario interesse, ora al Museo Oceanografico di Monaco ma solo parzialmente pubblicate. L'isola venne visitata nel 1924 anche dallo scrittore portoghese Raul Brand\u00e3o, che con il suo lavoro \"Le isole sconosciute\" ha contribuito alla mistificazione delle esperienze degli abitanti di Corvo, creando l'immagine di un'idilliaca Comunit\u00e0 repubblicana durata fino quasi ai giorni nostri. Fin dall'inizio del diciannovesimo secolo l'isola ha visto la costante crescita di emigrazione verso gli Stati Uniti e Canada, processo che dur\u00f2 fino al met\u00e0 del 1980.\nDal secolo ai giorni nostri.\nNel 1938 il Corvo divent\u00f2 la sede del primo medico residente, il dott. John R. Ferreira da Silva, che vi rimase fino al 1945. L'attuale centro di salute dell'isola porta il suo nome. Nel 1960 la popolazione dell'isola ha vissuto una costante opposizione al regime che port\u00f2 alla fine della produzione di lana: le pecore cos\u00ec scomparvero completamente dall'isola, e con loro le tradizioni relative alla tosatura, alla cardatura, alla filatura e alla lavorazione della lana, aspetti centrali della cultura ombrina. Con l'inaugurazione del traffico aereo commerciale dell'aeroporto di Floser, il 27 aprile del 1972, il Corvo inizi\u00f2 veramente a sentirsi meno isolata dal resto del mondo.\nIl 28 settembre del 1983 venne aperto l'aerodromo del Corvo (codice IATA: CVU), una pista lunga 800 metri. Inizialmente, i collegamenti aerei tra il Corvo e l'isola di Terceira vennero effettuati da un aereo Aviocar CASA C-212 delle linee aeree portoghesi. Dal 1991, questo velivolo venne sostituito da un Dornier 228-212 della SATA Air A\u00e7ores. Questa compagnia effettua i collegamenti con Santa Cruz das Flores, Horta e Terceira (Lajes). L'aeroporto \u00e8 attivo quattro giorni alla settimana durante l'estate, e tre giorni una settimana durante l'inverno. Il numero dei voli \u00e8 soggetto a modifica se il numero di passeggeri che lo richiede.\nVillaggio del Corvo.\nIl Villaggio del Corvo, \u00e8 anche chiamato erroneamente Villaggio Nuovo del Corvo. \u00c8 il pi\u00f9 piccolo villaggio delle isole Azzorre, contando nel 2011, 430 abitanti. \u00c8 costituito da un agglomerato di case basse con strade strette e tortuose che si arrampicano sulle colline, conosciuta localmente come \"canadas\". Il villaggio soffr\u00ec molto a causa di una forte emigrazione, soprattutto verso gli Stati Uniti e il Canada. Questo villaggio detiene il primato di luogo abitato pi\u00f9 isolato di tutto il Portogallo.\nDurante l'inverno, i collegamenti marittimi, anche se regolari, sono fortemente influenzati dallo stato del mare e del vento. Tuttavia, durante l'estate vi sono diversi collegamenti giornalieri, che, con barche veloci consentono di fare un viaggio tra il Corvo e Santa Cruz das Flores in circa 30 minuti.\nMonumenti e musei.\nTra il patrimonio architettonico attuale troviamo la Chiesa di Nostra Signora dei Miracoli, costruita nel 1795, che ha sostituito l'originale cappella. All'interno si possono ammirare la statua del santo patrono, un lavoro della scuola fiamminga di Malines risalente al XVI secolo, un \"Cristo\" in avorio e una immagine lignea di Nostra Signora della Concezione, tra molte altre immagini nella chiesa.\nAl di l\u00e0 della chiesa merita una visita alla Casa dello Spirito Santo, situata nel tipico Largo Outeiro, fondata nel 1871, seguendo le tracce delle tipiche case simmetrica dello Spirito Santo, delle isole di Flores e Corvo.\nVicino all'aeroporto vi sono dei tipici mulini a vento dell'isola, classificati come immobili di interesse comunale. Dei circa 7 mulini esistenti sull'isola, solo 3 sono funzionanti, anche se non sono pi\u00f9 utilizzati per lo scopo per cui sono stati costruiti. Le case del borgo sono un vero e proprio museo dal vivo, classificate come insieme d'interesse pubblico, dove la gente conserva sia le tradizioni pi\u00f9 importanti, che le espressioni arcaiche di una lingua in perenne evoluzione. Nel 2007, in due case restaurate con cura tradizionale \u00e8 stato creato un moderno centro culturale e ambientale, con un museo e una galleria per mostre temporanee.\nUn luogo sicuramente da visitare \u00e8 un punto panoramico chiamato Pan di Zucchero, deturpato da un bidone della spazzatura a cielo aperto. Il tratto di strada che sale verso l'interno dell'isola offre una vista sul villaggio e una pianura caratteristica chiamata \"faj\u00e3\". Il Calderone, il cratere centrale dell'isola, con le sue lagune e la sua palude, \u00e8 uno dei paesaggi pi\u00f9 belli delle Azzorre. \u00c8 stato dichiarato sito di importanza comunitaria e zona speciale di protezione. L'isola ha due fari per aiuto alla navigazione: uno \u00e8 situato a Ponta Negra (dal 1910), l'altro si trova nell'angolo della pecora, alle coordinate 39\u00b042'98'\u2019N e 31\u00b005'15'\u2019 W (dal 1965, ora inattivo).\nAbitanti, demografia e politica.\nL'isola di Corvo ha una struttura insediativa molto diversa dalle altre isole delle Azzorre. Invece di un tradizionale insediamento situato lungo le linee di comunicazione, le abitazioni sono organizzate mediante una struttura a dispersione: Vila do Corvo \u00e8 una struttura abitativa ad alta densit\u00e0, con stretti vicoli, caratteristica dei borghi medievali.\nSi noti che presso l'asse del villaggio, situato ad ovest della strada per il Porto sono stati costruiti solo edifici recenti, mentre la maggior parte risale all'ultimo quarto del secolo. Due sono i fattori che hanno costretto uomini e animali a condividere lo stesso spazio, privandosi del tradizionale spazio di terra per giardini e cortili: \n1\u00b0 ) le piccole dimensioni della terra e delle propriet\u00e0, (il che spiega poco, visto che ad ovest del villaggio c'era un ampio spazio) \n2\u00b0) fattori culturali, tra cui la ricerca di un rifugio, su un'isola costantemente spazzata dai venti atlantici.\nIl che spiega la somiglianza con la Punta Rossa, anche se alcuni autori sostengono anche tale insediamento era una forma di protezione contro i pirati, con vicoli stretti pi\u00f9 facili da difendere. Qualunque sia la causa, il Comune di Corvo presenta tutte le caratteristiche di un villaggio di montagna, anche se costruito vicino al mare, e una struttura urbana pi\u00f9 simile ad uno stile nordafricano che rinascimentale."}
{"id": "150022", "revid": "1776051", "url": "https://it.wikipedia.org/wiki?curid=150022", "title": "Covilh\u00e3", "text": "Covilh\u00e3 () \u00e8 un comune portoghese di 51.770 abitanti situato nel distretto di Castelo Branco. \u00c8 sede universitaria."}
{"id": "150023", "revid": "1776051", "url": "https://it.wikipedia.org/wiki?curid=150023", "title": "Crato (Portogallo)", "text": "Crato () \u00e8 un comune portoghese di 4.348 abitanti situato nel distretto di Portalegre.\nCrato fu fin dal 1340 sede del quartier generale dei Cavalieri Ospitalieri in Portogallo."}
{"id": "150024", "revid": "1318658", "url": "https://it.wikipedia.org/wiki?curid=150024", "title": "Elvas", "text": "Elvas (: , ) \u00e8 un comune portoghese di 23.361 abitanti situato nel distretto di Portalegre.\n\u00c8 una cittadina fortificata a difesa del confine con la Spagna che si trova a soli 11\u00a0km di distanza sulla strada che da Lisbona porta a Madrid. Oggi \u00e8 un fiorente centro manifatturiero, commerciale e polo agricolo di un'area collinare coperta da frutteti e oliveti nella regione dell'Alto Alentejo. La citt\u00e0 e le relative fortificazioni che delimitano il centro storico sono state riconosciute patrimonio dell'umanit\u00e0 dall'UNESCO nel 2012."}
{"id": "150026", "revid": "1013865", "url": "https://it.wikipedia.org/wiki?curid=150026", "title": "Entroncamento (Portogallo)", "text": "Entroncamento () \u00e8 un comune portoghese di 20.206 abitanti situato nel distretto di Santar\u00e9m."}
{"id": "150027", "revid": "1776051", "url": "https://it.wikipedia.org/wiki?curid=150027", "title": "Espinho", "text": "Espinho () \u00e8 un comune portoghese di 29.481 abitanti situato nel distretto di Aveiro.\nSport.\nPallavolo.\nLa citt\u00e0 \u00e8 sede dello Sporting Clube de Espinho, societ\u00e0 che milita nella Liga A1, la massima serie portoghese di pallavolo."}
{"id": "150028", "revid": "1776051", "url": "https://it.wikipedia.org/wiki?curid=150028", "title": "Esposende", "text": "Esposende \u00e8 un comune portoghese di abitanti situato nel distretto di Braga.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Esposende \u00e8 suddiviso in 9 \"freguesias\" principali (letteralmente, parrocchie)."}
{"id": "150029", "revid": "1776051", "url": "https://it.wikipedia.org/wiki?curid=150029", "title": "Estarreja", "text": "Estarreja (, o ) \u00e8 un comune portoghese di 28.182 abitanti situato nel distretto di Aveiro."}
{"id": "150030", "revid": "1305772", "url": "https://it.wikipedia.org/wiki?curid=150030", "title": "Estremoz", "text": "Estremoz () \u00e8 un comune portoghese di 13.944 abitanti situato nel distretto di \u00c9vora, all'altitudine di 425 metri s.l.m. nell'Alto Alentejo sulla strada diretta fra Lisbona e Madrid a 166\u00a0km da Lisbona.\nStoria.\nCome dimostrano i numerosi dolmen e menhir, la zona fu sede di insediamenti umani gi\u00e0 nel neolitico. Fece parte del territorio dei Lusitani, che ebbero contatti con i Cartaginesi della colonizzazione punica sulle coste, ai quali fornirono mercenari durante le guerre puniche contro i Romani, guidati dal loro capo Viriato, si opposero duramente tra il 147 e il 139 a.C. all'occupazione romana.\nIn et\u00e0 romana si svilupp\u00f2 come centro legato alle cave del marmo di Estremoz, impiegato come marmo bianco localmente (per esempio nel tempio detto di Diana a \u00c9vora, di epoca augustea).\nA partire dal 416 la zona fu occupata dai Visigoti e dal 714 dagli Arabi. Nel 1165 i cristiani di Geraldo Sampavor riconquistarono \u00c9vora ed Estremoz: quest'ultima fu ripresa dagli Arabi e venne definitivamente riconquistata solo nel XIII secolo dal re di Portogallo Sancho II (1209-1248).\nNel 1258 il re Afonso III (1210-1279), a difesa dai Castigliani costru\u00ec castelli a Estremoz, Evoramonte e Veiros e diede il \"foral\", cio\u00e8 i diritti feudali ad Estremoz. Incominci\u00f2 allora l'importanza della citt\u00e0 nelle lotte fra Portogallo e Castiglia.\nIl generale portoghese Nuno \u00c1lvares Pereira (1360-1431) stabil\u00ec a Estremoz il suo quartier generale e sconfisse i Castigliani nella battaglia di Ateiros. Nel castello visse il re Dionigi I (1261-1325), fondatore dell'universit\u00e0 di Coimbra, che vi fece costruire un palazzo reale all'interno; la moglie Isabella d'Aragona (1270-1336), si interporse qui fra gli eserciti di Alfonso VII di Castiglia e del figlio Alfonso IV di Portogallo (1251-1357) per evitare la guerra.\nDivenuta residenza reale, Estremoz acquist\u00f2 importanza e vi soggiornarono diversi re del Portogallo: nel convento dei francescani vi mor\u00ec nel 1367 il re Pietro I e secondo la tradizione prima di partire per l'India Vasco da Gama vi ricevette dalle mani del re Manuele (1469-1561) lo stendardo reale e i doni per il re di Calcutta. \nNel 1559 presso Estremoz si svolse una battaglia fra Portoghesi e Spagnoli e durante la guerra di restaurazione (1640-1668) da Estremoz si mossero le truppe portoghesi per le battaglie decisive contro gli Spagnoli (battaglia di Ameixal nel 1663 e battaglia dei Montes Claros.\nMonumenti e luoghi d'interesse.\nLa citt\u00e0 \u00e8 composta da due parti: una in alto (\"Cidade alta\") entro la cinta muraria, con le bianche antiche case dei secoli XIV-XVI e una in basso (Cidade baixa) con i bastioni delle fortificazioni del XVII secolo.\nEconomia.\nSi trova al centro di una zona ricca di cave di granito e di marmo bianco e di diversi colori, gi\u00e0 sfruttate dai Romani. Le cave forniscono l'85% del marmo esportato dal Portogallo, secondo paese esportatore nel mondo dopo l'Italia. Particolarmente pregiata la qualit\u00e0 rosa detta \"Rosa aurora\" od anche \"Rosa Estremoz\".\n\u00c8 un importante nodo stradale e basa la sua economia sull'agricoltura e sull'artigianato, in particolare quello tradizionale delle terrecotte dipinte. Ha un ricco mercato agricolo ogni sabato nella grande spianata del Rossio Marques de Pombal.\nGeografia antropica.\nFrazioni.\nIl comune comprende le seguenti frazioni (\"freguesias\"):"}
{"id": "150031", "revid": "1318658", "url": "https://it.wikipedia.org/wiki?curid=150031", "title": "\u00c9vora", "text": "\u00c9vora \u00e8 una citt\u00e0 portoghese, la pi\u00f9 grande della regione dell'Alentejo e capoluogo del distretto omonimo. In Portogallo, \u00e8 sede di un'universit\u00e0 seconda per antichit\u00e0 solo a quella di Coimbra, essendo stata fondata nel 1559.\n\u00c8 dotata di cinta muraria (opere risalenti a epoche diverse, le ultime del XVII secolo) e dominata da una cattedrale medioevale che torreggia sul labirinto di stradine del centro storico. Per la numerosa presenza di testimonianze architettoniche negli stili pi\u00f9 vari (gotico, rinascimentale, manuelino, neoclassico, manieristico e barocco), \u00e8 considerata una citt\u00e0-museo e dal 1986 \u00e8 Patrimonio dell'umanit\u00e0 UNESCO.\nStoria.\nIl luogo fu abitato gi\u00e0 dalla preistoria, come testimoniano i diversi siti megalitici presenti nei dintorni.\nNel periodo di dominazione romana, \u00c9vora fu un nodo importante di strade che collegavano diverse regioni di Spagna e Portogallo. \u00c8 citata da Plinio con il nome di \"Ebora Cerealis\" per l'abbondanza di granaglie prodotta nella regione. Da Cesare fu chiamata \"Liberalitas Julia\" e in seguito la citt\u00e0 si arricch\u00ec di monumenti di cui rimangono i resti: il tempio detto di Diana (ma non si sa se dedicato a Giove o a Diana) e un arco trionfale nella zona dove doveva trovarsi il foro. Fu conquistata da Ataulfo, re dei visigoti nel 416, poi nel 715 dagli arabi che vi restarono per quattro secoli e mezzo fino al 1165, quando Geraldo Sempavor (Geraldo senza paura) la riconquist\u00f2. Da allora conobbe un nuovo sviluppo, fu eretta una nuova cinta muraria in parte ancora visibile e divenne a diverse riprese sede delle \"cortes\" e residenza di re.\nDall'ascesa al trono di Giovanni I, \u00c9vora ebbe un periodo di splendore che la port\u00f2 a diventare nei secoli XV e XVI la seconda citt\u00e0 del Portogallo. Fu sede di un palazzo reale e dal 1559 un'universit\u00e0 che Giovanni III affid\u00f2 ai Gesuiti.\nQuando Sebasti\u00e3o Jos\u00e9 de Carvalho e Melo, marchese di Pombal, despota illuminato riformatore ricostru\u00ec Lisbona distrutta dal terremoto, centralizz\u00f2 il potere e nel 1759 espulse i Gesuiti e ne confisc\u00f2 i beni, l'universit\u00e0 venne soppressa e per \u00c9vora segu\u00ec un periodo di declino, finch\u00e9 nel secolo successivo torn\u00f2 ad essere un importante centro agricolo-commerciale.\nCinema e Sport.\nDal 2001, ogni anno si svolge il Fike - International Short Film Festival, un festival internazionale dedicato ai cortometraggi provenienti da tutto il mondo.\nLa citt\u00e0 possiede una squadra di calcio chiamata Juventude S.C."}
{"id": "150032", "revid": "1776051", "url": "https://it.wikipedia.org/wiki?curid=150032", "title": "Fafe", "text": "Fafe () \u00e8 un comune portoghese di 52.757 abitanti situato nel distretto di Braga.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Fafe \u00e8 suddiviso in 25 \"freguesias\" principali (letteralmente, parrocchie)."}
{"id": "150033", "revid": "110157", "url": "https://it.wikipedia.org/wiki?curid=150033", "title": "Felgueiras", "text": "Felgueiras \u00e8 un comune portoghese di 57.595 abitanti situato nel distretto di Porto.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Felgueiras \u00e8 suddiviso in 20 \"freguesias\" principali (letteralmente, parrocchie)."}
{"id": "150034", "revid": "22475", "url": "https://it.wikipedia.org/wiki?curid=150034", "title": "Ferreira do Alentejo", "text": "Ferreira do Alentejo () \u00e8 un comune portoghese di 9.010 abitanti situato nel distretto di Beja."}
{"id": "150035", "revid": "1776051", "url": "https://it.wikipedia.org/wiki?curid=150035", "title": "Ferreira do Z\u00eazere", "text": "Ferreira do Z\u00eazere () \u00e8 un comune portoghese di 9.422 abitanti situato nel distretto di Santar\u00e9m."}
{"id": "150036", "revid": "1776051", "url": "https://it.wikipedia.org/wiki?curid=150036", "title": "Figueira da Foz", "text": "Figueira da Foz () \u00e8 un comune portoghese di 62.601 abitanti situato nel distretto di Coimbra.\nCittadina della regione delle Beiras, \u00e8 una citt\u00e0 portuale e un importante centro di turismo balneare alla foce del fiume Mondego con, alle spalle, il verde promontorio della \"Serra da Boa Viagem\".\nStoria.\nReperti archeologici raccolti nel Museu Municipal Santos Rocha, intitolato all'archeologo che effettu\u00f2 i principali ritrovamenti lungo la foce del Mondego, testimoniano antichi insediamenti umani preistorici. Il museo contiene menhir, steli funerarie, scritte fenicie e resti romani, oltre a sculture, ceramiche, monete e, nel cortile coperto, un'esposizione dedicata alla pesca e alla marineria.\nDopo aver fatto parte degli insediamenti romani e poi arabi della regione, fu per lungo tempo un modesto borgo attorno al convento di Sant'Antonio fino ai primi anni del XVIII secolo quando il traffico portuale aument\u00f2 grazie all'insabbiamento del porto concorrente di Aveiro e all'installazione di cantieri navali nel suo territorio che ne favorirono lo sviluppo. Figueira ebbe allora lo statuto comunale con decreto del 1771 del Marchese di Pombal onnipotente ministro del re Giuseppe I e fu costruito un primo Palazzo Comunale sul porto.\nNel 1807 i francesi occuparono il Forte di Santa Catarina ma ne furono cacciati dai cittadini cui si erano aggregati studenti della vicina Coimbra. Un anno dopo sbarcarono sulla sua spiaggia circa diecimila soldati inglesi comandati dal duca di Wellington per combattere con i portoghesi nella \"guerra peninsulare\" contro le truppe napoleoniche.\nAlla seconda met\u00e0 del XX secolo risale lo sviluppo come centro turistico-balneare della citt\u00e0 che si arricch\u00ec di un nuovo quartiere di ville: il\nBarrio Novo, attorno al Forte di Santa Catarina, e si dot\u00f2 di una buona attrezzatura alberghiera.\nInoltre nel secolo scorso a Figueira si sono costruiti la diga foranea e il porto commerciale.\nSport.\nVi ha sede l'Associa\u00e7\u00e3o Naval 1\u00ba de Maio, squadra di calcio della seconda divisione portoghese."}
{"id": "150039", "revid": "254059", "url": "https://it.wikipedia.org/wiki?curid=150039", "title": "Figueira de Castelo Rodrigo", "text": "Figueira de Castelo Rodrigo () \u00e8 un comune portoghese di 7.158 abitanti situato nel distretto di Guarda.\n\u00c8 una cittadina della Beira Alta all'altitudine di 634 m che ebbe una grande importanza nella difesa della frontiera con la Spagna. A sud dell'abitato sorge il Castelo Rodrigo attorno al quale si svolsero diverse battaglie contro i Castigliani; al centro della fortezza ci sono i resti della Torre de Menagen e dell'antico palazzo. Nei pressi della chiesa parrocchiale c'\u00e8 un antico pelourinho del XVI secolo. A poca distanza a sud est di Figueira c'\u00e8 il Convento di Santa Maria de Agugiar con la grande chiesa gotico cistercense"}
{"id": "150040", "revid": "33689", "url": "https://it.wikipedia.org/wiki?curid=150040", "title": "Figueir\u00f3 dos Vinhos", "text": "Figueir\u00f3 dos Vinhos () \u00e8 un comune portoghese di 7.352 abitanti situato nel distretto di Leiria.\nSociet\u00e0.\nEvoluzione demografica.\n2017 menos Milles.. so i diventatos cerinos"}
{"id": "150041", "revid": "1776051", "url": "https://it.wikipedia.org/wiki?curid=150041", "title": "Fornos de Algodres", "text": "Fornos de Algodres () \u00e8 un comune portoghese di 5.629 abitanti situato nel distretto di Guarda."}
{"id": "150042", "revid": "110157", "url": "https://it.wikipedia.org/wiki?curid=150042", "title": "Freixo de Espada \u00e0 Cinta", "text": "Freixo de Espada \u00e0 Cinta () \u00e8 un comune portoghese di 4.184 abitanti situato nel distretto di Bragan\u00e7a."}
{"id": "150043", "revid": "1776051", "url": "https://it.wikipedia.org/wiki?curid=150043", "title": "Fronteira (Portogallo)", "text": "Fronteira () \u00e8 un comune portoghese di 3.732 abitanti situato nel distretto di Portalegre."}
{"id": "150044", "revid": "1305772", "url": "https://it.wikipedia.org/wiki?curid=150044", "title": "Funchal", "text": "Funchal (pronuncia portoghese ) \u00e8 un comune portoghese di abitanti, capoluogo della regione autonoma di Madera. Funchal \u00e8 la citt\u00e0 pi\u00f9 grande dell'isola; \u00e8 stata fondata nel 1421 da Jo\u00e3o Gon\u00e7alves Zarco ed \u00e8 stata elevata allo status di citt\u00e0 da re Manuele I nel 1508.\nGeografia fisica.\nOggi Funchal \u00e8 una citt\u00e0 moderna, situata in un'area unica, dove la conformazione geologica crea un anfiteatro naturale che circonda l'intera citt\u00e0, partendo dal porto e arrivando fino ai 1200 metri dei suoi pendii pi\u00f9 elevati. Questa protezione naturale attir\u00f2 i primi abitanti che costituirono il nucleo iniziale di Funchal.\nCapitale dell'isola da pi\u00f9 di cinque secoli, Funchal prende il nome dalla parola \"funcho\", che in portoghese significa finocchio, pianta molto presente sull'isola.\nParte del comune di Funchal \u00e8 racchiusa nella riserva naturale delle Ilhas Selvagens che si estende per 160 km a sud di Funchal.\nClima.\nIl clima di Funchal \u00e8 oceanico subtropicale. Le temperature sono molto gradevoli durante tutto l'anno. L'inverno \u00e8 molto mite e l'estate calda e secca. La pioggia \u00e8 rara in estate e molto frequente in inverno. Il vento \u00e8 molto comune.\nStoria.\nNel XVI secolo Funchal era un importante punto di approdo per le navi che andavano verso le Indie e il nuovo mondo ed era conosciuta per la ricchezza dei suoi mercanti. Era famosa inoltre per essere l'unico porto dove poter approvvigionarsi del vino e dello zucchero dell'isola di Madeira. \nFunchal divenne famosa nell'800 per il clima salutare e diversi membri della nobilt\u00e0 vi soggiornarono (spesso ospitati a villa Quinta Vigia): \nQui fu esiliata dopo la prima guerra mondiale la famiglia di Carlo I d'Austria che vi visse in ristrettezze economiche. Carlo vi mor\u00ec il primo aprile 1922.\n\"Freguesias\".\nFunchal comprende un certo numero di \u201cfreguesias\", divisioni amministrative paragonabili per certi aspetti a circoscrizioni. Esse sono:\nSport.\nCalcio.\nLe squadre principali sono il Club Sport Mar\u00edtimo e il Clube Desportivo Nacional. \u00c8 il comune che ha dato i natali all'attaccante Cristiano Ronaldo."}
{"id": "150045", "revid": "1776051", "url": "https://it.wikipedia.org/wiki?curid=150045", "title": "Fund\u00e3o (Portogallo)", "text": "Fund\u00e3o () \u00e8 un comune portoghese di 31.482 abitanti situato nel distretto di Castelo Branco.\nSi trova nella Beira Bassa a 497\u00a0m di altitudine, in un'area di estese coltivazioni frutticole fra la Serra da Gardunha a sud e la fertile depressione della Cova da Beira a nord."}
{"id": "150046", "revid": "1776051", "url": "https://it.wikipedia.org/wiki?curid=150046", "title": "Gavi\u00e3o (Portogallo)", "text": "Gavi\u00e3o () \u00e8 un comune portoghese di 4.887 abitanti situato nel distretto di Portalegre."}
{"id": "150047", "revid": "736476", "url": "https://it.wikipedia.org/wiki?curid=150047", "title": "G\u00f3is", "text": "G\u00f3is () \u00e8 un comune portoghese di 4.499 abitanti situato nel distretto di Coimbra."}
{"id": "150048", "revid": "1776051", "url": "https://it.wikipedia.org/wiki?curid=150048", "title": "Goleg\u00e3", "text": "Goleg\u00e3 () \u00e8 un comune portoghese di 5.913 abitanti situato nel distretto di Santar\u00e9m."}
{"id": "150049", "revid": "324090", "url": "https://it.wikipedia.org/wiki?curid=150049", "title": "Gondomar (Portogallo)", "text": "Gondomar () \u00e8 un comune portoghese di 164.096 abitanti situato nel distretto di Porto.\nStoria.\nDiversi reperti rivelano insediamenti umani fin dalla preistoria. L'esplorazione delle miniere d'oro nelle regioni vicine e la posizione strategica del \"Castrum\" provano la permanenza dei Romani in queste terre. Tra le altre versioni, il nome di \"Gondomar\" \u00e8 attribuito al re visigoto Gundemaro o \"Gundemarus\" (pi\u00f9 precisamente il suo genitivo, 'Gundemari'), comprendente le parole gotiche \"gunthi\" (lotta) e \"marhs\" (cavallo), che nel 610 avrebbe rilasciato dei privilegi. \nIl primo documento ufficiale in cui Gondomar riceve alcuni privilegi risale al 1193 dal re Sancho I. La seconda carta del \"Comune di Gondomar\" viene concessa durante il regno di Manuel I nel 1514. Nel corso degli anni, vari cambiamenti nello status e nella delimitazione di alcune localit\u00e0 hanno cambiato la forma della contea.\nNel 1991 Gondomar riceve la qualifica di citt\u00e0.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Gondomar \u00e8 suddiviso in 7 \"freguesias\" principali (letteralmente, parrocchie)."}
{"id": "150051", "revid": "1776051", "url": "https://it.wikipedia.org/wiki?curid=150051", "title": "Gouveia (Portogallo)", "text": "Gouveia () \u00e8 un comune portoghese di 16.122 abitanti situato nel distretto di Guarda.\n\u00c8 una citt\u00e0 all'altitudine di 650\u00a0m sulla Serra da Estrela nella regione storica della Beira Alta. Come gran parte delle citt\u00e0 montane della zona ha subito nella seconda met\u00e0 del secolo scorso una consistente diminuzione della popolazione.\nSi notano la \"Casa da torre\", palazzo del '500 che ospita il centro di informazione del parco naturale della Serra, il \"Pa\u00e7o do Concelho\" antico collegio gesuitico del '700, il \"Museu Municipal de Arte Moderna\" che conserva un sostanzioso gruppo di opere del pittore Abel Manta (1888-1982) nato a Gouveia e altre opere di artisti portoghesi moderni e contemporanei.\nGouveia \u00e8 il centro del \"Parque Natural de Serra da Estrela\", la pi\u00f9 vasta area protetta del Portogallo, di particolare interesse all'interno del parco: la valle glaciale \"Vale Glaciario de Z\u011bzere\" coperta da arbusti, le enormi formazioni rocciose delle \"Penhas Douradas\" all'altitudine di 1668\u00a0m, il \"C\u00e2ntaro Magro (1940\u00a0m) e il \"Po\u00e7o do Inferno\" (1066), canyon con al fondo il torrente Liandros che scende formando delle piccole cascate."}
{"id": "150052", "revid": "122579971", "url": "https://it.wikipedia.org/wiki?curid=150052", "title": "Gr\u00e2ndola", "text": "Gr\u00e2ndola () \u00e8 un comune portoghese di 14.901 abitanti situato nel distretto di Set\u00fabal.\nNegli anni sessanta a Gr\u00e2ndola fu in attivit\u00e0 una cooperativa operaia, la \"Sociedade Musical Fraternidade Oper\u00e1ria Grandolense\", osteggiata e repressa dal regime di Salazar, alla quale il cantautore Jos\u00e9 Afonso dedic\u00f2 una canzone che il 25 aprile 1974 fu trasmessa alla radio come segnale d'inizio della Rivoluzione dei garofani."}
{"id": "150053", "revid": "106456", "url": "https://it.wikipedia.org/wiki?curid=150053", "title": "Guimar\u00e3es", "text": "Guimar\u00e3es () \u00e8 un comune portoghese di abitanti situato nel distretto di Braga. Il suo territorio comunale \u00e8 bagnato dalle acque del fiume Ave.\nCentro di industrie tessili, di commerci e di artigianato soprattutto di coltelleria e oreficeria, \u00e8 situata nel verde paesaggio montano del Minho, regione storica del Portogallo.\n\u00c8 stata Capitale europea della cultura per il 2012 assieme a Maribor.\nStoria.\n\u00c8 di origine celtica e fu chiamata Wimara. Nel X secolo il re Ramiro II di Le\u00f3n diede un convento alla contessa Mumadona Dias attorno al quale si consolid\u00f2 l'insediamento, pertanto la contessa \u00e8 considerata la fondatrice della citt\u00e0 che divenne la capitale della contea di Portucale data nel 1095 da Alfonso VI re di Castiglia e Le\u00f3n al genero Enrico di Borgogna che fiss\u00f2 vi la sua residenza. Alla sua morte il figlio Alfonso Henriques si ribell\u00f2 alla reggenza della madre appoggiata dai sovrani del Leon e si mise a capo di cavalieri che combatterono gli spagnoli del regno per l'indipendenza, che ottenne nel 1128 con la vittoria nella battaglia di S\u00e3o Mamede a pochi chilometri dal castello di Guimar\u00e3es. Alfonso Henriques si diede allora a combattere gli Arabi che ancora occupavano il sud e li vinse definitivamente nel 1139 nella battaglia di Orique. Si fece proclamare re e da lui si fa iniziare il Regno del Portogallo. La prima capitale ufficiale sar\u00e0 Coimbra e nonostante la conquista di Lisbona nel 1147, quest'ultima divenne capitale solo con il re Alfonso III nel 1255. Grazie all'intraprendenza dei suoi borghesi si svilupp\u00f2 nel XVI secolo come polo manufatturiero portoghese e tale \u00e8 tuttora.\nInfrastrutture e trasporti.\nIl trasporto pubblico urbano \u00e8 gestito dalla Transportes Urbanos de Guimar\u00e3es che gestisce 21 linee di autobus. Il principale scalo ferroviario \u00e8 la Stazione di Guimar\u00e3es.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Guimar\u00e3es \u00e8 suddiviso in 48 \"freguesias\" principali (letteralmente, parrocchie).\nSport.\nLe principali squadre di calcio locali sono il Vit\u00f3ria Sport Clube (conosciuto principalmente come ) ed il ."}
{"id": "150054", "revid": "110157", "url": "https://it.wikipedia.org/wiki?curid=150054", "title": "Horta", "text": "Horta () \u00e8 un comune portoghese di 15.038 abitanti (2011) situato nella regione autonoma delle Azzorre: il comune \u00e8 situato nell'isola di Faial e comprende l'intero territorio dell'isola. \nLa citt\u00e0 ospita un campus dell'universit\u00e0 delle Azzorre.\nLetteratura.\nLe isole Azzorre sono lo scenario di un romanzo di Antonio Tabucchi, lo scrittore italiano legato da un amore viscerale al Portogallo e maggiore conoscitore, critico e traduttore dell\u2019opera dello scrittore Fernando Pessoa. Proprio a Horta, Tabucchi ha ambientato il romanzo \"Donna di Porto Pim\"."}
{"id": "150055", "revid": "1776051", "url": "https://it.wikipedia.org/wiki?curid=150055", "title": "Idanha-a-Nova", "text": "Idanha-a-Nova () \u00e8 un comune portoghese di 11.659 abitanti situato nel distretto di Castelo Branco."}
{"id": "150056", "revid": "1812137", "url": "https://it.wikipedia.org/wiki?curid=150056", "title": "\u00cdlhavo", "text": "\u00cdlhavo () \u00e8 un comune portoghese di 38.598 abitanti situato nel distretto di Aveiro."}
{"id": "150057", "revid": "339392", "url": "https://it.wikipedia.org/wiki?curid=150057", "title": "Coro (vento)", "text": ""}
{"id": "150058", "revid": "74801", "url": "https://it.wikipedia.org/wiki?curid=150058", "title": "Lagoa (Algarve)", "text": "Lagoa () \u00e8 un comune portoghese di abitanti situato nel distretto di Faro."}
{"id": "150060", "revid": "84604", "url": "https://it.wikipedia.org/wiki?curid=150060", "title": "Lagos (Portogallo)", "text": "Lagos () \u00e8 un comune portoghese di 25.398 abitanti situato nel distretto di Faro.\nFa parte dell'Algarve che, grazie al suo clima mite, allo splendido litorale e alle montagne dell'entroterra \u00e8 la regione pi\u00f9 frequentata dai turisti. La cittadina \u00e8 oggi un centro turistico ben dotato di attrezzature alberghiere; nel passato ebbe importanza per le prime spedizioni dei navigatori portoghesi lungo le coste dell'Africa, aperte da Gil Eanes nel 1434 che part\u00ec da Lagos. Da qui l'infante Enrico il Navigatore favoriva le spedizioni dei navigatori. Lagos fu capoluogo della regione dal 1578 al 1\u00ba novembre 1755, quando fu colpita dal disastroso terremoto ricordato anche per le gravi distruzioni subite da Lisbona in quella occasione. Su \"pra\u00e7a da Republica\", la piazza principale della citt\u00e0, oltre al monumento ad Henrique il Conquistatore c'\u00e8 l'Alfandega (sec. XVI), tradizionalmente indicata come il luogo dove avvenne il primo mercato di schiavi africani portati da navi portoghesi. Si dice anche che dalla finestra di un edificio della piazza il famoso re Sebastiano I del Portogallo (1554-78) abbia tenuto l'ultimo discorso alle truppe prima della disastrosa spedizione militare in Marocco che culmin\u00f2 con la disfatta di Ksar El Kebir in cui morirono il re e tanti giovani della nobilt\u00e0 portoghese. L'episodio diede origine al mito del \"sebastianismo\": non essendoci testimonianze certe della sua morte in battaglia, il re sarebbe tornato a liberare il Portogallo dalla dominazione spagnola. La vicenda secondo alcuni avrebbe anche dato inizio al \"fado\" il canto di origine popolare dal tono melanconico e doloroso pervaso dal senso di fatalit\u00e0 di chi ha perduto i suoi cari in quella battaglia.\nDa notare \u00e8 la chiesa \"de Santo Antonio\" barocca del 1769 con un interno fastoso. Il Museu Regional conserva raccolte di archeologia ed etnografia regionali.\nDi fronte a Lagos ci sono piccole insenature con spiagge sabbiose molto frequentate nei mesi estivi: Praia da dona Ana con grandi faraglioni, Praia de Camilo, Porto de Mos fra pareti rocciose che la riparano dai venti dell'Oceano e, a 8\u00a0km, Luz grande centro turistico."}
{"id": "150061", "revid": "1776051", "url": "https://it.wikipedia.org/wiki?curid=150061", "title": "Lajes das Flores", "text": "Lajes das Flores () \u00e8 un comune portoghese di 1.503 abitanti (2011) situato nella regione autonoma delle Azzorre."}
{"id": "150062", "revid": "1776051", "url": "https://it.wikipedia.org/wiki?curid=150062", "title": "Lajes do Pico", "text": "Lajes do Pico () \u00e8 un comune portoghese di 4.701 abitanti (2011) situato nella regione autonoma delle Azzorre."}
{"id": "150063", "revid": "1776051", "url": "https://it.wikipedia.org/wiki?curid=150063", "title": "Lamego", "text": "Lamego () \u00e8 un comune e una citt\u00e0 portoghese di 28.081 abitanti situato nel distretto di Viseu. \u00c8 una citt\u00e0 d'arte, sede vescovile ed un importante centro vinicolo posto fra le colline vitifere della Beira Alta, sul versante meridionale della valle del Douro."}
{"id": "150064", "revid": "74801", "url": "https://it.wikipedia.org/wiki?curid=150064", "title": "Leiria", "text": "Leiria () \u00e8 un comune portoghese di abitanti situato nella storica provincia di Beira Litorale, nel Portogallo centrale. La citt\u00e0 si trova nel distretto di Leiria.\n\u00c8 posta ai margini orientali della foresta di Pinhal de Leiria che i monaci di Alcoba\u00e7a impiantarono nel XII secolo per frenare l'avanzata delle dune sabbiose del litorale oceanico. La pineta che separa Leiria dal mare \u00e8 di propriet\u00e0 dello Stato ed \u00e8 sfruttata per la produzione di legno, resina e trementina. In passato forn\u00ec il legno per la costruzione dei vascelli dei navigatori portoghesi.\nStoria.\nIn epoca romana Leiria era una stazione sulla importante via che da Olisipo (Lisbona) attraverso Conimbriga (Coimbra) portava a Bracara Augusta (Braga). Occupata dagli Arabi fu al centro dei combattimenti fra Musulmani e Cristiani e fu poi la sede preferita da Dionigi del Portogallo re del Portogallo dal 1279 al 1325 e della regina Isabella. La citt\u00e0 segu\u00ec poi le vicende della storia portoghese senza esserne protagonista. Lo scrittore Jos\u00e9 Maria E\u00e7a de Queiroz (1845-1900) considerato il maggior prosatore portoghese, nel suo romanzo \"O crime de padre Amaro\" del 1874 d\u00e0 un quadro, molto vivace e mordace allo stesso tempo, della vita della citt\u00e0 ai suoi tempi. Oggi \u00e8 sede d'industrie e commerci e conserva tracce del passato nel castello merlato e con due torri quadrangolari che la domina dall'alto di una collina, nel quartiere della Baixa alla base della collina del castello con le sue vie strette fiancheggiate da case modeste, nella Cattedrale eretta nel 1545 e nella chiesa romanica di S\u00e3o Pedro.\nAd est del centro su un colle con ampia veduta sulla citt\u00e0 sorge il \"Santu\u00e1rio de Nossa Senhora da Encarna\u00e7\u00e3o\" della fine del Cinquecento. \nAttraversando la pineta, che si estende per lungo l'Oceano e di larghezza si raggiunge la costa lungo la quale si trovano eleganti insediamenti turistici, un centro termale (Monte Real) ed anche un'antica vetreria fondata dagli inglesi nel 1748 nella cittadina di Marinha Grande."}
{"id": "150066", "revid": "1776051", "url": "https://it.wikipedia.org/wiki?curid=150066", "title": "Loul\u00e9", "text": "Loul\u00e9 () \u00e8 un comune portoghese di 70.622 abitanti situato nel distretto di Faro.\n\u00c8 una vivace cittadina di commerci e artigianato di lavorazione del cuoio, dell'ottone, del rame, del bamb\u00f9 e dei vimini.\nInteressanti monumenti sono: la Chiesa parrocchiale del XIII secolo, i resti del Convento da Gra\u00e7a dello stesso secolo, e di quelli del castello di origine araba ricostruito nel XIII secolo, la Igreja da Misericordia. A 2\u00a0km ad est \u00e8 la \"ermida de Nossa Senhora da Pietade\" rinascimentale del sec. XVI che contiene l'immagine di \"M\u00e2e Soberana\", patrona di Loule. Nei dintorni si trovano le \"Ruinas de Milreu\" resti di un insediamento romano e il borgo di Almancil con la chiesa di S\u00e2o Lauren\u00e7o dos Malos che ha l'interno ricoperto di asulejos del 1730 attribuiti a Policarpo Oliveira Bernandes pittore portoghese vissuto dal 1695 al 1778.\nLa citt\u00e0 \u00e8 conosciuta a livello nazionale per ospitare una delle pi\u00f9 belle parate di carnevale e per la \"notte bianca\" che si tiene l'ultimo sabato di agosto. Uno degli eventi pi\u00f9 interessanti \u00e8 poi il Festival MED, che celebra le culture del bacino del Mediterraneo con tanta musica, gastronomia, artigianato, danza e workshops.\nFreguesias.\nIl concilio di Loul\u00e9 si suddivide in 9 freguesias:"}
{"id": "150067", "revid": "1776051", "url": "https://it.wikipedia.org/wiki?curid=150067", "title": "Loures", "text": "Loures () \u00e8 un comune portoghese di 199.059 abitanti situato nel distretto di Lisbona."}
{"id": "150068", "revid": "1776051", "url": "https://it.wikipedia.org/wiki?curid=150068", "title": "Lourinh\u00e3", "text": "Lourinh\u00e3 () \u00e8 un comune portoghese di 23.265 abitanti situato nel distretto di Lisbona."}
{"id": "150069", "revid": "110157", "url": "https://it.wikipedia.org/wiki?curid=150069", "title": "Lous\u00e3", "text": "Lous\u00e3 () \u00e8 un comune portoghese di 15.753 abitanti situato nel distretto di Coimbra."}
{"id": "150070", "revid": "1598666", "url": "https://it.wikipedia.org/wiki?curid=150070", "title": "Lousada", "text": "Lousada () \u00e8 un comune portoghese di 47.387 abitanti situato nel distretto di Porto.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Lousada \u00e8 suddiviso in 15 \"freguesias\" principali (letteralmente, parrocchie)."}
{"id": "150071", "revid": "1684799", "url": "https://it.wikipedia.org/wiki?curid=150071", "title": "Ma\u00e7\u00e3o", "text": "Ma\u00e7\u00e3o () \u00e8 un comune portoghese di 8.442 abitanti situato nel distretto di Santar\u00e9m."}
{"id": "150073", "revid": "1776051", "url": "https://it.wikipedia.org/wiki?curid=150073", "title": "Macedo de Cavaleiros", "text": "Macedo de Cavaleiros () \u00e8 un comune portoghese di 17.449 abitanti situato nel distretto di Bragan\u00e7a."}
{"id": "150074", "revid": "110157", "url": "https://it.wikipedia.org/wiki?curid=150074", "title": "Machico", "text": "Machico () \u00e8 un comune portoghese di 21.747 abitanti situato nella regione autonoma di Madera."}
{"id": "150075", "revid": "110157", "url": "https://it.wikipedia.org/wiki?curid=150075", "title": "Madalena (Portogallo)", "text": "Madalena () \u00e8 un comune portoghese di 6.049 abitanti (2011) situato nell'isola di Pico, regione autonoma delle Azzorre."}
{"id": "150076", "revid": "110157", "url": "https://it.wikipedia.org/wiki?curid=150076", "title": "Mafra (Portogallo)", "text": "Mafra () \u00e8 un comune portoghese di 54.358 abitanti situato nel distretto di Lisbona e posto al centro della regione storica dell'Estremadura.\nMonumenti e luoghi d'interesse.\nPalazzo nazionale di Mafra.\nMafra \u00e8 nota soprattutto per il suo convento barocco, detto l'\"Escorial del Portogallo\" per l'analogia con il famoso monastero dell'Escorial fatto costruire vicino a Madrid da Filippo II di Spagna.\nIl convento-palazzo, fu costruito tra il 1717 e il 1730 su progetto dell'architetto del Regno del Portogallo Johann Friedrich Ludwig (1693-1752), ma diversi furono gli artisti che contribuirono alla sua realizzazione voluta da Giovanni V, re del Portogallo dal 1706 al 1750.\nSi tratta di un'immensa costruzione a pianta quadrata con lati di 220 metri, con 900 sale, 4500 fra porte e finestre ed \u00e8 costituita dal palazzo, dal convento e dalla basilica ai cui fianchi si trovano due torri campanarie alte 68 metri con 114 campane, le pi\u00f9 grandi delle quali pesano ciascuna 12 tonnellate, e una cupola rivestita di marmi bianchi e rosa. Nel vestibolo ci sono 14 statue di marmo di Carrara di scultori italiani. Gli appartamenti reali sono dotati di mobili, arredi, arazzi e quadri del XIX secolo, sale di musica, da gioco, della caccia e di una biblioteca lunga 85 metri con una galleria rococ\u00f2 con libri ed incunaboli di grande valore. Il 4 ottobre 1910, prima di imbarcarsi per il Brasile, vi pass\u00f2 la notte precedente alla proclamazione della Repubblica l'ultimo re del Portogallo, dom Manuel II, che era fuggito da Lisbona in rivolta.\nFreguesias.\nElenco delle \"freguesias\" (divisioni amministrative sub-comunali) di Mafra:"}
{"id": "150077", "revid": "1937503", "url": "https://it.wikipedia.org/wiki?curid=150077", "title": "Mangualde", "text": "Mangualde () \u00e8 un comune portoghese di 20.990 abitanti situato nel distretto di Viseu. Ha una popolazione di 19.880 abitanti, in un'area di 219.26 km2.\nVi \u00e8 nata la cantante Lio."}
{"id": "150079", "revid": "1776051", "url": "https://it.wikipedia.org/wiki?curid=150079", "title": "Manteigas", "text": "Manteigas () \u00e8 un comune portoghese di 4.094 abitanti situato nel distretto di Guarda.\n\u00c8 posto in bella posizione nella \"Valle del rio Z\u00eazere\" all'altitudine di 775\u00a0m. con edifici settecenteschi.\nFa parte della regione della Beira Alta ed \u00e8 al centro del \"Parque Natural da Serra de Estr\u00eala\", la pi\u00f9 vasta area protetta del Portogallo (1000 ha.) che comprende la Serra da Estrela, massima catena portoghese dall'aspetto selvaggio ma ricca di vegetazione, di boschi e pascoli. Da qui si pu\u00f2 salire in 6,5\u00a0km al \"Po\u00e7o do Inferno\" (1006\u00a0m), canyon dove scende a cascatelle il torrente Liandros, si pu\u00f2 percorrere la valle glaciale coperta da arbusti \"vale Glaciario de Z\u00eazere\" e andare a 18\u00a0km di distanza alle \"Penhas Douradas\" enormi formazioni rocciose a 1668 metri di altitudine."}
{"id": "150080", "revid": "1776051", "url": "https://it.wikipedia.org/wiki?curid=150080", "title": "Marco de Canaveses", "text": "Marco de Canaveses () \u00e8 un comune portoghese di 52.419 abitanti situato nel distretto di Porto.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Marco de Canaveses \u00e8 suddiviso in 16 \"freguesias\" principali (letteralmente, parrocchie)."}
{"id": "150081", "revid": "33689", "url": "https://it.wikipedia.org/wiki?curid=150081", "title": "Marinha Grande", "text": "Marinha Grande () \u00e8 un comune portoghese di 35.571 abitanti situato nel distretto di Leiria.\nSociet\u00e0.\nEvoluzione demografica.\nPopolazione di Marinha Grande (1920 \u2013 2004)"}
{"id": "150083", "revid": "1318658", "url": "https://it.wikipedia.org/wiki?curid=150083", "title": "Marv\u00e3o", "text": "Marv\u00e3o () \u00e8 un comune portoghese di 4.029 abitanti situato nel distretto di Portalegre.\nIl villaggio, le cui case sono tutte dipinte di bianco, \u00e8 posto sulla cima di un monte e completamente circondato dalle mura di un castello, dalla cui muraglia \u00e8 possibile una visione a 360\u00b0 degli altopiani circostanti, portoghesi e spagnoli.\nIl villaggio e la cima del monte ove esso \u00e8 situato sono inclusi nella lista dei candidati a Patrimonio dell'Umanit\u00e0 dell'UNESCO dal 2000.\nCollegamenti esterni.\ne si trova in portogallo"}
{"id": "150084", "revid": "116577388", "url": "https://it.wikipedia.org/wiki?curid=150084", "title": "Matosinhos", "text": "Matosinhos () \u00e8 un comune portoghese di 167.026 abitanti situato nel distretto di Porto.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Matosinhos \u00e8 suddiviso in 4 \"freguesias\" principali (letteralmente, parrocchie).\nGemellaggi.\nLa citt\u00e0 \u00e8 gemellata con:\nAccordi di cooperazione.\nLa citt\u00e0 ha un accordo di cooperazione con:"}
{"id": "150085", "revid": "1776051", "url": "https://it.wikipedia.org/wiki?curid=150085", "title": "Mealhada", "text": "Mealhada () \u00e8 una citt\u00e0 e un comune portoghese di 20.751 abitanti situato nel distretto di Aveiro, in Regiao de Coimbra.\nSport.\nHa ospitato i campionati europei femminili di hockey su pista 2018."}
{"id": "150086", "revid": "1305772", "url": "https://it.wikipedia.org/wiki?curid=150086", "title": "M\u00eada", "text": "M\u00eada \u00e8 un comune portoghese di 6.239 abitanti situato nel distretto di Guarda."}
{"id": "150087", "revid": "1776051", "url": "https://it.wikipedia.org/wiki?curid=150087", "title": "Melga\u00e7o (Portogallo)", "text": "Melga\u00e7o () \u00e8 un comune portoghese di 9.996 abitanti situato nel distretto di Viana do Castelo. \u00c8 il comune pi\u00f9 settentrionale del Portogallo."}
{"id": "150088", "revid": "1776051", "url": "https://it.wikipedia.org/wiki?curid=150088", "title": "M\u00e9rtola", "text": "M\u00e9rtola () \u00e8 un comune portoghese di 8.712 abitanti situato nel distretto di Beja.\nGeografia fisica.\nIl comune \u00e8 attraversato dal Guadiana, che segna, insieme al Chanza, il confine con la Spagna."}
{"id": "150089", "revid": "110157", "url": "https://it.wikipedia.org/wiki?curid=150089", "title": "Mes\u00e3o Frio", "text": "Mes\u00e3o Frio () \u00e8 un comune portoghese di 4.926 abitanti situato nel distretto di Vila Real."}
{"id": "150090", "revid": "1776051", "url": "https://it.wikipedia.org/wiki?curid=150090", "title": "Miranda do Corvo", "text": "Miranda do Corvo () \u00e8 un comune portoghese di 13.069 abitanti situato nel distretto di Coimbra."}
{"id": "150091", "revid": "93556", "url": "https://it.wikipedia.org/wiki?curid=150091", "title": "Miranda do Douro", "text": " \nMiranda do Douro (pronuncia portoghese , in mirandese \"Miranda de l Douro\") \u00e8 un comune portoghese di 8.048 abitanti situato nel distretto di Bragan\u00e7a. \u00c8 il comune pi\u00f9 orientale del Portogallo.\n\u00c8 un'antica cittadina a 675 m di altitudine che domina la valle del Douro ai confini con la Spagna nella regione Tras os Montes. Era cinta da mura di cui rimangono resti, al cui interno \u00e8 presente un gruppo di case del secolo XV. Fu sede vescovile fino a quando questa non venne trasferita a Bragan\u00e7a.\nDintorni.\nA poca distanza da Miranda del Douro, si trovano alcuni bacini artificiali detti \"barragem\", fra cui \"Bomposta\" (situato a 400 metri di altitudine), \"Picote\" (con una diga alta 100 metri e centrale scavata nella roccia), \"Miranda\" (primo dei grandi sbarramenti che regolano il corso del Douro).\nA una decina di chilometri, c'\u00e8 il centro di Duas Igrejas noto per i \"pauliteros\" ballerini della tipica danza regionale fatta con i \"paulitos\", i bastoni.\nA 3 chilometri, nella frazione Solhapa, vi sono delle grotte con graffiti preistorici.\nSociet\u00e0.\nLingue e dialetti.\nA Miranda si parla mirandese, una derivazione della Lingua leonese riconosciuta dal Parlamento del Portogallo."}
{"id": "150092", "revid": "1776051", "url": "https://it.wikipedia.org/wiki?curid=150092", "title": "Mirandela", "text": "Mirandela () \u00e8 un comune portoghese di 25.819 abitanti situato nel distretto di Bragan\u00e7a.\nGeografia.\nLa citt\u00e0 di Mirandela si trova nella valle del fiume Tua, su un altopiano caratterizzato da terreni molto fertili, dove si coltivano gli ulivi. Intorno alla citt\u00e0, vi sono molte colline, che conferiscono un microclima caratterizzato da estati calde ed afose. Il terreno della zona \u00e8 prevalentemente scistoso.\nLa citt\u00e0 si trova ad un'altitudine di 210-280 metri.\nStoria.\nI primi insediamenti di Mirandela risalgono al periodo preistorico. Durante l'epoca romana, la citt\u00e0 era nota come \"Caladunum\" e aveva lo status di \"civitas\": numerosi reperti romani sono stati rinvenuti nelle localit\u00e0 di Castelo Velho, S\u00e3o Martinho, Mourel e Prado Pequeno, tra cui monete di rame dell'impero di Tiberio. All'epoca la \"civitas\" si trovava nella regione di S\u00e3o Martinho, ma ci sono riferimenti contrastanti in merito alla localizzazione del principale insediamento, in quanto nel cosrso dei secoli \u00e8 stato spostato.\nErnesto de Sales fa riferimento a tre documenti che localizzano il villaggio cristiano vicino a S\u00e3o Martinho (sebbene un altro documento nel 1258 contestato l'esistenza del villaggio di Mirandela nella zona di questa regione):\nDa documenti di re Dionigi del Portogallo, nel momento in cui stavano realizzando le difese della citt\u00e0 di Guarda (2 settembre 1282), il trasferimento della citt\u00e0 di Mirandela alla sommit\u00e0 del monte S\u00e3o Miguel (dove vi era una piccola cappella) si era probabilmente gi\u00e0 verificato: questa posizione era facilmente difendibile e dominava la vista delle terre fertili e dell'accesso fluviale.\nRe Alfonso III concesse un \"foral\" (concessione) il 25 maggio 1250: il magistrato di Mirandela all'epoca governava una regione che comprendeva Torre de D. Chama, Frechas, Sesulfe, Nozelos, Vilas Boas, Vale de Asnes e Corti\u00e7os. Tale concessione fu poi ampliata e modificata da re Denis, che eman\u00f2 un \"foral\" aggiornato il 7 marzo 1291, prevedendo che ogni abitante del villaggio in grado di farlo contribuisse con un cavallo, manodopera e una tassa annuale da pagare nel giorno di S\u00e3o Miguel, nel mese di settembre. Re Denis ordin\u00f2 inoltre la costruzione di mura di protezione in tutto l'insediamento principale, da mantenere per supportare le esigenze militari. All'inizio del XVI secolo non vi erano pi\u00f9 resti di un castello o di pareti. Il castello fu poi descritto come avente tre porte (Sant'Antonio, Santiago e Portela) e piccola porta (San Jos\u00e9), oltre ad una porta vicino a Quebra-Costas; possedeva altres\u00ec merli e, vicino al blocco delle prigioni, vi era la residenza reale.\nMirandela fu donata alla famiglia T\u00e1vora intorno al 1301, quando re Denis firm\u00f2 sul suo titolo per Branca Louren\u00e7o, rimanendo in questo ramo ereditario fino a Francisco de Assis de T\u00e1vora (1721-1759).\nLa citt\u00e0 di Mirandela \u00e8 stata elevata al rango di citt\u00e0, il 28 giugno 1984.\nMonumenti e luoghi d'interesse.\nTra i monumenti architettonici della citt\u00e0 vi sono diversi edifici storici, due ponti medievali e alcune chiese.\nIn particolare si pu\u00f2 osservare il palazzo del Tavoras, edificio manierista del XVII secolo che oggi ospita il consiglio comunale (\"C\u00e2mara Municipal\"), e il castello del XIII secolo, di cui l'ultima delle tre porte \u00e8 il resto pi\u00f9 evidente.\nIl museo civico municipale \"Armindo Teixeira Lopes\" \u00e8 dedicato ai pi\u00f9 famosi artisti della citt\u00e0 ed \u00e8 considerato un importante museo d'arte del Portogallo: sono esposti 460 dipinti e sculture di 286 artisti nazionali e stranieri, tra cui Jos\u00e9 de Almada-Negreiros, Artur Bual, Abel Manta, Domingos Sequeira, Jo\u00e3o Hogan e Maria Helena Vieira da Silva.\nOltre alla biblioteca comunale e all'auditorium municipale (che include cinema e sala concerti), vi \u00e8 un museo etnografico museo nella frazione di Su\u00e7\u00e3es e un museo di cimeli a Romeu.\nNella zona ci sono vari sentieri che conducono ai villaggi circostanti, dove possono essere visitati mulini e frantoi.\nL'ufficio turistico si trova nei pressi della stazione ferroviaria.\nEconomia.\nL'area di Mirandela fa parte di una zona geografica in cui vengono prodotti alimentari con Denominazione di Origine Protetta (DOP) o indicazione geografica protetta (IGP), come ad esempio:\nInfrastrutture e trasporti.\nFino al 2009, Mirandela era servita dalla ferrovia del Tua, linea a scartamento ridotto che collegava Bragan\u00e7a a Tua. La parte nord della linea da Mirandela a Bragan\u00e7a chiuse nei primi anni 1990, mentre la linea verso Tua chiuse nel 2009. Tuttavia, parte della ferrovia del Tua vicino a Mirandela \u00e8 ancora attiva con servizi passeggeri locali, come il Metro de Mirandela."}
{"id": "150093", "revid": "1776051", "url": "https://it.wikipedia.org/wiki?curid=150093", "title": "Mogadouro", "text": "Mogadouro (, in mirandese Mogadouro) \u00e8 un comune portoghese di 11.235 abitanti situato nel distretto di Bragan\u00e7a.\nSport.\nIl comune \u00e8 rappresentato nel campionato portoghese di calcio a 5 dal Clube Acad\u00e9mico de Mogadouro."}
{"id": "150094", "revid": "110157", "url": "https://it.wikipedia.org/wiki?curid=150094", "title": "Moimenta da Beira", "text": "Moimenta da Beira () \u00e8 un comune portoghese situato nel distretto di Viseu. Appartenente alla Regione Nord e subregione del Douro, con circa 2.400 abitanti.\n\u00c8 sede di un territorio (concelho) con 219,75 km\u00b2 di area e 11.074 abitanti (2001), suddivisi in 20 villaggi (freguesias). Il territorio \u00e8 limitato a nordest da Tabua\u00e7o, a sudest da Sernancelhe, a sud da S\u00e1t\u00e3o, ad ovest da Vila Nova de Paiva e Tarouca e a nordest da Armamar.\nLa localisazione geografica del concelho di Moimenta da Beira, tra la valle del Douro, di clima tipicamente mediterranio e le terre alte della Beira Alta, di clima di montagna, favorevole all'existenza di specie vegetali e animali variegate. Famosa per la produzione di vino e mele, principalmente della specie \"bravo de esmolfe\", e, anche, per essere il paese dove lo scrittore Aquilino Ribeiro visse in varie fasi della sua vita, pi\u00f9 precisamente nel piccolo villaggio di Soutosa."}
{"id": "150095", "revid": "1776051", "url": "https://it.wikipedia.org/wiki?curid=150095", "title": "Moita (Portogallo)", "text": "Moita () \u00e8 un comune portoghese di 67.449 abitanti situato nel distretto di Set\u00fabal."}
{"id": "150096", "revid": "1776051", "url": "https://it.wikipedia.org/wiki?curid=150096", "title": "Mon\u00e7\u00e3o (Portogallo)", "text": "Mon\u00e7\u00e3o () \u00e8 un comune portoghese di 19.956 abitanti situato nel distretto di Viana do Castelo."}
{"id": "150097", "revid": "1776051", "url": "https://it.wikipedia.org/wiki?curid=150097", "title": "Monchique", "text": "Monchique () \u00e8 un comune portoghese di 6.974 abitanti situato nel distretto di Faro, ai piedi dell'omonima montagna che con 902 metri di altitudine \u00e8 la pi\u00f9 alta vetta dell'Algarve."}
{"id": "150098", "revid": "1776051", "url": "https://it.wikipedia.org/wiki?curid=150098", "title": "Mondim de Basto", "text": "Mondim de Basto () \u00e8 un comune portoghese di 8.573 abitanti situato nel distretto di Vila Real."}
{"id": "150100", "revid": "278650", "url": "https://it.wikipedia.org/wiki?curid=150100", "title": "Montalegre", "text": "Montalegre () \u00e8 un comune portoghese di 12.762 abitanti situato nel distretto di Vila Real."}
{"id": "150101", "revid": "1776051", "url": "https://it.wikipedia.org/wiki?curid=150101", "title": "Montemor-o-Novo", "text": "Montemor-o-Novo () \u00e8 un comune portoghese di 18.578 abitanti situato nel distretto di \u00c9vora."}
{"id": "150102", "revid": "1776051", "url": "https://it.wikipedia.org/wiki?curid=150102", "title": "Montemor-o-Velho", "text": "Montemor-o-Velho () \u00e8 un comune portoghese di 25.478 abitanti situato nel distretto di Coimbra.\nNel suo territorio le acque del fiume Mondego ricevono quelle del fiume Arunca."}
{"id": "150103", "revid": "373458", "url": "https://it.wikipedia.org/wiki?curid=150103", "title": "Montijo (Portogallo)", "text": "Montijo () \u00e8 un comune portoghese di 39.168 abitanti situato nel distretto di Set\u00fabal."}
{"id": "150104", "revid": "1776051", "url": "https://it.wikipedia.org/wiki?curid=150104", "title": "Mort\u00e1gua", "text": "Mort\u00e1gua () \u00e8 un comune portoghese di 10.379 abitanti situato nel distretto di Viseu."}
{"id": "150105", "revid": "439868", "url": "https://it.wikipedia.org/wiki?curid=150105", "title": "Moura", "text": "Moura () \u00e8 un comune portoghese di 16.590 abitanti situato nel distretto di Beja."}
{"id": "150106", "revid": "1776051", "url": "https://it.wikipedia.org/wiki?curid=150106", "title": "Mour\u00e3o", "text": "Mour\u00e3o () \u00e8 un comune portoghese di 3.230 abitanti situato nel distretto di \u00c9vora."}
{"id": "150107", "revid": "1776051", "url": "https://it.wikipedia.org/wiki?curid=150107", "title": "Mur\u00e7a", "text": "Mur\u00e7a () \u00e8 un comune portoghese di 6.752 abitanti situato nel distretto di Vila Real."}
{"id": "150108", "revid": "1776051", "url": "https://it.wikipedia.org/wiki?curid=150108", "title": "Murtosa", "text": "Murtosa () \u00e8 un comune portoghese di 9.458 abitanti situato nel distretto di Aveiro."}
{"id": "150110", "revid": "174925", "url": "https://it.wikipedia.org/wiki?curid=150110", "title": "Nelas", "text": "Nelas () \u00e8 un comune portoghese di 14.283 abitanti situato nel distretto di Viseu."}
{"id": "150111", "revid": "874552", "url": "https://it.wikipedia.org/wiki?curid=150111", "title": "\u00d3bidos (Portogallo)", "text": "\u00d3bidos () \u00e8 un comune portoghese di 10.875 abitanti, situato nella subregione di Ovest, in provincia di Estremadura.\nStoria.\nLa citt\u00e0 prende nome dal termine latino \"oppidum\" (citt\u00e0 fortificata) ed \u00e8 ubicata nei pressi della citt\u00e0 romana di Eburobrittium.\nFu sottratta alla dominazione araba nel 1148 e fu assegnata in dote a moltissime regine del Portogallo fra le quali:\nLa cittadina \u00e8 cinta da mura fortificate ancora intatte e al suo interno, lungo la via \"Diretta\", la strada principale, si susseguono una serie di case bianche con bordi in giallo e blu. I fiori sui balconi conferiscono un aspetto molto caratteristico al borgo. La prima regina del Portogallo che la ebbe in dote fu Santa Isabella che la visit\u00f2 nel 1282. La regina se ne innamor\u00f2 a prima vista e il marito Dinis la regal\u00f2 subito alla regina. Da allora fu consuetudine dare in dote alle regine del Portogallo questo splendido borgo.\nMonumenti e luoghi d'interesse.\nCastello.\nIl castello, molto ben conservato, fu fatto costruire da Dinis nel XIII secolo. Si presenta come una fortezza con torri e spalti merlati. Venne trasformato in palazzo nel XVI secolo e ora \u00e8 una elegante \"Pousada\", ovvero un albergo di lusso.\nChiesa di Santa Maria.\n\u00c8 forse la pi\u00f9 bella chiesa del borgo e si trova alla fine della via principale.\nVenne costruita sui resti di una moschea che a sua volta era stata edificata sulle rovine di un tempio visigoto. La prima costruzione risale al XII secolo ma l'attuale struttura \u00e8 di stile rinascimentale. Qui, nel 1444, fu celebrato il matrimonio di Alfonso V con la cugina Isabella.\nL'interno \u00e8 decorato con dei fini \"azulejos\". Sono anche presenti dei dipinti della pittrice \"Josefa di Obidos\".\nMuseo.\nIl museo \u00e8 ubicato nel palazzo dell'antico Municipio, accanto alla Chiesa di Santa Maria. Contiene alcuni bei dipinti di Josefa di Obidos, la prima pittrice ad aver avuto notoriet\u00e0 in vita prima del XIX secolo.\nCultura.\nCucina.\n\u00d3bidos \u00e8 famosa per la produzione della \"Ginjinha\" (detta anche \"Ginja\"), liquore di amarene servito in una coppetta di cioccolato che pu\u00f2 essere mangiata dopo aver gustato il cicchetto."}
{"id": "150112", "revid": "1776051", "url": "https://it.wikipedia.org/wiki?curid=150112", "title": "Odemira", "text": "Odemira () \u00e8 un comune portoghese di 26.106 abitanti situato nel distretto di Beja. Con i suoi 1.719\u00a0km\u00b2 \u00e8 il comune pi\u00f9 esteso dell'intero paese.\nTra le altre cose, \u00e8 nota per aver dato i natali a Pedro Damiano, uno dei primi teorici del gioco degli scacchi in Europa."}
{"id": "150113", "revid": "324090", "url": "https://it.wikipedia.org/wiki?curid=150113", "title": "Odivelas", "text": "Odivelas ( o ]) \u00e8 un comune portoghese di 133.847 abitanti situato nel distretto di Lisbona.\nOrganizzazione Politica.\nIl municipio di Odivelas \u00e8 amministrato da una \"c\u00e2mara municipal\" composta da un presidente e dieci \"vereadores\". L\u2019organo deliberativo del municipio \u00e8 l\u2019\"Assembleia Municipal\" ed \u00e8 composta da 37 deputati, di cui 33 eletti direttamente e i restanti 4 occupati dai Presidenti delle \"Juntas de Freguesia\".\nCuriosit\u00e0.\nDolce tipico della citt\u00e0 \u00e8 la cosiddetta \"marmelada branca\", ma la citt\u00e0 ha avuto un ruolo fondamentale nella produzione dolciaria nazionale sin dai tempi pi\u00f9 antichi, con le suore del convento di Odivelas che sono doventate famose proprio per la loro maestria dolciaria."}
{"id": "150114", "revid": "180559", "url": "https://it.wikipedia.org/wiki?curid=150114", "title": "Oeiras (Portogallo)", "text": "Oeiras () \u00e8 un comune portoghese di 162.128 abitanti situato nel distretto di Lisbona."}
{"id": "150115", "revid": "1776051", "url": "https://it.wikipedia.org/wiki?curid=150115", "title": "Oleiros (Portogallo)", "text": "Oleiros () \u00e8 un comune portoghese di 6.677 abitanti situato nel distretto di Castelo Branco.\nQua nacque il missionario Ant\u00f3nio de Andrade."}
{"id": "150116", "revid": "293377", "url": "https://it.wikipedia.org/wiki?curid=150116", "title": "Olh\u00e3o", "text": "Olh\u00e3o () \u00e8 un comune portoghese di 45.396 abitanti situato nel distretto di Faro.\n\u00c8 un porto di pesca sull'Oceano Atlantico e citt\u00e0 dell'Algarve di aspetto moresco in un posto dove affiorano dei lunghi banchi di sabbia trasformati in spiagge e raggiungibili in barca.\nFu costruita da pescatori provenienti da Tavira e da Aveiro nel XVII secolo.\nCaratteristico il quartiere del porto costituito da case basse tinte di bianco squadrate e addossate fra loro che la fanno assomigliare alle citt\u00e0 della costa nordafricana con le quali ha sempre intrattenuto dei rapporti commerciali. L'attivit\u00e0 economica principale \u00e8 la pesca che rifornisce il mercato del pesce e il tonno e le acciughe per l'industria conserviera locale, tonno sott'olio e acciughe sotto sale. La \"Igreja Matrix de Nossa Senhora de Rosario\" fu costruita nel XVII secolo grazie alle offerte dei pescatori \u00e8 poi stata ampliata nel XIX e la \"Capela de Nossa Senhora dos Aflitos\", dove si riunivano le donne a pregare per i loro uomini lontani a pescare nei giorni di tempesta, sono i due monumenti locali da notare.\nNelle vicinanze: Tavira, Faro, Luz con le belle case di forma tradizionale caratteristiche per gli alti comignoli in terracotta, che ha avuto negli ultimi tempi un rapido sviluppo turistico, Estoi con le vicine \"Ruinas de Milreu\" resti di un antico insediamento romano e il Parque Natural da Ria Formosa).\nStoria.\nAnche se il territorio in cui attualmente sorge il concelho (provincia) di Olh\u00e3o ebbe presenza attestata di abitanti almeno dal Neolitico, la concentrazione di popolazione che si installo in quello che ora \u00e8 il quartiere Barreta risale agli inizi del XVII secolo. La \"spiaggia di Olham\" o la \"localit\u00e0 di Olham\" (come poi \u00e8 stato scritto) aveva buone ragioni per trattenere la gente: acqua potabile abbondante (aveva uno specchio d'acqua talmente vasto da dare il nome al sito: Olh\u00e3o) e una entrata del porto aperta verso la oceano, che ha facilitato la vita dei pescatori, e permetteva loro di sfuggire alle autorit\u00e0 fiscali senza passare attraverso i controlli di Faro. In realt\u00e0, si afferma in un testo del Collegio Episcopale della Cattedrale di Faro, datata 1654, che \"si devono bruciare le capanne di Olh\u00e3o, come si \u00e8 tentato tante volte, al fine di evitare tante rapine come quelle perpetrate da quelli, e come \u00e8 stato ben sperimentato, poich\u00e9 sono situati vicini all'entrata del porto, e chi ci vive sono uomini del mare e i primi ad avvistare le navi mercantili che entrano e gli amici dei commercianti a cui arrivano le commissioni, abbandonano le fattorie e rubano il denaro della Real Fazenda de Vossa Majestade (in Carlos Pereira Calixto, Note sulla storia delle fortificazioni della Piazza di Faro, pp.\u00a0220\u2013221).\nForse soprattutto per questo motivo, aggravato dagli attacchi dei pirati marocchini che hanno osato passare la Barra Grande, nello stesso anno 1654 ha inizio la costruire la fortezza di Isola di San Lorenzo, accanto alla Barra Grande di Olh\u00e3o. A causa del costante movimento del suolo delle dune furono necessarie le riparazioni successive e i restauri degli edifici. Nel mentre, nella met\u00e0 del XVII secolo, era stata costruita in Olh\u00e3o la Igreja de Nossa Senhora da Soledade.\nNel 1695, principalmente a causa della crescita della popolazione, la localit\u00e0 di Olh\u00e3o ha raggiunto lo status di freguesia(comune), separandosi quindi da Quelfes, ma appartenendo ancora, per\u00f2, alla circoscrizione di Faro. Nonostante l'aristocrazia della citt\u00e0 di quest'ultima cerchi di prevenire lo sviluppo di Olh\u00e3o, i pescatori pregarono D. Maria I di consentire loro di sostituire le loro umili abitazioni con case in mattoni, vantaggio che viene a loro riconosciuto nel 1715, attraverso un regio decreto. Nel frattempo, tre anni dopo l'istituzione della freguesia, si autorizz\u00f2 la costruzione di una seconda casa di culto, di proporzioni pi\u00f9 grandi, la Chiesa della Madonna del Rosario, che da allora \u00e8 stata la Igreja Matriz de Olh\u00e3o . Questa chiesa fu inaugurata nel 1715, e sebbene fosse una delle pi\u00f9 grandi in Algarve, era piccola per ospitare i circa 1.200 abitanti del luogo. Infatti, si stima che il tasso di natalit\u00e0 Olh\u00e3o stato in quel momento superiore al 50%.\nSport.\nCalcio.\nLa squadra principale della citt\u00e0 \u00e8 lo Sporting Clube Olhanense."}
{"id": "150117", "revid": "1776051", "url": "https://it.wikipedia.org/wiki?curid=150117", "title": "Oliveira de Azem\u00e9is", "text": "Oliveira de Azem\u00e9is () \u00e8 un comune portoghese di 70.721 abitanti situato nel distretto di Aveiro."}
{"id": "150118", "revid": "547034", "url": "https://it.wikipedia.org/wiki?curid=150118", "title": "Oliveira de Frades", "text": "Oliveira de Frades () \u00e8 un comune portoghese di 10.584 abitanti situato nel distretto di Viseu.\nStoria.\nSono stati ivi scoperti insediamenti preistorici. Piccoli insediamenti dell'et\u00e0 del ferro erano presenti durante il periodo della cultura dei \"Castros\". Del periodo imperiale romano sono rimaste qui parti delle loro strade. \nL'attuale localit\u00e0 nasce nel corso della consolidantesi indipendenza del Regno del Portogallo (dal 1140). La localit\u00e0 era nota come \"Ulveira\", con l'aggiunta di \"de Frades\" (in lingua portoghese, per \"i monaci\"), poich\u00e9 il luogo presumibilmente apparteneva dal 1123 al Monastero della Santa Croce di Coimbra. \u00c8 possibile anche un rapporto con il monastero di Laf\u00f5es, sull'altra riva del fiume.\nNel 1169 il primo re del Portogallo Dom Alfonso Henriques conferm\u00f2 la propriet\u00e0 del territorio di Ulveira al Monastero della Santa Croce, il che vale come documento ufficiale del luogo. Dall'allora Ulveira diviene l'attuale Oliveira. \nL'odierno circondario di Oliveira de Frades nacque nel corso della riforma amministrativa operata dalla Rivoluzione Liberale portoghese del 1822; nel 1834, quando il circondario Laf\u00f5es fu incorporato in quelli di S\u00e3o Pedro do Sul, Vouzela e Oliveira de Frades. Nel 1837 la regina Maria II del Portogallo conferm\u00f2 il circondario che \u00e8 tuttora riconosciuto come tale."}
{"id": "150119", "revid": "1776051", "url": "https://it.wikipedia.org/wiki?curid=150119", "title": "Oliveira do Bairro", "text": "Oliveira do Bairro () \u00e8 un comune portoghese situato nel distretto di Aveiro."}
{"id": "150120", "revid": "110157", "url": "https://it.wikipedia.org/wiki?curid=150120", "title": "Oliveira do Hospital", "text": "Oliveira do Hospital () \u00e8 un comune portoghese di 22.112 abitanti situato nel distretto di Coimbra."}
{"id": "150121", "revid": "1776051", "url": "https://it.wikipedia.org/wiki?curid=150121", "title": "Our\u00e9m (Portogallo)", "text": "Our\u00e9m () \u00e8 un comune portoghese di 44.186 abitanti situato nel distretto di Santar\u00e9m."}
{"id": "150122", "revid": "1776051", "url": "https://it.wikipedia.org/wiki?curid=150122", "title": "Ourique", "text": "Ourique () \u00e8 un comune portoghese di 6.199 abitanti situato nel distretto di Beja."}
{"id": "150123", "revid": "1776051", "url": "https://it.wikipedia.org/wiki?curid=150123", "title": "Ovar", "text": "Ovar () \u00e8 un comune portoghese di 55.198 abitanti situato nel distretto di Aveiro."}
{"id": "150124", "revid": "466539", "url": "https://it.wikipedia.org/wiki?curid=150124", "title": "Pa\u00e7os de Ferreira", "text": "Pa\u00e7os de Ferreira () \u00e8 un comune portoghese di 52.985 abitanti situato nel distretto di Porto.\nLa citt\u00e0 \u00e8 nota per essere un insediamento industriale notevole nel paese, ospitando anche l'IKEA, cos\u00ec come per la squadra locale di calcio, il Pa\u00e7os de Ferreira.\nNel territorio comunale, \"freguesia\" di Pa\u00e7os de Ferreira, si trova il sito archeologico di Cit\u00e2nia de Sanfins, con rovine risalenti alla civilt\u00e0 della Castrocultura.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Pa\u00e7os de Ferreira \u00e8 suddiviso in 12 \"freguesias\" principali (letteralmente, parrocchie).\nSport.\nCalcio.\nLa squadra principale della citt\u00e0 \u00e8 il Pa\u00e7os de Ferreira."}
{"id": "150125", "revid": "2519", "url": "https://it.wikipedia.org/wiki?curid=150125", "title": "Palmela", "text": "Palmela () \u00e8 un comune portoghese di 62.805 abitanti situato nel distretto di Set\u00fabal.\nLe attrazioni della citt\u00e0 sono il grande castello che domina dall'alto e la festa del vino (Festa da Vindima), che si svolge durante la prima settimana di settembre.\nSituato in posizione panoramica a 248 metri di altitudine, il centro abitato \u00e8 dominato da un vecchio grande castello arabo, rifatto pi\u00f9 volte, che ora ospita un hotel. \nLa cinta muraria \u00e8 del XVIII secolo, il maschio del XIV; la piccola chiesa di \"Santa Maria do Castelo\" cadde in rovina col terremoto del 1755, ricostruita, attualmente funge da spazio espositivo. \nPi\u00f9 sotto c'\u00e8 il \"convento de Santiago\", oggi pousada; la chiesa del convento del 1483 ornata di azulejos conserva la tomba cinquecentesca di Jorge de Lencaster figlio del re dom Jo\u00e3o II."}
{"id": "150126", "revid": "1776051", "url": "https://it.wikipedia.org/wiki?curid=150126", "title": "Paredes (Portogallo)", "text": "Paredes () \u00e8 un comune portoghese di 83.376 abitanti situato nel distretto di Porto."}
{"id": "150127", "revid": "1776051", "url": "https://it.wikipedia.org/wiki?curid=150127", "title": "Paredes de Coura", "text": "Paredes de Coura () \u00e8 un comune portoghese di 9.571 abitanti situato nel distretto di Viana do Castelo."}
{"id": "150128", "revid": "33689", "url": "https://it.wikipedia.org/wiki?curid=150128", "title": "Pedr\u00f3g\u00e3o Grande", "text": "Pedr\u00f3g\u00e3o Grande () \u00e8 un comune portoghese di 4.398 abitanti situato nel distretto di Leiria.\nStoria.\nLe prime documentazioni di un villaggio nel territorio di Pedr\u00f3g\u00e3o Grande risalgono al 1206, tuttavia il comune ha assunto i confini odierni solo nel 1898.\nL'incendio.\nNel 2017 un incendio boschivo di vaste dimensioni ha colpito il paese: 65 persone sono morte e pi\u00f9 di 250 sono rimaste ferite."}
{"id": "150129", "revid": "1776051", "url": "https://it.wikipedia.org/wiki?curid=150129", "title": "Penacova", "text": "Penacova () \u00e8 un comune portoghese di 16.725 abitanti situato nel distretto di Coimbra."}
{"id": "150130", "revid": "1776051", "url": "https://it.wikipedia.org/wiki?curid=150130", "title": "Penafiel", "text": "Penafiel () \u00e8 un comune portoghese di 9.343 abitanti situato nel distretto di Porto.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Penafiel \u00e8 suddiviso in 28 \"freguesias\" principali (letteralmente, parrocchie). Con la riorganizzazione amministrativa del 2012/2013, Santiago de Subarrifana e Santa Marta sono state soppresse dalla funzione di \"freguesia\" e il loro territorio \u00e8 stato integrato nella \"freguesia\" di Penafiel."}
{"id": "150131", "revid": "1776051", "url": "https://it.wikipedia.org/wiki?curid=150131", "title": "Penalva do Castelo", "text": "Penalva do Castelo () \u00e8 un comune portoghese di 9.019 abitanti situato nel distretto di Viseu."}
{"id": "150132", "revid": "1776051", "url": "https://it.wikipedia.org/wiki?curid=150132", "title": "Penamacor", "text": "Penamacor () \u00e8 un comune portoghese di 6.658 abitanti situato nel distretto di Castelo Branco."}
{"id": "150133", "revid": "1776051", "url": "https://it.wikipedia.org/wiki?curid=150133", "title": "Penedono", "text": "Penedono () \u00e8 un comune portoghese di 3.445 abitanti situato nel distretto di Viseu."}
{"id": "150134", "revid": "1776051", "url": "https://it.wikipedia.org/wiki?curid=150134", "title": "Penela", "text": "Penela () \u00e8 un comune portoghese di 6.594 abitanti situato nel distretto di Coimbra."}
{"id": "150135", "revid": "1305772", "url": "https://it.wikipedia.org/wiki?curid=150135", "title": "Peniche", "text": "Peniche () \u00e8 un comune portoghese di 27.315 abitanti situato nella subregione di Ovest, in provincia di Estremadura."}
{"id": "150136", "revid": "110157", "url": "https://it.wikipedia.org/wiki?curid=150136", "title": "Peso da R\u00e9gua", "text": "Peso da R\u00e9gua () \u00e8 un comune portoghese di 18.832 abitanti situato nel distretto di Vila Real."}
{"id": "150138", "revid": "455046", "url": "https://it.wikipedia.org/wiki?curid=150138", "title": "Pinhel", "text": "Pinhel () \u00e8 un comune portoghese di 10.954 abitanti situato nel distretto di Guarda.\nIl centro urbano conta una popolazione di circa 3500 abitanti.\nFiumi.\nIl fiume principale \u00e8 il C\u00f4a che scorre nell'omonima valle."}
{"id": "150139", "revid": "33689", "url": "https://it.wikipedia.org/wiki?curid=150139", "title": "Pombal (Portogallo)", "text": "Pombal () \u00e8 un comune portoghese di 55.217 (2011) abitanti situato nel distretto di Leiria, nella provincia di Beira Litorale. Fu ufficialmente elevata a citt\u00e0 il 16 agosto 1991.\nStoria.\nPombal fu fondata da Dom Gualdim Pais, Gran-Maestro de l'Ordine dei Templari, che fece costruire il suo castello ultimato nel 1174.\nCultura.\nIl 13 giugno del 1976 fu fondato il Teatro Amador de Pombal, che da allora ha svolto un'importante funzione culturale nella contea. A Pombal ci sono due radio: 97Fm, fondata come R\u00e1dio Clube de Pombal, e Cardal Fm, a 87,6 Mhz. Radio Clube de Pombal inizia come un'avventura di due giovani che il 25 aprile 1986 lanciano in onda la prima emissione. L'Associazione Filarmonica Pombalense \u00e8 una delle pi\u00f9 antiche collettivit\u00e0 della contea, fondata il 16 ottobre 1867. \u00c8 un'accademia di arti e musica, che promuove l'insegnamento di diversi strumenti e discipline di danza. In esso funziona anche il Conservatorio Filarmonico di Pombal, omologato dal Ministero della Pubblica Istruzione, che offre un articolato insegnamento della musica.\nFestas do Bodo.\nOgni anno, la citt\u00e0 organizza la festa del Bodo, la cui origine risale al periodo medievale. Secondo la leggenda, la gratitudine \u00e8 dovuta all'intervento di Nostra Signora di Cardal per aver rimosso i parassiti dai raccolti. I festeggiamenti si celebrano per sei giorni in coincidenza con l'ultima domenica di luglio, coinvolgendo diverse attivit\u00e0 tra cui quelle religiose, economiche e di svago.\nCastello di Pombal.\nIl castello di Pombal si trova in una posizione dominante su un massiccio roccioso sulle rive del fiume Arunca; questo castello templare ha avuto un ruolo importante nella difesa della regione al momento dell'affermazione della nazionalit\u00e0 portoghese e successivamente nel consolidamento della stessa contea."}
{"id": "150140", "revid": "466539", "url": "https://it.wikipedia.org/wiki?curid=150140", "title": "Ponta Delgada", "text": "Ponta Delgada (), capoluogo delle isole Azzorre, \u00e8 un comune portoghese di 68.748 abitanti (2011) situato nell'isola di S\u00e3o Miguel.\nStoria.\nL'origine del nome Ponta Delgada (dal portoghese, \"delicato\" o \"sottile\") fu elaborata dal famoso cronista portoghese padre Gaspar Frutuoso, che scrisse:\"Questa citt\u00e0 di Ponta Delgada prende il nome dalla sua posizione situata lungo terre vulcaniche, sottili e non troppo impervie come in altre isole, che portano al mare, e dove pi\u00f9 tardi fu costruita la cappella di Santa Clara (Santa Chiara d'Assisi), che fu chiamata \"Punta Santa Clara\".\"Intorno al 1450 P\u00earo de Teive fond\u00f2 un piccolo villaggio di pescatori che poi si svilupp\u00f2 nell'agglomerato urbano di Santa Clara.\nPopolata fin dal 1444, l'isola di S\u00e3o Miguel \u00e8 un vasto territorio con piccoli insediamenti sparsi, ad eccezione di Vila Franca do Campo nella costa centro-meridionale, e della pi\u00f9 piccola comunit\u00e0 di Ponta Delgada. Villa Franca era stata per molti anni il centro economico e sociale dell'isola e sede del governo locale, ma molti nobili e nobili terrieri disprezzavano il governo di quella citt\u00e0, dando origine a molti conflitti tra questi abitanti e gli amministratori della costa meridionale. I nobili di Ponta Delgada inviarono un contingente segreto, guidato da Fern\u00e3o Jorge Velho per incontrare il re Manuel a Lisbona per chiedere l'emancipazione della comunit\u00e0. Ad Abrantes il 29 maggio 1507 il re Manuel confer\u00ec un \"foral\", elevando l'insediamento allo status di villaggio (portoghese: \"vila\").\nNel 1522 un terremoto e una frana devastarono il capoluogo di provincia, distruggendo molti edifici e provocando numerose vittime. Ponta Delgada divenne l'unico centro dotato di infrastrutture per sostenere la burocrazia delle Azzorre e mantenere gli importanti legami economici dell'arcipelago. Rapidamente il suo ruolo cambi\u00f2; fu elevata al rango di citt\u00e0 durante il regno del re Jo\u00e3o III con decreto datato 2 aprile 1546.\nLa battaglia navale di Ponta Delgada, nota anche come Battaglia di S\u00e3o Miguel, ebbe luogo il 26 luglio 1582 al largo della costa, nell'ambito della crisi di successione portoghese del 1580. Una spedizione corsara anglo-francese salp\u00f2 contro la Spagna per preservare il controllo portoghese delle Azzorre; essa costituiva la pi\u00f9 grande forza francese inviata oltreoceano prima dell'et\u00e0 di Luigi XIV. Alleata con il pretendente Ant\u00f3nio, priore di Crato, la lega anglo-francese riusc\u00ec ad impedire il controllo spagnolo sulle isole.\nNel corso del XIX secolo la citt\u00e0 di Ponta Delgada conobbe il suo maggiore impulso economico, con l'incanalamento delle esportazioni di agrumi verso il Regno Unito e la crescita delle imprese di propriet\u00e0 straniera nel centro storico, molti dei quali mercanti ebrei dopo il 1818. Come altri centri dell'arcipelago, Ponta Delgada ha vissuto molte delle tendenze comuni dell'epoca, tra cui il \"rinverdimento\" delle comunit\u00e0, con la costruzione dei giardini di Ant\u00f3nio Borges, Jos\u00e9 do Canto, J\u00e1come Correia e del visconte di Porto Formoso, la costruzione di molte delle case e degli edifici decorati, l'apertura di nuove e pi\u00f9 grandi strade, lo spostamento dei cimiteri in periferia e il trasferimento dei mercati del pesce, della carne e della frutta e di tutti gli allevamenti.\nGrazie a questi cambiamenti e alla crescita della classe mercantile, Ponta Delgada \u00e8 diventata la terza citt\u00e0 del Portogallo in termini di ricchezza economica e numero di residenti. Il poeta Bulh\u00e3o Pato, scrivendo di Ponta Delgada, fu sorpreso dalle straordinarie ricchezze dei proprietari delle piantagioni, i \"signori contadini\", che vivevano all'interno del nucleo urbanizzato: esportatori di arance e mais, banchieri, investitori, industriali e spedizionieri, tutti contribuenti di una classe privilegiata di pensatori e filantropi economici e sociali.\nAll'inizio del XX secolo Ponta Delgada era ancora una delle principali citt\u00e0 portoghesi. Anche se la relativa perdita d'importanza dell'economia rurale ha progressivamente ridotto la sua crescita, la citt\u00e0 rimaneva il centro dell'economia e della societ\u00e0 dell'arcipelago delle Azzorre.\nPonta Delgada \u00e8 stata in prima linea nel cambiamento politico dopo la rivoluzione dei garofani. In uno degli eventi della rivoluzione, i proprietari terrieri e i contadini di destra sfidarono il governatore civile Ant\u00f3nio Borges Coutinho, responsabile dell'attuazione delle riforme agrarie sotto la direzione del governo del MAE. La protesta dei contadini micalensi costrinse le sue dimissioni e ispir\u00f2 una serie di atti terroristici che fecero sprofondare le Azzorre nel tumulto politico. Dopo una retata clandestina di arresti e detenzioni da parte del governo militare, il Distretto autonomo di Ponta Delgada fu sciolto, assieme agli altri distretti (Horta e Angra do Hero\u00edsmo), il 22 agosto 1975, con l'istituzione della Junta Regional dos A\u00e7ores, il governo provvisorio che assunse le competenze dell'amministrazione durante la transizione della regione verso l'autonomia costituzionale.\nInfrastrutture e trasporti.\nIl centro \u00e8 collegato alle altre isole dell'arcipelago e al Portogallo tramite l'Aeroporto di Ponta Delgada.\nCultura.\nLa citt\u00e0 ospita l'universit\u00e0 delle Azzorre e l'importante giardino botanico Jos\u00e9 do Canto."}
{"id": "150141", "revid": "110157", "url": "https://it.wikipedia.org/wiki?curid=150141", "title": "Ponta do Sol", "text": "Ponta do Sol () \u00e8 un comune portoghese di 8.125 abitanti situato nella regione autonoma di Madera."}
{"id": "150142", "revid": "725642", "url": "https://it.wikipedia.org/wiki?curid=150142", "title": "Ponte da Barca", "text": "Ponte da Barca () \u00e8 un comune portoghese di 12.909 abitanti situato nel distretto di Viana do Castelo.\nAmministrazione.\nGemellaggi.\nPonte de Barca \u00e8 gemellato con:"}
{"id": "150143", "revid": "228587", "url": "https://it.wikipedia.org/wiki?curid=150143", "title": "Ponte de Lima", "text": "Ponte de Lima () \u00e8 un comune portoghese di 44.343 abitanti situato nel distretto di Viana do Castelo.\u00c8 situato lungo il Cammino Portoghese, percorso che da Lisbona porta a Santiago di Compostela."}
{"id": "150144", "revid": "1776051", "url": "https://it.wikipedia.org/wiki?curid=150144", "title": "Ponte de Sor", "text": "Ponte de Sor () \u00e8 un comune portoghese di 18.140 abitanti situato nel distretto di Portalegre."}
{"id": "150145", "revid": "1776051", "url": "https://it.wikipedia.org/wiki?curid=150145", "title": "Portalegre (Portogallo)", "text": "Portalegre () \u00e8 un comune portoghese di 25.980 abitanti situato nel distretto di Portalegre.\nAntica cittadella, \u00e8 un'animata cittadina dell'Alto Alentejo, famosa per la produzione di sete ed arazzi. \u00c8 situata ai piedi della Serra de S\u00e3o Mamede, non distante dal confine spagnolo. \u00c8 sede vescovile con Castelo Branco. Interessante \u00e8 la \"Manifactura de Tape\u00e7arias\" situata in un antico convento gesuita trasformato nel XVIII secolo in un lanificio da Sebasti\u00e3o Jos\u00e9 de Carvalho e Melo, marchese di Pombal, onnipotente ministro del re dom Jos\u00e9 I, che espulse i Gesuiti dal territorio metropolitano e coloniale confiscandone i beni. Nel 1949 l'edificio \u00e8 stato adibito a manifattura di arazzi, visitabile, che usa vecchi telai con un procedimento esclusivo e produce pezzi unici o multipli numerati su cartoni di pittori di tutto il mondo."}
{"id": "150146", "revid": "1776051", "url": "https://it.wikipedia.org/wiki?curid=150146", "title": "Portel (Portogallo)", "text": "Portel () \u00e8 un comune portoghese di 7.109 abitanti situato nel distretto di \u00c9vora."}
{"id": "150147", "revid": "122687706", "url": "https://it.wikipedia.org/wiki?curid=150147", "title": "Portim\u00e3o", "text": "Portim\u00e3o () \u00e8 un comune portoghese di abitanti situato nel distretto di Faro sull'estuario del rio Arade.\nGi\u00e0 insediamento romano col nome di \"Portus Magnus\", oggi \u00e8 la seconda citt\u00e0 per popolazione (dopo Faro) dell'Algarve (l'araba Al Gharb, cio\u00e8 giardino dell'Occidente), regione che per la mitezza del clima e il bel litorale \u00e8 frequentatissima dai turisti che affollano le strade del centro di Portim\u00e2o con i negozi per lo shopping. \u00c8 un attivo porto di pesca e sede di industrie conserviere del pesce. Il porto \u00e8 il centro attivo della citt\u00e0 con numerosi ristoranti che offrono le sardine alla brace, specialit\u00e0 gastronomica locale. Poche sono le tracce di edifici antichi perch\u00e9 la citt\u00e0 fu distrutta dal catastrofico terremoto del 1755 e ricostruita senza volere rifare le vecchie costruzioni. Soltanto la Igreja Matrix conserva il portale gotico dell'antica chiesa. Sulle rive destra e sinistra dell'estuario del fiume sorgono due forti: Santa Catarina e S\u00e3o Jo\u00e3o.\nA a sud si trova la localit\u00e0 turistica di Praia da Rocha, nata nella prima met\u00e0 del secolo scorso come esclusiva localit\u00e0 balneare amata da intellettuali e scrittori inglesi, che si \u00e8 poi sviluppata rapidamente negli anni successivi lungo il litorale attorno a spiagge intervallate da formazioni rocciose.\nSulle colline dell'entroterra di Portim\u00e3o si trovano a Caldas de Monchique, rinomato centro termale, e a Monchique, ai piedi della Serra de Monchique, area montana di origine vulcanica ricca di acque e di vegetazione di tipo sia mediterraneo che tropicale. Il comune ospita anche l'Aut\u00f3dromo Internacional do Algarve, sede del Gran Premio del Portogallo di Formula 1."}
{"id": "150148", "revid": "1867935", "url": "https://it.wikipedia.org/wiki?curid=150148", "title": "Porto de M\u00f3s", "text": "Porto de M\u00f3s () \u00e8 un comune portoghese di 23.211 abitanti situato nel distretto di Leiria.\n\u00c8 una cittadina moderna dell'Estremadura (cos\u00ec chiamata perch\u00e9 all'epoca della prima fase della Reconquista era la \"estremit\u00e0\" del \"Regno di Portucale\"). Si trova a sei chilometri dalla piana di Aljubarrota localit\u00e0 dove si svolse il 14 agosto 1345 la battaglia decisiva fra le truppe di dom Jo\u00e3o d'Avis vittoriose sugli Spagnoli, sancendo l'indipendenza del Portogallo e l'ascesa al trono della dinastia dei d'Avis che regner\u00e0 nei due secoli successivi nel periodo di maggior gloria \ndella storia nazionale soprattutto per i grandi viaggi dei navigatori portoghesi e la colonizzazione delle terre scoperte.\nConserva un Castello di antiche origini, distrutto durante la guerra con i Castigliani e ricostruito da Dom Alfonso conte di Ourem come residenza nobiliare. Ha torri cuspidate maiolicate e un ampio loggiato.\nNelle vicinanze di Porto de Mos inizia il \"Parque natural das Serras de Aire e Canceros\" di 34.000 ha dal paesaggio montuoso caratterizzato da formazioni di tipo carsico e da zone riforestate di eucalipti. Nel sottosuolo si aprono grotte profonde in parte visitabili."}
{"id": "150149", "revid": "110157", "url": "https://it.wikipedia.org/wiki?curid=150149", "title": "Porto Moniz", "text": "Porto Moniz () \u00e8 un comune portoghese che nel 2001 contava 2.927 abitanti, situato nella regione autonoma di Madera."}
{"id": "150150", "revid": "1516087", "url": "https://it.wikipedia.org/wiki?curid=150150", "title": "Porto Santo", "text": "Porto Santo () \u00e8 un comune situato sull'omonima isola portoghese della regione autonoma di Madera.\nSituata nell'Oceano Atlantico, a 50\u00a0km a nord-est dall'isola di Madera, l'isola \u00e8 lunga dieci chilometri e larga sei. La sua costa meridionale \u00e8 caratterizzata da un'ininterrotta spiaggia di sabbia fine, quella settentrionale possiede, per contro, elevate e impervie scogliere a picco sul mare.\nCitt\u00e0 principale di Porto Santo \u00e8 Vila Baleira, situata nel sud-est dell'isola, dove visse tra il 1481 e il 1483 Cristoforo Colombo, la cui dimora \u00e8 ancora presente e visitabile; sull'isola nacque anche il figlio di Colombo, Diego Colombo. Il rilievo pi\u00f9 elevato \u00e8 il Pico do Facho (516 m). \nL'isola \u00e8 attorniata da sei isolotti, faraglioni disabitati: Ilh\u00e9u de Baixo o Ilh\u00e9u da Cal (il pi\u00f9 grande) e Ilh\u00e9u do Ferro situati a sud-ovest dell'isola principale, Ilh\u00e9u de Cima a est, Ilh\u00e9u das Cenouras e Ilh\u00e9u de Fora a nord e Ilh\u00e9u de Fonte da Areia a nord-ovest.\nStoria.\nPare che l'esistenza dell'arcipelago di Madera fosse nota almeno dal 1339, anno in cui un portolano redatto da Angelino Dulcert sembra rappresentare le isole di Madera e Porto Santo nella loro posizione, chiamandole per\u00f2 Capraria e Canaria, nomi attribuiti nell'antichit\u00e0 a due delle Isole Fortunate. Nell'Atlante Mediceo, conservato a Firenze e risalente al 1351 appare l'isola di Porto Santo, pi\u00f9 o meno nella sua corretta posizione geografica, con il nome di \"Porto sto\". Anche il \"Libro del Conocimiento\", opera di un anonimo castigliano del secolo XIV cita le isole dell'arcipelago di Madera coi loro nomi attuali o in modo chiaramente riconducibile ad essi: \"...y a otra que dizen saluaje y a otra que dizen la isla desierta y a otra que dizen lecmane y a otra el puerto santo...\" (nell'ordine: Isole Selvagge, Isole Desertas, Madeira (che in portoghese significa legname) e Porto Santo).\nL'isola di Porto Santo fu poi riscoperta nel 1418 da Jo\u00e3o Gon\u00e7alves Zarco e Bartolomeo Perestrello, ai quali re Giovanni I del Portogallo aveva ordinato di scoprire nuovi territori ad ovest dell'Africa. Il nome dell'isola deriverebbe dalle circostanze della sua scoperta: alluderebbe cio\u00e8 ad una baia protetta dalle burrasche, intesa come protezione divina per i marinai che vi trovarono riparo. I primi coloni portoghesi arrivarono intorno al 1420.\nClima.\nPorto Santo gode di temperature miti lungo tutto il corso dell'anno che oscillano tra i 18 e i 27 gradi. \u00c8 spazzata da venti secchi e ha precipitazioni poco abbondanti. Questo suo clima particolare, in congiunzione con la natura rocciosa del territorio, costituisce il motivo della scarsa vegetazione che vi si trova. Fichi d'india e altre piante grasse sorgono spontanee ovunque. Coltivazioni tipiche sono, inoltre, la vite, angurie e meloni.\nComunicazioni.\nSull'isola si trova un aeroporto situato a circa 2\u00a0km da Vila Baleira. \nL'aeroporto di Porto Santo \u00e8 il primo aeroporto costruito nell'arcipelago di Madera, nel 1959, e dispone di un solo terminal. Il suo codice IATA \u00e8 PXO.\n\u00c8 inoltre dotata di un piccolo porto, porto de Abrigo, da cui partono quotidianamente traghetti che la collegano con Funchal\nTurismo.\nLa costa sud dell'isola \u00e8 ideale per il turismo balneare tra maggio e ottobre. Dotata di strutture di buon livello, in crescita, non \u00e8 ancora molto conosciuta e sfruttata.\nLa zona nord, molto rocciosa e scoscesa, non ha spiagge e il turismo \u00e8 poco presente. "}
{"id": "150151", "revid": "1776051", "url": "https://it.wikipedia.org/wiki?curid=150151", "title": "Povoa\u00e7\u00e3o", "text": "Povoa\u00e7\u00e3o () \u00e8 un comune portoghese di 6.314 abitanti (2011) situato nella regione autonoma delle Azzorre."}
{"id": "150152", "revid": "183483", "url": "https://it.wikipedia.org/wiki?curid=150152", "title": "Lev Nikolaevic Tolstoi", "text": ""}
{"id": "150153", "revid": "106456", "url": "https://it.wikipedia.org/wiki?curid=150153", "title": "P\u00f3voa de Lanhoso", "text": "P\u00f3voa de Lanhoso () \u00e8 un comune portoghese di abitanti situato nel distretto di Braga.\nIl suo territorio comunale \u00e8 bagnato dalle acque del fiume Ave.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di P\u00f3voa de Lanhoso \u00e8 suddiviso in 22 \"freguesias\" principali (letteralmente, parrocchie).\nAmministrazione.\nGemellaggi.\nP\u00f3voa de Lanhoso \u00e8 gemellata con:"}
{"id": "150154", "revid": "287204", "url": "https://it.wikipedia.org/wiki?curid=150154", "title": "P\u00f3voa de Varzim", "text": "P\u00f3voa de Varzim () \u00e8 un comune portoghese di 63.470 abitanti situato nel distretto di Porto.\n\u00c8 una cittadina della Costa Verde, a nord di Porto, frequentata localit\u00e0 balneare e antico porto di pesca, attorno al quale sono nate le attrezzature turistiche e un casin\u00f2.\nStoria.\nI primi gruppi di pastori si installarono lungo la costa verso il IV e agli inizi del II millennio a.C. I tumuli, in cui venivano seppelliti i defunti, sono i monumenti pi\u00f9 antichi presenti nel territorio comunale.\nI frequenti saccheggi e le incursioni compiuti da trib\u00f9 rivali port\u00f2 le popolazioni stanziate nella pianura costiera di P\u00f3voa de Varzim a costruire un villaggio sulla cima del monte pi\u00f9 vicino al mare. In questo modo sorse la Cividade de Terroso, che venne fortificata e si svilupp\u00f2 fino ad arrivare ad essere uno dei centri principali della cultura castrense.\nLa popolazione si dedicava ad agricoltura, pesca, pastorizia e lavoravano i metalli. Al suo apice, la Cividade si estendeva su circa 12 ettari in cui abitavano varie centinaia di persone e manteneva relazioni commerciali con le civilt\u00e0 del Mediterraneo, principalmente durante il dominio cartaginese del sud est della penisola iberica.\nDurante le guerre puniche, i Romani si resero conto della ricchezza di oro e stagno della regione. Viriato, che guidava le forze militari lusitane, impediva l'espansione dell'Impero romano al nord del fiume Duero. Tuttavia, il suo assassinio, nel 138 a. C., apr\u00ec il cammino verso nord alle legioni romane. Tra questa data e il 136 a. C., Decimo Giunio Bruto, venendo da sud, avanz\u00f2 nella regione, schiacciando gli eserciti castrensi e conquist\u00f2 la Cividade de Terroso, che venne rasa al suolo.\nLa regione venne inclusa nell'Impero romano e totalmente pacificata durante il dominio di Augusto. Nella pianura costiera, venne fondata una villa, di propriet\u00e0 della famiglia romana degli Euracini, che si mescolarono con la popolazione castrense che torn\u00f2 a vivere in pianura: sorse cos\u00ec \"Villa Euracini\". \nL'attivit\u00e0 ittica si svilupp\u00f2 con la \"cetari\u00e6\", un complesso manifatturiero romano di salagione e trasformazione del pesce.\nA partire dal IX sec. pescatori vichinghi provenienti dalla Bretagna crearono una colonia pacifica a P\u00f3voa de Varzim. Nel secolo seguente ebbero luogo invasioni normanne in tutto il nordest della penisola iberica. \nIl 26 marzo del 953, \"Villa Euracini\" appare per la prima volta documentata come centro abitato della contea di Portucale nel Libro della contessa Muniadona D\u00edaz (900 ca.\u2013968). Nel Medio Evo, il nome \"Euracini\" si modific\u00f2 in Uracini \u2192 Vracini \u2192 Veracini \u2192 Verazini \u2192 Verazim \u2192 Varazim.\nLa ricchezza del mare di Varazim attrasse \"hidalgo\" e cavalieri. La parte settentrionale apparteneva all'Ordine di San Giovanni di Gerusalemme, prendendo il nome di \"Varazim dos Cavaleiros\" (Varazim dei Cavalieri). La parte meridionale di Varazim, terra di propriet\u00e0 reale (\"reguengo\" in portoghese), aveva gi\u00e0 una considerevole importanza nel settore ittico e agricolo, e per questo sorsero varie dispute sulle rendite derivate dalla pesca.\nNel 1308, il re Dionigi redasse una \"carta de foral\", che affidava a 54 coppie di Varazim i terreni reali, con l'obbligo di fondare una \"p\u00f3voa\" (un \"paese\"). Nel 1312, Dionigi don\u00f2 P\u00f3voa a suo figlio illegittimo Afonso Sanches, signore di Albuquerque, che lo incluse tra i possedimenti del convento di Santa Clara, monastero fondato nel 1318 a Vila do Conde. Nel 1367 la dipendenza dal convento venne confermata da Ferdinando I e ribadita nuovamente da Giovanni I nel 1387.\nIl re Manuel I, nell'ambito della riforma dei privilegi monastici e l'abolizione del diritto consuetudinario, concesse maggiore autonomia alla \"Villa da P\u00f3voa de Varzim\" nel 1514, che in questo modo pot\u00e9 dotarsi di municipio, di una piazza pubblica e di una gogna, e venne coinvolta nelle conquiste e scoperte portoghesi.\nNel XVI sec. i pescatori cominciarono a dedicarsi ad attivit\u00e0 marittime come piloti o marinai negli equipaggi delle navi portoghesi, grazie alle loro elevate conoscenze nautiche. I pescatori della regione pescavano nelle acque di Terranova per lo meno dal 1506. Durante il regno di Giovanni III, l'arte delle costruzioni navali di P\u00f3voa de Varzim era gi\u00e0 famosa e i suoi esperti carpentieri venivano assunti nei cantieri Ribeira das Naus di Lisbona.\nNel sec. XVII, crebbe la pratica della salagione del pesce, ci\u00f2 port\u00f2, un secolo dopo, alla trasformazione di P\u00f3voa nel maggiore mercato ittico del nord del Paese, rifornendo anche le provincie dell'interno con squadre di \"almocreves\" (\"mulattieri\"). La comunit\u00e0 fior\u00ec e si arricch\u00ec, tanto che la regina Maria I offr\u00ec uno stanziamento, incaricando il \"corregidor\" Francisco de Almada (1757\u20141804) di riordinare l'urbanizzazione della citt\u00e0, che in questo modo si rese pi\u00f9 attrattiva sfruttando un nuovo potenziale turistico: i bagni di mare.\nNel sec. XIX, la citt\u00e0 divenne una popolare meta estiva per le classi benestanti di Porto, grazie alle sue ampie spiagge e alle attivit\u00e0 di svago.\nIl 27 febbraio del 1892, accadde la peggior tragedia che si ricordi nella comunit\u00e0 di P\u00f3voa de Varzim, con la morte di 105 pescatori a pochi metri della costa a causa di un forte temporale.\nLo sviluppo delle industrie tessile, alimentare e turistica, il collegamento ferroviario con Porto nel 1875 e il turismo balneare di massa nei decenni tra il 1930 e il 1960 portarono ad un notevole sviluppo, che culmin\u00f2 con la concessione a P\u00f3voa de Varzim dello statuto di citt\u00e0 il 16 giugno del 1973 con il decreto n. 310/73. In questo giorno ogni anno viene celebrato il \"Dia da Cidade\" (\"Giorno della Citt\u00e0\").\nCon il passare del tempo, tuttavia, la millenaria industria ittica ha perso gran parte della sua importanza. Al contrario di altre zone periurbane della Grande Porto, P\u00f3voa de Varzim non \u00e8 diventata una citt\u00e0-dormitorio: s\u00ec \u00e8 sviluppata ed \u00e8 cresciuta in modo indipendente, diventando uno dei centri della regione Nord del Portogallo, essendo una realt\u00e0 cosmopolita e un punto di riferimento anche per le localit\u00e0 limitrofe.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di P\u00f3voa de Varzim \u00e8 suddiviso in 7 \"freguesias\" principali (letteralmente, parrocchie)."}
{"id": "150155", "revid": "1446238", "url": "https://it.wikipedia.org/wiki?curid=150155", "title": "Vila da Praia da Vit\u00f3ria", "text": "Vila da Praia da Vit\u00f3ria () \u00e8 un comune portoghese di 21.086 abitanti (2011) situato sull'isola di Terceira, nella regione autonoma delle Azzorre.\nNei pressi della \"freguesia\" di Lajes vi \u00e8 un aeroporto utilizzato dall'Aeronautica militare portoghese e da quella statunitense, adibito anche ad usi civili (specialmente voli \"charter\")."}
{"id": "150156", "revid": "1776051", "url": "https://it.wikipedia.org/wiki?curid=150156", "title": "Proen\u00e7a-a-Nova", "text": "Proen\u00e7a-a-Nova () \u00e8 un comune portoghese di 9.610 abitanti situato nel distretto di Castelo Branco."}
{"id": "150157", "revid": "1776051", "url": "https://it.wikipedia.org/wiki?curid=150157", "title": "Redondo (Portogallo)", "text": "Redondo () \u00e8 un comune portoghese di 7.288 abitanti situato nel distretto di \u00c9vora."}
{"id": "150158", "revid": "1776051", "url": "https://it.wikipedia.org/wiki?curid=150158", "title": "Reguengos de Monsaraz", "text": "Reguengos de Monsaraz () \u00e8 un comune portoghese di 11.382 abitanti situato nel distretto di \u00c9vora."}
{"id": "150159", "revid": "1776051", "url": "https://it.wikipedia.org/wiki?curid=150159", "title": "Resende (Portogallo)", "text": "Resende () \u00e8 un comune portoghese di 12.370 abitanti situato nel distretto di Viseu."}
{"id": "150160", "revid": "1776051", "url": "https://it.wikipedia.org/wiki?curid=150160", "title": "Ribeira Brava", "text": "Ribeira Brava () \u00e8 un comune portoghese di 12.494 abitanti situato nella regione autonoma di Madera. Vi \u00e8 nato il gesuita Manoel \u00c1lvares."}
{"id": "150161", "revid": "1776051", "url": "https://it.wikipedia.org/wiki?curid=150161", "title": "Ribeira de Pena", "text": "Ribeira de Pena () \u00e8 un comune portoghese di 7.412 abitanti situato nel distretto di Vila Real."}
{"id": "150162", "revid": "1776051", "url": "https://it.wikipedia.org/wiki?curid=150162", "title": "Ribeira Grande (Portogallo)", "text": "Ribeira Grande () \u00e8 un comune portoghese di 32.032 abitanti (2011) situato nella regione autonoma delle Azzorre."}
{"id": "150163", "revid": "1776051", "url": "https://it.wikipedia.org/wiki?curid=150163", "title": "Rio Maior", "text": "Rio Maior (\"Fiume Maggiore\", ) \u00e8 un comune portoghese di 21.110 abitanti situato nel distretto di Santar\u00e9m."}
{"id": "150164", "revid": "110157", "url": "https://it.wikipedia.org/wiki?curid=150164", "title": "Sabrosa", "text": "Sabrosa () \u00e8 un comune portoghese di 7.032 abitanti situato nel distretto di Vila Real.\nAncor oggi a Sabrosa \u00e8 visibile la casa natale di Ferdinando Magellano."}
{"id": "150165", "revid": "1776051", "url": "https://it.wikipedia.org/wiki?curid=150165", "title": "Sabugal", "text": "Sabugal () \u00e8 un comune portoghese di 14.871 abitanti situato nel distretto di Guarda.\nGeografia fisica.\nAppartiene alla regione storica della Beira Alta in una zona di interesse paesaggistico e storico caratterizzata da cittadine con antichi castelli che svolsero un ruolo importante nella difesa delle frontiere nel corso delle lotte con la Spagna. La cittadina all'altitudine di 773\u00a0m a guardia del fiume Coa e del ponte medioevale che l'attraversa.\nStoria.\nFu fondata da Alfonso X di Castiglia e pass\u00f2 al Portogallo in seguito al matrimonio di re dom Dinis con Isabella di Aragona.\nMonumenti e luoghi d'interesse.\nDegno di nota il Castello del XIII secolo con doppio giro di mura, torri a pianta merlate a pianta quadrata, maschio pentagonale ornato di balconi. Il \"Museu\" conserva materiale etnografico ed archeologico della zona. A 10\u00a0km ad ovest \"Sortelha\" murata con borgo antico di case medioevali in granito e castello del secolo XIV."}
{"id": "150166", "revid": "1776051", "url": "https://it.wikipedia.org/wiki?curid=150166", "title": "Salvaterra de Magos", "text": "Salvaterra de Magos () \u00e8 un comune portoghese di 20.161 abitanti situato nel distretto di Santar\u00e9m."}
{"id": "150167", "revid": "1776051", "url": "https://it.wikipedia.org/wiki?curid=150167", "title": "Santa Comba D\u00e3o", "text": "Santa Comba D\u00e3o () \u00e8 un comune portoghese di 12.473 abitanti situato nel distretto di Viseu."}
{"id": "150168", "revid": "38120", "url": "https://it.wikipedia.org/wiki?curid=150168", "title": "Santa Cruz da Graciosa", "text": "Santa Cruz da Graciosa () \u00e8 un comune portoghese di 4.393 abitanti (2011) situato nella regione autonoma delle Azzorre."}
{"id": "150169", "revid": "110157", "url": "https://it.wikipedia.org/wiki?curid=150169", "title": "Santa Cruz das Flores", "text": "Santa Cruz das Flores () \u00e8 un comune portoghese di circa 2.493 abitanti situato nella regione autonoma delle Azzorre."}
{"id": "150170", "revid": "1305772", "url": "https://it.wikipedia.org/wiki?curid=150170", "title": "Santa Maria da Feira", "text": "Santa Maria da Feira () \u00e8 un comune portoghese di 135.964 abitanti situato nel distretto di Aveiro.\nIl monumento principale \u00e8 il Castel de Feira.\nAmministrazione.\nGemellaggi.\nSanta Maria da Feira \u00e8 gemellata con:"}
{"id": "150171", "revid": "110157", "url": "https://it.wikipedia.org/wiki?curid=150171", "title": "Santa Marta de Penagui\u00e3o", "text": "Santa Marta de Penagui\u00e3o () \u00e8 un comune portoghese di 8.569 abitanti situato nel distretto di Vila Real."}
{"id": "150172", "revid": "874552", "url": "https://it.wikipedia.org/wiki?curid=150172", "title": "Santar\u00e9m (Portogallo)", "text": "Santar\u00e9m () \u00e8 un comune portoghese di 63.563 abitanti situato nel distretto di Santar\u00e9m.\n\u00c8 il principale centro della antica regione del \"Ribatejo\" (Riva del Tago), posta parte in piano e parte su una collina a destra del fiume, polo economico e commerciale al centro di una zona importante per l'agricoltura e l'allevamento.\nStoria.\nFu colonia romana, fondata probabilmente da Giulio Cesare, con il nome di \"Praesidium Iulium\". Fu capoluogo di uno dei tre \"conventi\" della Lusitania romana. La denominazione attuale le fu data dai Visigoti che la chiamarono \"Santa Irm\u00e9\", cio\u00e8 Santa Irene. Conquistata dagli Arabi, rimase in loro potere fino al 1147 allorch\u00e9 fu presa dal primo re del Portogallo Alfonso Henriques.\nMonumenti e luoghi d'interesse.\nI principali monumenti sono:\nCome negli altri centri del Ribaltego, oltre ai mercati e alle feste, vi si svolgono le tradizionali corride in cui, a differenza di quelle spagnole, da regole risalenti all'inizio del XIX secolo, \u00e8 proibito uccidere il toro, come nelle \"pegas\" in cui in una specie di rituale-danza una fila di uomini (forcados) cerca di afferrarlo per le corna e di immobilizzarlo (\"pega\" cio\u00e8 presa).\nA 10\u00a0km a nord-est \u00e8 Apiar\u00e7a centro agricolo che nella \"Casa das Paludos\", villa del 1905 dove l'amatore d'arte Jos\u00e9 Relvas ha raccolto una interessante ed eclettica collezione di quadri di maestri fiamminghi e di pittori naturalisti portoghesi dell'Ottocento, di oggetti d'arte, arazzi, tappeti, azulejos, ceramiche, che costituiscono oggi il \"Museu Jos\u00e9 Relvas\" arredato con i mobili antichi della villa.\nInfrastrutture e trasporti.\nLa citt\u00e0 \u00e8 servita dalla Linha do Norte su cui \u00e8 situata la stazione ferroviaria principale.\nSport.\nCalcio.\nLa principale squadra \u00e8 l\"'Uni\u00e3o Desportiva de Santar\u00e9m\"."}
{"id": "150173", "revid": "1776051", "url": "https://it.wikipedia.org/wiki?curid=150173", "title": "Santiago do Cac\u00e9m", "text": " \nSantiago do Cac\u00e9m () \u00e8 un comune portoghese di 31.105 abitanti situato nel distretto di Set\u00fabal.\nLa cittadina dell'Alentejo \u00e8 disposta su una collina sulla cui sommit\u00e0 si trova in posizione dominante il castello di origine araba e ricostruito dai Templari con doppia cinta di mura turrite. A fianco del castello c'\u00e8 la \"Igreja Matrix\" del XIII secolo ricostruita alla fine del XVIII. Nel centro dell'abitato c'\u00e8 il \"Museu Regional\" con una sezione riguardante la produzione del sughero. A 2\u00a0km si trovano le rovine dell'antico insediamento romano di \"Mirobriga\"."}
{"id": "150174", "revid": "106456", "url": "https://it.wikipedia.org/wiki?curid=150174", "title": "Santo Tirso", "text": "Santo Tirso () \u00e8 un comune portoghese di 72.396 abitanti situato nel distretto di Porto.\nIl suo territorio comunale \u00e8 bagnato dalle acque del fiume Ave.\nSuddivisioni amministrative.\nDal 2013 il \"concelho\" (o \"munic\u00edpio\", nel senso di circoscrizione territoriale-amministrativa) di Santo Tirso \u00e8 suddiviso in 14 \"freguesias\" principali (letteralmente, parrocchie)."}
{"id": "150175", "revid": "1776051", "url": "https://it.wikipedia.org/wiki?curid=150175", "title": "S\u00e3o Br\u00e1s de Alportel", "text": "S\u00e3o Br\u00e1s de Alportel () \u00e8 un comune e una freguesia portoghese di 10.032 abitanti situato nel distretto di Faro."}
{"id": "150176", "revid": "110157", "url": "https://it.wikipedia.org/wiki?curid=150176", "title": "S\u00e3o Jo\u00e3o da Madeira", "text": "S\u00e3o Jo\u00e3o da Madeira () \u00e8 un comune portoghese di 21.102 abitanti situato nel distretto di Aveiro.\nFreguesias.\nL'unica friguesia \u00e8 S\u00e3o Jo\u00e3o da Madeira."}
{"id": "150178", "revid": "1776051", "url": "https://it.wikipedia.org/wiki?curid=150178", "title": "S\u00e3o Jo\u00e3o da Pesqueira", "text": "S\u00e3o Jo\u00e3o da Pesqueira () \u00e8 un comune portoghese di 8.653 abitanti situato nel distretto di Viseu."}
{"id": "150179", "revid": "1776051", "url": "https://it.wikipedia.org/wiki?curid=150179", "title": "S\u00e3o Pedro do Sul (Portogallo)", "text": "S\u00e3o Pedro do Sul () \u00e8 un comune portoghese di 19.083 abitanti situato nel distretto di Viseu.\nSorge sulle rive del fiume Vouga."}
{"id": "150180", "revid": "1776051", "url": "https://it.wikipedia.org/wiki?curid=150180", "title": "S\u00e3o Roque do Pico", "text": "S\u00e3o Roque do Pico () \u00e8 un comune portoghese di 3.394 abitanti (2011) situato nella regione autonoma delle Azzorre."}
{"id": "150181", "revid": "110157", "url": "https://it.wikipedia.org/wiki?curid=150181", "title": "S\u00e3o Vicente (Portogallo)", "text": "S\u00e3o Vicente () \u00e8 un comune portoghese di 6.198 abitanti situato nella regione autonoma di Madera."}
{"id": "150182", "revid": "1776051", "url": "https://it.wikipedia.org/wiki?curid=150182", "title": "Sardoal", "text": "Sardoal () \u00e8 un comune portoghese di 4.104 abitanti situato nel distretto di Santar\u00e9m."}
{"id": "150183", "revid": "1776051", "url": "https://it.wikipedia.org/wiki?curid=150183", "title": "S\u00e1t\u00e3o", "text": "S\u00e1t\u00e3o () \u00e8 un comune portoghese di 13.144 abitanti situato nel distretto di Viseu."}
{"id": "150184", "revid": "110157", "url": "https://it.wikipedia.org/wiki?curid=150184", "title": "Seia", "text": "Seia () \u00e8 una citt\u00e0 e un comune portoghese di 28.144 abitanti situato nel distretto di Guarda."}
{"id": "150185", "revid": "15756", "url": "https://it.wikipedia.org/wiki?curid=150185", "title": "Seixal", "text": "Seixal () \u00e8 un comune portoghese di 150.271 abitanti situato nel distretto di Set\u00fabal. \u00c8 suddiviso in 6 freguesias. Il comune \u00e8 limitato a est dal comune di Barreiro, a sud da quello di Sesimbra, a ovest da Almada e a nord dall'estuario del fiume Tago. Seixal include una baia naturale.\nInformazioni turistiche.\nCitt\u00e0 pianeggiante che favorisce il cicloturismo e che pu\u00f2 contare con una ciclovia che collega Seixal con la citt\u00e0 di Amora passando attraverso le localit\u00e0 di Correr D'\u00c1gua, Torre da Marinha, Arrentela e Cavaquinhas.\nLocalit\u00e0 dove Vasco de Gama fece costruire la propria flotta che lo avrebbe condotto in India, pu\u00f2 annoverare molte ville signorili, con un patrimonio estremamente ricco in tal senso.\nTerra di pescatori e musicisti, Seixal pu\u00f2 contare con la qualit\u00e0 delle migliori bande filarmoniche nazionali.\nPasseggiando per la citt\u00e0, non ci si pu\u00f2 dimenticare di assaporare l'ottima gastronomia (basata essenzialmente su prodotti ittici) ed apprezzare il centro storico (nel quale incontriamo um \"P\u00e1tio do Genov\u00eas\", P\u00e1tio del Genovese."}
{"id": "150186", "revid": "1776051", "url": "https://it.wikipedia.org/wiki?curid=150186", "title": "Sernancelhe", "text": "Sernancelhe () \u00e8 un comune portoghese di 6.227 abitanti situato nel distretto di Viseu. Da qui proviene Aquilino Ribeiro, uno dei pi\u00f9 grandi scrittori portoghesi del XX secolo."}
{"id": "150187", "revid": "439868", "url": "https://it.wikipedia.org/wiki?curid=150187", "title": "Serpa", "text": "Serpa () \u00e8 un comune portoghese di abitanti situato nel distretto di Beja.\nGeografia fisica.\nIl comune \u00e8 compreso tra il Guadiana ed il Chanza; quest'ultimo fiume segna il confine con la Spagna."}
{"id": "150188", "revid": "2519", "url": "https://it.wikipedia.org/wiki?curid=150188", "title": "Sesimbra", "text": "Sesimbra () \u00e8 un comune portoghese di 37.567 abitanti situato nel distretto di Set\u00fabal.\nSesimbra \u00e8 una cittadina balneare con porto di pesca e con in posizione sopraelevata un castello arabo del secolo XII con cerchia di mura a torri e la Chiesa di Santa Maria do Castelo del XII secolo distrutta dal terremoto del 1755 e poi ricostruita.\nLe principali risorse locali sono attualmente armamento navale, pesca, turismo."}
{"id": "150189", "revid": "964734", "url": "https://it.wikipedia.org/wiki?curid=150189", "title": "Set\u00fabal", "text": "Set\u00fabal (: o ) \u00e8 un comune portoghese capoluogo del distretto omonimo. Situato sulla Penisola di Set\u00fabal sull'estuario del fiume Sado ai piedi della Serra de Arrabida, fa parte della regione storica dell'Estremadura. \nOrigini del nome.\nAi tempi della dominazione romana aveva il nome di \"Cetobriga\", da cui deriva il nome attuale, ed era gi\u00e0 rinomata per la sua posizione.\nStoria.\nEra abitata gi\u00e0 in epoca preistorica come testimoniano i resti trovati nella sua zona. \nMonumenti e luoghi di interesse.\nAree naturali.\nParte del territorio comunale \u00e8 compreso nel \"Parque Natural da Arr\u00e0bida\", un'area protetta che comprende la Serra da Arr\u00e0bida, formata da montagne scoscese a picco sul mare. \u00c8 verde di arbusti, lentischi, mirti, lauri, palme nane, pini e cipressi nei fianchi meridionali, pi\u00f9 rocciosa e con minor vegetazione l'altra parte. Tagliata nella roccia con viste vertiginose sul mare c'\u00e8 una strada detta \"delle pietre d'oro\" per il suo elevato costo di costruzione nei primi anni del secolo scorso. Percorrendo questa strada in alto c'\u00e8 la fortezza del XIV secolo di Out\u00e3o residenza reale fino al secolo XIX, in basso le cappelle e l'edificio principale di un convento del Cinquecento e infine, dopo 18\u00a0km, si scende a Portinho de Arr\u00e0bida, piccola localit\u00e0 balneare.\nPunta estrema \u00e8 Cabo Espichel, a picco sul mare a 160 m, con il faro del Settecento e un complesso monastico con chiesa e monastero del Seicento. Il complesso monumentale, oggi in rovina, apre la prima sequenza di \"Lisbon Story\" di Wim Wenders. \nEconomia.\nVi \u00e8 praticata la pesca e la flotta peschereccia non opera soltanto lungo le coste, ma si spinge anche al largo di Terranova, della Groenlandia, e negli arcipelaghi dell'Atlantico, Madera e Azzorre. Al porto di Set\u00fabal viene quindi sbarcato molto pesce che alimenta le locali industrie di conservazione oltre che il mercato del pesce fresco. La citt\u00e0 \u00e8 anche dotata di cantieri navali.\nSport.\nCalcio.\nLa squadra principale della citt\u00e0 \u00e8 il Vit\u00f3ria Futebol Clube.\nSono nati in questa citt\u00e0:"}
{"id": "150190", "revid": "1776051", "url": "https://it.wikipedia.org/wiki?curid=150190", "title": "Sever do Vouga", "text": "Sever do Vouga () \u00e8 un comune portoghese di 13.186 abitanti situato nel distretto di Aveiro."}
{"id": "150191", "revid": "1776051", "url": "https://it.wikipedia.org/wiki?curid=150191", "title": "Silves (Portogallo)", "text": "Silves () \u00e8 un comune portoghese di 33.830 abitanti situato nel distretto di Faro."}
{"id": "150192", "revid": "439868", "url": "https://it.wikipedia.org/wiki?curid=150192", "title": "Sines", "text": "Sines \u00e8 una citt\u00e0 portoghese nella provincia di Set\u00fabal, nella regione dell'Alentejo, con una popolazione di circa 18.298 abitanti (INE 2015). A Sines si trova attualmente il pi\u00f9 grande porto del Portogallo ed \u00e8 considerata la principale citt\u00e0 logistica portuale industriale del Portogallo inoltre \u00e8 ricordata per essere la citt\u00e0 natale di Vasco da Gama.\n\u00c8 la sede di un comune con 203,30\u00a0km\u00b2 di superficie e 18.598 abitanti (2015 INE), diviso in due parrocchie. Il comune \u00e8 delimitato a nord e ad est dal comune di Santiago do Cac\u00e9m, a sud e ad ovest dal Odemira. La costa della citt\u00e0, a sud di San Torpes, fa parte del Parco naturale del sudovest Alentejo e costa Vicentina."}
