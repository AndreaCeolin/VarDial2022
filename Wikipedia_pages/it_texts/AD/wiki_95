{"id": "260257", "revid": "2217899", "url": "https://it.wikipedia.org/wiki?curid=260257", "title": "Nazionale di calcio della Danimarca", "text": "La nazionale di calcio della Danimarca (in danese \"Danmarks herre-fodboldlandshold\") \u00e8 la rappresentativa calcistica della Danimarca e ha come colori il bianco e il rosso, che si richiamano al cromatismo della bandiera nazionale.\nNella sua bacheca spiccano la vittoria del campionato d'Europa nel 1992 e della seconda edizione della FIFA Confederations Cup nel 1995. Al campionato del mondo il migliore risultato ottenuto dai danesi sono i quarti di finale nel 1998. La nazionale danese degli anni ottanta fu una delle squadre pi\u00f9 ammirate nella storia del calcio mondiale, pur non avendo vinto n\u00e9 un europeo n\u00e9 un mondiale.\nIl record di presenze \u00e8 detenuto dall'ex portiere e capitano Peter Schmeichel (129 presenze), mentre quello di gol appartiene, in coabitazione, a Poul Nielsen e Jon Dahl Tomasson, entrambi a quota 52 reti.\nNella classifica mondiale della FIFA, istituita nell'agosto 1993, la Danimarca ha ottenuto come miglior piazzamento il 3\u00ba posto del maggio 1997, mentre la posizione peggiore \u00e8 il 51\u00ba posto dell'aprile 2017. Occupa il 9\u00ba posto della graduatoria.\nStoria.\nGli inizi.\nLe prime partite ufficiali della Nazionale risalgono al 1908, alle Olimpiadi di Londra: il 19 ottobre vi fu l'esordio contro la Francia B, sconfitta per 9-0. Il 22 ottobre fu poi sconfitta la Francia A con il clamoroso risultato di 17-1, rimasto negli annali come la vittoria con il maggiore scarto di tutti i tempi per i danesi. Nell'incontro, Sophus Nielsen realizz\u00f2 ben 10 reti che gli permisero, insieme a quella messa a segno nella prima gara, di laurearsi capocannoniere del torneo. I danesi furono poi sconfitti per 2-0 dal in finale.\nQuattro anni dopo, ai Giochi di Stoccolma, la Danimarca sconfisse prima la per 7-0, quindi per 4-1 i in semifinale, e dovette accontentarsi del secondo argento consecutivo perdendo nuovamente con la Gran Bretagna, questa volta per 4-2. Dopo l'eliminazione subita al primo turno dalla ai Giochi di Anversa, la Federazione danese iscrisse la Nazionale solo a tornei minori fino al 1948, oltre a farle disputare incontri amichevoli. La squadra vinse la Nordisk Mesterskap 1924-1928, prima edizione dei Campionati nordici, battendo e Norvegia. Si sarebbe aggiudicata il trofeo anche nelle edizioni 1978-80 e 1981-85.\nIl mantenimento del dilettantismo.\nRientr\u00f2 in una competizione di alto livello alle Olimpiadi del 1948, tenutesi per la seconda volta a Londra, dove conquist\u00f2 la medaglia di bronzo imponendosi sulla Gran Bretagna nella finale per il terzo posto, dopo la sconfitta con la in semifinale. Ebbe grande risonanza la vittoria nei quarti contro i campioni uscenti dell', e negli anni successivi si trasferirono in club di Serie A alcuni dei membri della squadra, tra i quali John Hansen, Pr\u00e6st e J\u00f8rgen S\u00f8rensen.\nNonostante il calcio professionistico si stesse affermando in molti Paesi, la Federazione danese scelse di conservare il dilettantismo e gestire la Nazionale con un \"budget\" limitato. Continu\u00f2 a disertare i Campionati mondiali e proib\u00ec ai professionisti di giocare in Nazionale, rinunciando ai successi che una generazione di grandi giocatori avrebbe probabilmente conseguito. I migliori talenti danesi avevano iniziato a giocare in club professionistici stranieri e divenne sempre pi\u00f9 difficile mettere insieme una buona squadra con i dilettanti rimasti in patria.\nNel 1952, la Danimarca fu eliminata ai quarti del torneo olimpico di Helsinki dalla , che si sarebbe poi aggiudicata la medaglia d'argento. Dopo aver saltato i Giochi olimpici del 1956, la Nazionale dei dilettanti danesi fu iscritta per la prima volta a un mondiale nell'edizione del 1958, venendo eliminata con 4 sconfitte contro e nelle qualificazioni. Si ripresent\u00f2 alle Olimpiadi nell'edizione romana del 1960 ed ottenne una sorprendente medaglia d'argento, sconfitta in finale dalla Jugoslavia. Nella squadra si distinse il diciottenne Harald Nielsen, vice-capocannoniere del torneo, che l'anno dopo si trasfer\u00ec in Italia e, in qualit\u00e0 di professionista, dovette abbandonare la Nazionale.\nNon fu iscritta al campionato del mondo 1962, e due anni dopo approfitt\u00f2 dei facili accoppiamenti nei turni preliminari per qualificarsi alla fase finale a 4 squadre del campionato d'Europa 1964, all'esordio nella manifestazione. Non potendo schierare i professionisti chiuse al quarto posto, sconfitta in semifinale dall' e nella finale per il terzo posto dall'. Quello stesso anno non riusc\u00ec ad accedere al torneo olimpico di Tokyo, sconfitta nelle qualificazioni dalla . Giunse quindi ultima sia nel girone di qualificazione al mondiale del 1966 che a quello per il campionato d'Europa 1968, mentre non fu iscritta al torneo olimpico del 1968. La parentesi dilettantistica ebbe fine dopo che la Danimarca chiuse al terzo posto su 4 squadre il girone di qualificazione vinto dalla per il campionato del mondo 1970.\nApertura al professionismo.\nFu solo nel 1971 che la Federazione diede l'assenso a schierare anche i professionisti in Nazionale. Nel frattempo la squadra non riusc\u00ec ad evitare l'ultimo posto nel girone di qualificazione al campionato d'Europa 1972, ma quello stesso anno riusc\u00ec a entrare nel torneo olimpico di Monaco, dove fu eliminata nella fase a gruppi che dava accesso alle semifinali. Il processo di allineamento alle maggiori realt\u00e0 calcistiche continentali avrebbe portato nel 1978 all'introduzione del professionismo anche nei campionati nazionali danesi.\nIl primo banco di prova per la Nazionale dei professionisti furono le qualificazioni al campionato del mondo 1974 e si rivel\u00f2 un fallimento, la Danimarca chiuse all'ultimo posto con un solo punto in 4 partite il girone vinto dalla . Non ebbero sorte migliore le qualificazioni al campionato d'Europa 1976, nelle quali fu nuovamente ultima con 1 punto in 6 partite. La squadra non riusc\u00ec a disputare neanche il campionato del mondo 1978, fermata nelle qualificazioni da e . Un'altra delusione fu la mancata partecipazione a , finendo ultima nel girone di qualificazione vinto dall'.\nIn quegli anni si formarono comunque dei giovani calciatori di livello internazionale, che avrebbero portato la squadra ai successi degli anni ottanta e novanta. Uno dei primi fu Allan Simonsen, attaccante del 1952 a cui fu assegnato il Pallone d'oro 1977 e che trascin\u00f2 con le sue reti il Borussia M\u00f6nchengladbach a tre titoli di Germania tra il 1975 ed il 1977. Un altro importante giocatore fu Morten Olsen, centrale difensivo classe 1949 diventato il regista arretrato della Nazionale.\nPeriodo d'oro.\nDopo le molte delusioni patite, fu negli anni ottanta che la Danimarca mise in mostra un calcio moderno, atletico e di alto livello tecnico. Tra i protagonisti vi furono Frank Arnesen, S\u00f8ren Lerby, Jesper Olsen e Jan M\u00f8lby, maturati nell'Ajax sotto l'influenza di Johan Cruijff, nonch\u00e9 Preben Elkj\u00e6r Larsen, potente attaccante formatosi in Belgio, e Michael Laudrup, raffinata punta diventato famoso in Italia. Molti dei membri della squadra non avevano il senso della disciplina n\u00e9 prendevano con seriet\u00e0 l'impegno calcistico; preferivano darsi agli eccessi notturni, bevendo spesso alcolici fino a tarda notte. Trassero giovamento dall'arrivo nel 1979 del CT tedesco Sepp Piontek, la cui rigidit\u00e0 li spron\u00f2 a una maggiore professionalit\u00e0. Fu il primo allenatore professionista della Nazionale, arrivato grazie alla sponsorizzazione della Carlsberg. Piontek cerc\u00f2 di sfruttare al meglio le grandi doti offensive dei suoi giocatori, proponendo un martellante e spettacolare gioco d'attacco che avrebbe caratterizzato tutta la sua gestione tecnica.\nTra le caratteristiche che fecero grande il gioco d'attacco di quella Danimarca, ribattezzata dai suoi entusiasti tifosi \"Danish Dyanamite\" (dinamite danese), vi fu un eccezionale dinamismo, lo spirito di gruppo e l'eccezionale cambio di passo nel \"dribbling\" di giocatori come Arnesen, Elkj\u00e6r, Laudrup e i due Olsen, in grado di creare continuamente superiorit\u00e0 numerica. I primi segnali del nuovo corso si ebbero nelle qualificazioni ai Mondiali di Spagna 1982, dove la Danimarca, pur eliminata da Italia e Jugoslavia, fu l'unica Nazionale in grado di sconfiggere gli Azzurri nelle partite ufficiali che li portarono alla trionfale vittoria nella finale di Madrid.\n\"Danish Dynamite\".\nIl primo successo dell'era Piontek fu al campionato nordico, torneo che la Danimarca vinse per la seconda volta nell'edizione 1978-1980, dopo che dal 1933 la vittoria era stata appannaggio esclusivo della . I biancorossi ripeterono il successo anche nella successiva edizione, quella del 1981-1985. La prima consacrazione a livello internazionale per la Danimarca di Piontek arriv\u00f2, tuttavia, al campionato d'Europa 1984 disputato in Francia. Nel girone di qualificazione i danesi eliminarono l'Inghilterra di Bobby Robson, sconfitta per 1-0 a Wembley con un rigore trasformato da Simonsen. La squadra danese si conferm\u00f2 nella fase finale, dopo aver perso la gara di esordio con i padroni di casa francesi, partita in cui lo stesso Simonsen sub\u00ec un grave incidente a una gamba che lo tenne lontano dai campi di gioco alcuni mesi. Il torneo degli scandinavi prosegu\u00ec con una netta vittoria per 5-0 contro la Jugoslavia e una vittoria per 3-2 in rimonta contro il , che conduceva per 2-0. La semifinale vide soccombere gli uomini di Piontek ai tiri di rigore contro la Spagna, con Elkj\u00e6r che fall\u00ec l'ultimo calcio dal dischetto, al termine di un incontro molto spettacolare e ricco di tensione emotiva.\nLa conferma del valore della squadra danese si ebbe nel successivo campionato del mondo 1986, in cui la nazionale, al suo esordio nella fase finale della manifestazione, raccolse unanimi consensi per l'ottimo gioco espresso, il migliore mai esibito da una squadra danese. Gli scandinavi vinsero il girone di qualificazione con autorit\u00e0, nel corso del quale sconfissero per 4-2 a Copenaghen l' al termine di un incontro molto aperto. Nella prima fase a gruppi della rassegna iridata messicana, dopo una difficile vittoria per 1-0 sulla nella partita d'esordio, la Danimarca inflisse un pesante 6-1 all', campione uscente del Sudamerica. Gi\u00e0 qualificati agli ottavi, i danesi avrebbero affrontato il Marocco in caso di sconfitta nell'ultima gara del girone contro la . La filosofia di Piontek impose la vittoria: i tedeschi furono superati per 2-0 e l'avversaria agli ottavi fu l'ostica Spagna, in una sorta di rivincita dalla semifinale europea di due anni prima. A pochi minuti dalla fine della gara con i tedeschi era giunta l'espulsione di Arnesen, che fu squalificato e priv\u00f2 la squadra di una pedina fondamentale.\nAl termine della fase a gruppi, molti inserirono i danesi nel lotto dei favoriti alla vittoria finale, in virt\u00f9 del convincente gioco mostrato e dei risultati sino a l\u00ec conseguiti. Dopo essere passata in vantaggio su calcio di rigore, la squadra controll\u00f2 la partita degli ottavi contro la Spagna fino agli ultimi minuti del primo tempo, quando un errato retropassaggio di Jesper Olsen liber\u00f2 Emilio Butrague\u00f1o, che, solo davanti al portiere, segn\u00f2 facilmente. Nella ripresa i danesi si gettarono con rabbia all'attacco e andarono vicini al raddoppio, ma furono sorpresi nuovamente da Butrague\u00f1o, che port\u00f2 la propria squadra in vantaggio. Con la Danimarca totalmente sbilanciata in avanti, la Spagna complet\u00f2 l'opera in contropiede, aggiudicandosi l'incontro per 5-1. La stampa accus\u00f2 Piontek di non aver saputo gestire gli enormi sforzi profusi dai suoi giocatori alle temperature elevate del Messico, mentre questi imput\u00f2 la sconfitta al senso di appagamento provato dai danesi per l'ottimo torneo fino ad allora disputato.\nMalgrado il pesante passivo, in un sondaggio del 2007 condotto tra giornalisti sportivi, la Danimarca del 1986 fu inserita dalla rivista sportiva britannica \"World Soccer\" al sedicesimo posto tra le migliori squadre calcistiche di tutti i tempi. Fu la sola formazione ad essere paragonata da molti alla grande Olanda di Johan Cruijff e ritenuta anche migliore di quest'ultima sotto il profilo del \"dribbling\", con un numero maggiore di uomini in grado di saltare l'uomo. In un servizio di ESPN fu presentata come la quinta nazionale pi\u00f9 forte tra quelle che non hanno vinto il mondiale, alle spalle del Brasile del 1950, dell'Ungheria del 1954, dell'Olanda del 1974 e del Brasile del 1982. La nazionale danese del 1986 attir\u00f2 la simpatia degli sportivi di varie generazioni e nazionalit\u00e0, tanto che il noto allenatore scozzese Alex Ferguson la riteneva a quel tempo la pi\u00f9 grande squadra europea.\nLa vittoria all'europeo del 1992.\nIl periodo che segu\u00ec fu di transizione, la Danimarca si qualific\u00f2 agli Europei di eliminando la pericolosa , ma non ripet\u00e9 le prestazioni degli ultimi anni nella fase finale, perdendo tutte e tre le partite del suo gruppo. La prima sconfitta fu per 3-2, nuovamente ad opera della , mentre le successive furono entrambe per 2-0 rispettivamente contro e . Con i migliori giocatori arrivati a fine carriera, la squadra torn\u00f2 nell'anonimato e non riusc\u00ec a qualificarsi per i Mondiali di Italia 1990, eliminata dall'emergente di Gheorghe Hagi. I deludenti risultati portarono alla fine della gestione Piontek, che in quel periodo fu anche accusato di aver depositato fondi neri in un conto bancario in Liechtenstein. Il tecnico tedesco diede le dimissioni e accett\u00f2 l'offerta di allenare la .\nIl risultato pi\u00f9 prestigioso della nazionale danese fu l'inattesa vittoria all'europeo di sotto la guida tecnica di Richard M\u00f8ller Nielsen, subentrato a Piontek del quale era assistente. Il nuovo allenatore dovette far fronte al declino dei protagonisti del decennio precedente e assegn\u00f2 la maglia titolare a giovani emergenti, fra i quali si distinsero il portiere Peter Schmeichel, i centrocampisti Kim Vilfort e John Jensen e gli attaccanti Brian Laudrup (fratello di Michael) e Flemming Povlsen. La spina dorsale della squadra era composta da giocatori del Br\u00f8ndby, in quel periodo la pi\u00f9 forte squadra danese, e della nazionale Under-21. Furono i primi professionisti veri e propri nella storia del calcio nazionale, al contrario dei loro predecessori, che avevano continuato ad interpretare la disciplina con una mentalit\u00e0 amatoriale.\nDopo essere giunta seconda nel gruppo di qualificazione, la nazionale fu ripescata per l'esclusione della capolista in seguito alla risoluzione ONU relativa ai conflitti in corso nei Paesi balcanici. La tattica difensivistica imposta da Nielsen era stata oggetto di aspre critiche: gli stessi fratelli Laudrup e M\u00f8lby avevano abbandonato la nazionale durante le qualificazioni, in disaccordo con l'atteggiamento tattico del selezionatore, anche se Brian sarebbe rientrato nell'organico per la rassegna europea. L'annuncio del ripescaggio fu dato solo dieci giorni prima dell'inizio della manifestazione e la squadra si fece trovare pronta perch\u00e9 stava preparando un'amichevole contro la , che era gi\u00e0 qualificata.\nL'incredibile trionfo fu ottenuto con un crescendo di prestazioni; dopo il pareggio per 0-0 all'esordio contro l', arriv\u00f2 la sconfitta per 2-1 contro i tradizionali rivali della . Il turno fu superato battendo per 2-1 la allenata da Platini. In semifinale furono battuti ai rigori i campioni uscenti dei , dopo che i supplementari si erano chiusi sul 2-2. Decisiva fu la parata di Schmeichel sul tiro dal dischetto di Marco van Basten, il protagonista della precedente edizione dell'europeo. Nella finale, disputata il 26 giugno a G\u00f6teborg, i danesi sconfissero per 2-0 la grazie anche alle grandi parate di Schmeichel. Oltre alle ottime prestazioni del portiere del durante il torneo, furono determinanti per la vittoria il solido impianto difensivo, lo spirito di sacrificio collettivo e il grande impegno professionale della squadra, che comunque mai si avvicin\u00f2 ai livelli tecnici e di spettacolo offerti dall'undici di Piontek.\nRisultati altalenanti tra il 1992 e il 2000.\nDopo il trionfo europeo ebbe inizio un lungo periodo caratterizzato da risultati altalenanti. La prima delusione arriv\u00f2 con la mancata partecipazione alla fase finale del campionato del mondo 1994 malgrado il ritorno in squadra di Michael Laudrup, che fin\u00ec per accettare le direttive del CT. La nazionale danese fu eliminata dopo un serrato testa a testa con e , giunte prima e seconda nel gruppo di qualificazione. Chiuse con gli stessi punti e la stessa differenza reti degli irlandesi, che si qualificarono in virt\u00f9 dei 19 gol segnati contro i 15 dei danesi. Nel 1995 la Danimarca si aggiudic\u00f2 la Confederations Cup svoltasi in Arabia Saudita, a cui partecip\u00f2 in veste di campione d'Europa. Con il successo per 2-0 in finale sui campioni del Sudamerica dell', divenne la prima nazionale europea a vincere una competizione ufficiale disputata in un altro continente. Fu questo l'ultimo trofeo vinto dalla Danimarca.\nLa squadra si qualific\u00f2 per l'Europeo 1996 giungendo seconda nel gruppo di qualificazione vinto dalla Spagna, che si conferm\u00f2 per l'ennesima volta la bestia nera dei danesi. Nella fase finale del torneo, in Inghilterra, i danesi furono eliminati a causa della sconfitta subita contro la , avendo chiuso il girone con 4 punti e al terzo posto, dietro al e alla Croazia e davanti alla . Le critiche e la discontinuit\u00e0 di risultati portarono alle dimissioni di M\u00f8ller Nielsen, che divenne il CT della . Il suo posto fu preso dallo svedese Bo Johansson, che due anni prima aveva guidato al titolo nazionale il piccolo club danese del Silkeborg. Il nuovo CT avrebbe conquistato la fiducia dei giocatori e dell'opinione pubblica, rivitalizzando la nazionale e restituendole la mentalit\u00e0 offensiva offuscata nel periodo precedente.\nLa Danimarca partecip\u00f2 per la seconda volta alla fase finale del mondiale nell'edizione di Francia 1998. Vinto il girone di qualificazione davanti alla Croazia, costringendola agli spareggi, in Francia la selezione danese stent\u00f2 nella prima fase, vincendo per 1-0 all'esordio contro l', pareggiando per 1-1 con il e perdendo contro i padroni di casa per 2-1. Questi risultati, seppur incostanti, le permisero di accedere alla fase a eliminazione diretta, dove la squadra si trasform\u00f2 e cambi\u00f2 passo. La vittoria per 4-1 agli ottavi contro la , ottenuta con una convincente prestazione, permise alla Danimarca di giocare per la prima volta un quarto di finale del mondiale. Avversario fu il favorito , campione uscente, contro il quale i danesi disputarono una grande gara, senza alcun timore reverenziale. I sudamericani dovettero dare il meglio di s\u00e9 per vincere con il risultato di 3-2 una delle pi\u00f9 spettacolari partite del torneo.\nDopo la qualificazione ottenuta sul filo di lana a spese della Svizzera, l'esperienza all'europeo 2000 della nazionale danese si rivel\u00f2 disastrosa: la compagine allenata da Johansson perse tutti e tre gli incontri del proprio girone, subendo 8 gol e non segnandone alcuno e ritrovandosi ultima nella classifica generale del torneo. La delusione fu grande e provoc\u00f2 un cambio di guida tecnica: al timone della nazionale venne chiamato Morten Olsen, il capitano dei \"Danish Dynamite\" degli anni ottanta.\nLa gestione di Morten Olsen.\nLa Danimarca si qualific\u00f2 al mondiale 2002 vincendo il proprio gruppo. Nella fase finale fu battuta per 3-0 agli ottavi dall', dopo aver eliminato nella fase a gruppi la campione del mondo in carica. Nella fase finale dell'europeo 2004 ottenne il secondo posto nel girone alle spalle della , grazie al pareggio per 2-2 nell'ultimo incontro con la stessa Svezia, risultato che qualificava entrambe le compagini. Il risultato fu contestato invano dagli italiani, la cui contemporanea vittoria sulla Bulgaria divenne inutile, dal momento che il pari tra gli scandinavi elimin\u00f2 la squadra di Giovanni Trapattoni per aver segnato meno dei danesi. Nei successivi quarti di finale, la Danimarca fu sconfitta con un netto 3-0 dalla .\nI danesi non riuscirono poi a qualificarsi n\u00e9 per la fase finale del mondiale 2006, classificandosi terzi nel girone vinto dall', n\u00e9 per quella dell'europeo 2008, inseriti nel girone con Spagna e Svezia, qualificatesi grazie rispettivamente al primo e al secondo posto. Le critiche suscitate da tali risultati furono messe a tacere dagli ottimi risultati nel girone di qualificazione al campionato del mondo 2010. Sorteggiata nel difficile girone con le favorite Portogallo e Svezia, contro le quali ottenne tre vittorie e un pareggio, la Danimarca si qualific\u00f2 con un turno di anticipo, battendo la Svezia.\nIl mondiale in Sudafrica si rivel\u00f2 amaro, malgrado la squadra schierasse buoni giocatori come i difensori Daniel Agger e Simon Kj\u00e6r, Martin J\u00f8rgensen a centrocampo e in attacco Dennis Rommedahl ed il veterano Jon Dahl Tomasson. Sconfitta all'esordio dai Paesi Bassi, che sarebbero arrivati alla finale con la Spagna, la formazione di Olsen vinse in rimonta per 2-1 con il . Costretta a vincere contro il , in vantaggio nella differenza reti, fu invece sconfitta con un netto 3-1 ed eliminata.\nLa squadra si riscatt\u00f2 ottenendo il primo posto nel raggruppamento di qualificazione a , grazie e sei vittorie, un pareggio e una sconfitta. Si assicur\u00f2 l'accesso alla fase finale all'ultima partita battendo per 2-1 il Portogallo, che si classific\u00f2 secondo. Inserita in un girone proibitivo, nel primo incontro dell'europeo sconfisse a sorpresa gli olandesi vice-campioni del mondo per 1-0 e nel secondo fu battuta dal Portogallo per 3-2, subendo il gol decisivo negli ultimi minuti. Nella terza partita la Danimarca venne eliminata dalla Germania, che la sconfisse per 2-1.\nUn'altra delusione arriv\u00f2 nelle qualificazioni al , quando la squadra riusc\u00ec a piazzarsi al secondo posto dietro all'Italia, ma i negativi risultati conseguiti all'inizio del girone le impedirono di qualificarsi agli spareggi tra le migliori seconde. Nelle qualificazioni al la Danimarca giunse terza dietro e e manc\u00f2 l'accesso alla fase finale.\nLa gestione Hareide.\nDopo l'amarezza derivante dalla mancata partecipazione ad Euro 2016, il CT Morten Olsen, da quindici anni alla guida della nazionale, si dimise di comune accordo con la federazione. Fu ingaggiato al suo posto il norvegese \u00c5ge Hareide, gi\u00e0 allenatore della e di alcune quotate squadre di club scandinave, allo scopo di portare la squadra alla qualificazione al mondiale 2018 in Russia.\nNel girone di qualificazione a Russia 2018 la Danimarca fu inserita con la favorita Polonia, la Romania, Montenegro, l'Armenia e il Kazakistan. Dopo un avvio stentato, la squadra inanell\u00f2 una serie di vittorie consecutive che la portarono al secondo posto finale dietro alla Polonia e quindi agli spareggi con un'altra seconda qualificata per giocarsi un posto al mondiale. Qui la Danimarca riusc\u00ec a ottenere la qualificazione dopo aver battuto l' agli spareggi (pareggio per 0-0 in casa e vittoria per 5-1 in trasferta con tripletta di Christian Eriksen). Al mondiale la Danimarca, inserita nel gruppo con Francia, e , super\u00f2 il girone da imbattuta e al secondo posto con 5 punti, vincendo per 1-0 con il Per\u00f9 e pareggiando con Francia ed Australia. Agli ottavi di finale fu eliminata dalla Croazia per 4-3 dopo i tiri di rigore, nonostante una buona prova e il rigore parato nei tempi supplementari da Kasper Schmeichel.\nDopo il mondiale russo, la Danimarca si prepar\u00f2 per la partecipazione all'edizione inaugurale della UEFA Nations League, ma, a causa di una disputa con il sindacato dei giocatori, la federazione danese convoc\u00f2 una squadra interamente dilettante, composta da una combinazione di giocatori di calcio a 5 e provenienti dalle serie inferiori del campionato danese, in vista sia dell'amichevole contro la sia della gara ufficiale contro il . La controversia sorse a causa dei diritti di immagine dei giocatori, con Hummel International che deteneva i diritti esclusivi di produzione e commercializzazione di kit danesi e la DBU che voleva impedire ai calciatori di stipulare accordi individuali con societ\u00e0 e marchi in concorrenza con la stessa; lo stesso allenatore, \u00c5ge Hareide, fu temporaneamente sostituito da John Jensen. Alla fine lo sciopero rientr\u00f2 e la sola gara contro la Slovacchia fu giocata dai dilettanti. La gestione dell'allenatore norvegese avrebbe dovuto concludersi al termine del campionato europeo del 2020, ma, a causa del rinvio per la pandemia di COVID-19, egli termin\u00f2 la propria gestione anticipatamente. Nei suoi quattro anni da commissario tecnico, Hareide riusc\u00ec a far qualificare la nazionale sia al mondiale sia all'europeo e nel 2019 port\u00f2 la squadra alla promozione nella Lega A di UEFA Nations League. Hareide termin\u00f2 la propria esperienza come CT della Danimarca con la partita contro l', che consent\u00ec ai danesi di qualificarsi all'europeo; questa fu, inoltre, la trentaquattresima partita da imbattuta per la Danimarca di Hareide.\nLa gestione di Hjulmand.\nNel luglio 2020, Kasper Hjulmand approd\u00f2 sulla panchina della nazionale danese, che chiuse al secondo posto il girone 2 di Lega A della UEFA Nations League 2020-2021, dove fu inserita nel raggruppamento di , e . Grazie al piazzamento, la squadra fu testa di serie per le qualificazioni al , in occasione delle quali fu sorteggiata nel girone con , , , e . Il 12 ottobre si \u00e8 qualificata al campionato mondiale con 2 giornate di anticipo, dopo aver vinto 9 partite su 10 subendo solo 3 gol.\nNella fase finale del campionato d'Europa 2020, disputatasi nel 2021 per via del rinvio determinato dalla pandemia di COVID-19, la Danimarca di Hjulmand esord\u00ec con due sconfitte, contro (0-1) e (1-2); la partita contro i finlandesi fu sospesa per emergenza medica, dopo il malore accusato in campo da Christian Eriksen e recuperata qualche ora pi\u00f9 tardi. Nel terzo incontro, con la , i danesi colsero una larga vittoria (4-1), che permise loro il secondo posto nel girone e la qualificazione agli ottavi di finale, dove in seguito eliminarono con facilit\u00e0 il (4-0); grazie al successo contro la (2-1) ai quarti di finale, i danesi tornarono in semifinale all'europeo dopo ventinove anni, dove per\u00f2 furono battuti dall'Inghilterra ai supplementari (2-1)\nRivalit\u00e0.\nSvezia.\nLa rivalit\u00e0 pi\u00f9 forte della Danimarca \u00e8 con la vicina . Considerata una delle contrapposizioni pi\u00f9 sentite nel mondo del calcio, ha origini prevalentemente politiche, date le numerose guerre tra i due paesi in passato. Tra le partite pi\u00f9 memorabili per i danesi vi \u00e8 sicuramente la doppia vittoria nelle qualificazioni al mondiale di Sudafrica 2010, entrambe per 1-0, nonch\u00e9 il pareggio per 2-2 a Euro 2004\nandato a discapito dell'Italia. Un'altra pagina storica di questa rivalit\u00e0 include la sfida giocata in casa della Danimarca nelle qualificazioni a Euro 2008, che sfoci\u00f2 in violenza: dopo lo 0-3 degli svedesi, i danesi riuscirono a ribaltare lo svantaggio andando sul 3-3, ma, dopo la concessione di un rigore per gli ospiti e la conseguente aggressione dell'arbitro da parte di un tifoso di casa, la partita venne sospesa e la vittoria fu assegnata alla Svezia per 3-0 a tavolino. Le due squadre si incrociarono, inoltre, all'europeo del 1992, dove i padroni di casa svedesi vinsero per 1-0, e nello spareggio per Euro 2016, vinto dai padroni di casa svedesi per 2-1 a Solna e terminato 2-2 a Copenaghen.\nPaesi Bassi.\nUn'altra rivalit\u00e0 parecchio sentita, seppure in misura minore di quella con la Svezia, \u00e8 con i . I danesi sconfissero gli olandesi nella semifinale di Euro 1992 ai tiri di rigore, dopo il 2-2 dei tempi supplementari, raggiungendo cos\u00ec la finale del torneo, vinta contro la Germania. Otto anni dopo, le due squadre si ritrovarono nella fase a gironi di Euro 2000, rassegna ospitata congiuntamente dal Belgio e dagli stessi Paesi Bassi, che si imposero per 3-0, condannando i danesi alla matematica eliminazione. Stessa sorte tocc\u00f2 ai danesi nella fase finale del mondiale di Sudafrica 2010, nella cui fase a gironi la Danimarca perse per 0-2 contro i futuri finalisti della competizione. Nel 2012, tuttavia, in occasione del campionato europeo di Polonia e Ucraina, grazie ad un gol di Michael Krohn-Dehli, i danesi si imposero per 1-0 e ottennero i tre punti, che non furono, tuttavia, sufficienti per accedere ai quarti di finale della manifestazione.\nGermania.\nAnche le partite contro la Germania sono piuttosto sentite. La rivalit\u00e0 si \u00e8 accesa soprattutto nel periodo a cavallo degli anni '80, nonch\u00e9 gli anni della \"Danish Dynamite\", e dei primi anni '90. Il primo incontro competitivo tra le due nazionali risale al mondiale 1986, quando le due squadre si incontrarono ai gironi e la Danimarca prevalse per 2-0. Due anni dopo, all'europeo in Germania, i padroni di casa vinsero con lo stesso risultato, continuando la striscia positiva di vittorie tra amichevoli e partite competitive. All'europeo 1992 le due compagini si ritrovarono di fronte nella finale del torneo, vinta dai danesi per 2-0. Da l\u00ec in poi vu furono prevalentemente amichevoli tra le due squadre: spiccano, tra queste, due vittorie danesi per 2-1 e 1-0. All'europeo di Polonia e Ucraina 2012, per l'ultima giornata della fase a gironi, i tedeschi batterono per 2-1 i danesi, condannandoli all'eliminazione.\nStatistiche dettagliate sui tornei internazionali.\nNota bene: come previsto dai regolamenti FIFA, le partite terminate ai tiri di rigore dopo i tempi supplementari sono considerate pareggi.\nConfronti con altre Nazionali.\nTra gli avversari nazionali contro cui sono stati disputati almeno 10 incontri, la Danimarca presenta i seguenti saldi:\nSaldo negativo.\nNB: Come da regolamento FIFA le gare terminate ai rigori sono considerate partite pareggiate.\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 12 e 15 novembre 2021.\nPresenze e reti aggiornate al 15 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 15 novembre 2021.\nI giocatori in grassetto sono ancora in attivit\u00e0 con la maglia della nazionale."}
{"id": "260259", "revid": "767487", "url": "https://it.wikipedia.org/wiki?curid=260259", "title": "Marrakech Express", "text": "Marrakech Express \u00e8 un film italiano del 1989 diretto da Gabriele Salvatores. La sceneggiatura \u00e8 giunta finalista al Premio Solinas 1987.\nTrama.\nMarco, un giovane ingegnere, riceve a Milano la visita di Teresa, una sconosciuta che si presenta come la fidanzata di Rudy, un suo compagno di universit\u00e0 che non vede da tempo, e che gli chiede in prestito 30 milioni di lire. \u00c8 l'unico modo per salvare dalla galera Rudy, che rischia 20 anni di reclusione per detenzione di hashish a Marrakech, in Marocco. I soldi servono per corrompere un giudice, ma Marco, che non dispone di quella somma, decide di radunare i vecchi amici della comitiva dell'universit\u00e0: Maurizio Ponchia, Paolino e Cedro.\nNonostante i molti dubbi e le perplessit\u00e0, gli amici alla fine decidono di partire alla volta del Marocco con la somma necessaria a salvare Rudy. Comincia cos\u00ec l'avventuroso viaggio alla volta di Marrakech, a bordo della fuoristrada Mercedes messa a disposizione da Ponchia.\nFra molti imprevisti e rocambolesche avventure, il gruppo riesce a giungere a destinazione, ma i quattro scoprono che i soldi non servivano per il rilascio dell'amico dal carcere, bens\u00ec per comprare una trivella che sarebbe servita a trovare acqua in un'oasi del deserto, per coltivare arance.\nTuttavia il lungo viaggio, l'esperienza vissuta, la riunione dopo molti anni dell'antico gruppo di amici, non passano senza conseguenze sui protagonisti e sui loro rapporti. Paolino e Cedro, che da anni non si rivolgevano parola per questioni di gelosia (Paolino ha sposato Elena, la ex di Cedro, che per ripicca si \u00e8 presentato al matrimonio e lo ha malmenato), ritrovano l'amicizia; Ponchia, commerciante di auto, all'inizio ostenta un forte individualismo e sembra il pi\u00f9 scettico e caustico nei confronti degli altri amici e dell'impresa progettata, ma si ritrova alla fine a essere il pi\u00f9 attaccato al gruppo e il pi\u00f9 entusiasta della ritrovata amicizia; viceversa Marco, l'entusiastico organizzatore del viaggio, che all'inizio addirittura fatica per convincere gli altri a seguirlo, si riscopre invece il pi\u00f9 deluso dalla sorpresa finale, rendendosi conto che dopo tanti anni tutti loro sono ormai irrimediabilmente cambiati, e che non sar\u00e0 pi\u00f9 possibile rivivere la stessa amicizia degli anni giovanili.\nProduzione.\nIl film \u00e8 tratto da una sceneggiatura (finalista del Premio Solinas) scritta da Carlo Mazzacurati, Umberto Contarello ed Enzo Monteleone. Inizialmente Mazzacurati avrebbe dovuto dirigere il film, poi il progetto pass\u00f2 a Luciano Manuzzi e, infine, a Salvatores.\nInsieme a \"Mediterraneo\", \"Turn\u00e9\" e \"Puerto Escondido\", forma la cosiddetta \"tetralogia della fuga\" di Salvatores, film nei quali domina il tema della fuga dalla realt\u00e0.\nColonna sonora.\nLa colonna sonora \u00e8 basata su brani del chitarrista blues italiano Roberto Ciotti. I brani scelti, come \"No More Blue\" (tema principale del film), sottolineano l'atmosfera \"on the road\" della vicenda. Nel film inoltre sono state inserite vecchie canzoni italiane, come \"La leva calcistica della classe '68\" di Francesco De Gregori, o \"L'anno che verr\u00e0\" di Lucio Dalla, funzionali per evocare l'epoca in cui i protagonisti vivevano la loro amicizia giovanile."}
{"id": "260260", "revid": "124162599", "url": "https://it.wikipedia.org/wiki?curid=260260", "title": "Carrozza UIC-X", "text": "Le carrozze tipo UIC-X sono carrozze ferroviarie destinate al trasporto passeggeri in prevalenza su treni a media e lunga percorrenza. Alcune unit\u00e0 sono state convertite in tempi successivi alla consegna in versione semipilota. \nLe versioni costruite in Italia per le Ferrovie dello Stato, tra il 1964 e il 1985, sono il risultato di un progetto europeo che prevedeva la realizzazione di carrozze standard, uguali per tutta l'Europa, in grado di poter operare su diverse tipologie di linea. Verso la fine degli anni novanta alcune di esse sono state modificate e inserite nella categoria di trasporto regionale.\nPremesse.\nLe carrozze UIC-X italiane derivano dallo studio della serie di carrozze tedesche tipo m prodotte in successive serie a partire dal 1954, dalle caratteristiche innovative. In particolare, queste prime unit\u00e0 oltre alla lunghezza elevata (pari a 26400 mm, divenuta poi uno standard) presentavano una cassa dalla struttura continua, ovvero senza le tradizionali rastremature in corrispondenza delle porte di accesso, in questo caso divise in due met\u00e0 articolate del tipo Mielich. Altra innovazione era rappresentata dall'utilizzo di segmenti tubolari di gomma, semplici e di ingombro ridotto, per l'accoppiamento di due vetture adiacenti, in luogo dei pesanti e complessi mantici telati. Particolarmente moderni furono anche i carrelli del tipo Minden Deutz, dalle elevate caratteristiche dinamiche. Oltre a presentare un livello di comfort elevato anche in seconda classe, se comparato con le vetture allora in uso, si pose particolare attenzione pure alla sicurezza, con l'adozione di testate antitelescopiche per la protezione degli occupanti in caso di collisione. Tutte queste caratteristiche vennero riprese nel corso del 1961 dalla UIC nel capitolato 517, in cui si stabilivano le caratteristiche fondamentali per la costruzione di nuove vetture unificate, in modo da garantire gli stessi standard di qualit\u00e0 e funzionalit\u00e0 presso le principali amministrazioni europee.\nStoria.\nLe UIC-X italiane furono la seconda famiglia di carrozze, circolanti stabilmente nel Paese (dopo le tipo Y), ad essere costruita secondo le logiche di standardizzazione e di interoperabilit\u00e0 tra i diversi sistemi ferroviari europei. Progettate nel 1963, rappresentavano un salto in avanti per quanto riguarda la qualit\u00e0 e le tecnologie di bordo, in quanto a livello di insonorizzazione, sospensioni, vetrocamere e illuminazione; potendo raggiungere facilmente una velocit\u00e0 massima intorno ai 140 Km/h, poi estesa su alcune serie entro i 160/180 Km/h, fino ai 200 km/h nell'ambito dei servizi rapidi. Dal punto di vista strutturale le varie parti del telaio della cassa, realizzate in sottomoduli (imperiale, fiancate), le rendevano pi\u00f9 economiche da produrre e pi\u00f9 semplici da assemblare; ulteriori elementi migliorativi vennero poi attuati dalle industrie private durante le successive fasi di consegna.\nCome per la gran parte delle precedenti carrozze gi\u00e0 in dotazione al parco FS anche le UIC-X furono prodotte in diversi allestimenti e con una diversa configurazione dei finestrini e delle fiancate a seconda della classe. Quelle del servizio ordinario, dotate di scompartimenti con posti a sedere reclinabili, nella versione di prima classe potevano ospitare fino a 60 passeggeri distribuiti in 10 scompartimenti, mentre nella seconda classe gli scompartimenti salivano a 12, per un totale di 72 posti pi\u00f9 15 strapuntini. Alcuni esemplari furono inoltre allestiti in versione mista, con 30 posti di prima classe e 36 di seconda. Le ordinarie risultarono peraltro la prima tipologia di carrozza dotata di 3 posti affiancati per scompartimento anche in seconda classe, a differenza dei 4 presenti nelle serie precedenti \"Tipo 1959\" e nelle serie UIC-X di alcune compagnie estere. Accanto alle ordinarie vennero poi ordinate nel tempo un certo numero di unit\u00e0 in allestimento cuccette, da impiegare in composizione ai convogli notturni delle relazioni Nord-Sud ed ai gradi espressi internazionali. Proprio nell'ottica di arricchire l'offerta di questi treni, tra gli anni sessanta e i primi anni settanta, le Ferrovie dello Stato decisero di far realizzare alcune UIC-X nella tipologia \"ristoro\". In realt\u00e0 non erano delle vere e proprie carrozze ristorante ma disponevano comunque a bordo di una cucina, un po' sul modello delle Buffet-Bar tedesche. Completarono la fornitura alcuni esemplari specificatamente adibiti al trasporto bagagli (bagagliai), ai servizi postali (postali), al trasporto detenuti (cellulari). \nFino ai primi anni ottanta tutte le carrozze, salvo qualche rara eccezione, rivestirono la livrea grigio ardesia con alcune differenze a livello di marcature grafiche (in funzione dei compiti ai quali erano assegnate) e delle porte, verniciate o non verniciate, in principio imputabile a seconda del lotto di fornitura (per esempio, dalle Tipo 1970 furono adottate porte in alluminio anodizzato colore oro chiaro e in alcuni casi in colore argento, mentre per le serie precedenti erano in acciaio verniciato in tinta con la carrozzeria, salvo poi essere in alcuni casi sostituite in favore di quelle in alluminio anodizzato in fase di revisione). Le vetture ammesse a circolare entro una velocit\u00e0 massima di 200 Km/h vennero identificate mediante l'applicazione di una fascia rossa orizzontale a livello della parte inferiore della cassa, trovando largo impiego al traino delle locomotive elettriche E.444, soprattutto sulla linea direttissima Firenze-Roma.\nSin dai primi anni di esercizio le UIC-X subirono vari interventi di migliorie e aggiornamenti, in particolare in riferimento agli impianti di climatizzazione e riscaldamento degli scompartimenti. Alcune unit\u00e0 uscirono oltretutto dagli impianti montando carrelli di fabbricazione Fiat in luogo dei classici tipo Minden Deutz. Durante la consegna negli anni ottanta dell'ultima fornitura di vetture denominata Tipo 1982, queste ultime in corso d'opera adottarono il tetto cannellato a differenza delle prime che ebbero il tetto liscio. Fu proprio con le Tipo 1982 che debutt\u00f2, dopo alcuni esperimenti caduti nel vuoto, la nuova livrea rosso fegato, ben presto estesa alla gran parte delle unit\u00e0 del gruppo. Verso la fine del decennio, in concomitanza al declino delle attivit\u00e0 nell'ambito dei servizi postali e dedicati al trasporto bagagli molte carrozze adibite a tale scopo furono progressivamente accantonate e in alcuni casi trasferite in tempi successivi ad altro impiego, come nel caso dell'utilizzo in composizione a convogli diagnostici (esempio, il Treno Misure Archimede) o per il trasporto delle biciclette; mentre un modesto quantitativo di esemplari dedicati all'asset passeggeri fin\u00ec reimpiegato nel ruolo di vetture scudo. \nA causa della riorganizzazione dei servizi internazionali e dello sviluppo delle prime linee ad alta velocit\u00e0, tra gli anni novanta e gli anni duemila, molte carrozze ancora in esercizio vennero dirottate presso le varie DTR regionali, cos\u00ec da integrare convogli composti da materiale eterogeneo MDVC/MDVE, o pi\u00f9 semplicemente per dare vita a nuovi complessi omogenei, in grado di ovviare all'acquisto di nuovo materiale rotabile; il pi\u00f9 delle volte variando elementi della livrea se non l'intera colorazione dal rosso fegato allo schema XMPR, questo per gli esemplari che non sarebbero stati nel breve termine accantonati, o nel caso, ceduti ad altre compagnie, tra le quali le Ferrovie Albanesi. Proprio nell'ottica di allungare la vita alle UIC-X, sul finire degli anni novanta, le FS (poi Trenitalia) vararono un piano di revamping completo o parziale della flotta residua, destinata a svolgere i treni a lunga percorrenza (ordinarie e cuccette) e regionali. Alcune di esse videro la sostituzione delle porte manuali con porte automatiche, la rimozione degli scalini esterni delle porte, la ristrutturazione completa degli ambienti interni, l'adozione di nuovi finestrini, la trasformazione di alcune vetture in semipilota (nell'ambito dei treni regionali), utilizzando le cabine avanzate dalla trasformazione delle locomotive E.444 in E.444 R e ridisegnando gli scompartimenti (a tale scopo venne ribassata la parte centrale della carrozza aggiungendo uno scompartimento per i disabili e un bagno. Inoltre, in uno spazio lasciato all'altezza originale, tra la cabina e le porte ribassate, venne adibita una piccola zona per le biciclette). Non di rado le semipilota adibite al servizio regionale vengono ancora usate in composizione con carrozze eterogenee, segnatamente. Dagli anni duemiladieci le UIC-X sono a tutt'oggi le carrozze principali per l'espletamento dei servizi Intercity Notte, tuttavia alcune di queste continuano ad essere impiegate, seppur in misura ridotta, al traino dei treni regionali. Fra il 2011 e il 2021 un cospicuo numero di esemplari fu utilizzato alla societ\u00e0 Thello.\nNel 2020, a causa dell'emergenza COVID-19, alcune carrozze UIC-X dismesse dai servizi viaggiatori a lunga percorrenza sono state modificate e convertite in carrozze ospedale ex \"barellate\" per espletare attivit\u00e0 legate al trasporto di degenti e materiale sanitario. Molte di queste sono state dotate di letti e su tutte sono stati oscurati i finestrini con pannelli bianchi. Per distinguerle da quelle adibite ai servizi viaggiatori rivestono un'inedita livrea bianca, simile a quella nuova degli Intercity Giorno, ma con l'aggiunta di strisce rosse e verdi sulle fiancate per simboleggiare i colori della bandiera italiana, con il simbolo internazionale di soccorso su entrambe le fiancate a lato delle porte. Questa piccola flotta, allestita nelle officine Trenitalia di Voghera, grazie al contributo di Ferrovie dello Stato, Protezione civile e Azienda regionale emergenza urgenza (Areu) rimarr\u00e0 a disposizione anche superata la pandemia, per scopi emergenziali ed umanitari, essendo equipaggiate di strumentazioni mediche di pronto soccorso. Gi\u00e0 in passato, alcune UIC-X furono concepite fin dall'origine nella cosiddetta versione \"barellate\" (si tratta delle 10 UIC-X 1978 consegnate alle FS nel 1981) per il trasporto dei malati in occasione dei pellegrinaggi mariani. All'atto della loro entrata in servizio queste unit\u00e0 adottavano lo schema di coloritura in bianco ghiaccio con fasce in tre tonalit\u00e0 di azzurro e croce rosso segnale ad una di entrambe le estremit\u00e0 delle fiancate. Disponevano a bordo di 36 barelle, mentre il riscaldamento era inizialmente garantito da apparecchiature ad aria soffiata Westinghouse, sostituite nel corso degli anni novanta da un pi\u00f9 moderno impianto di climatizzazione. Nel tempo, altre UIC-X ricondizionate sono state adattate accanto alle ex \"barellate\" per il trasporto di persone a ridotta capacit\u00e0 motoria, nell'ambito del progetto \"Treni Bianchi\" dell'Unitalsi, diretti principalmente a Lourdes. Dagli anni duemila tale materiale ha rivestito lo schema di coloritura in livrea XMPR, ma dopo l'avvio nel 2019 delle attivit\u00e0 connesse a un progetto di ristrutturazione dello stesso Trenitalia ha deciso di dotarlo di una livrea specifica, simile a quella nuova degli Intercity Notte, con grandi fasce blu al cui interno sono racchiusi elementi decorativi in grigio, bianco e oro, oltre alle porte in rosso. Le prime carrozze sono state riqualificate presso le officine IMC di Reggio Calabria che hanno assunto attualmente l'incarico di effettuare la manutenzione dei convogli dei pellegrini.\nNel 2021, la quota residua di UIC-X destinate al servizio regionale ha iniziato a rivestire la nuova livrea DPR di Trenitalia, mediante lo schema di coloritura del tutto analogo a quello in corso di applicazione sulle carrozze MDVC/MDVE; la prima unit\u00e0 a riceverla \u00e8 stata la semipilota 50 83 80-87 602-1 I-TI del compartimento Calabria."}
{"id": "260264", "revid": "1543377", "url": "https://it.wikipedia.org/wiki?curid=260264", "title": "Sci nordico ai XVIII Giochi olimpici invernali", "text": "Nello sci nordico ai XVIII Giochi olimpici invernali, che si svolsero nel 1998 a Nagano (Giappone), vennero assegnate medaglie in quindici specialit\u00e0.\nRispetto all'edizione precedente furono introdotte alcune variazioni nel programma dello sci di fondo: la 30\u00a0km maschile e la 15\u00a0km femminile si disputarono in tecnica classica anzich\u00e9 in tecnica libera, mentre la 50\u00a0km maschile e la 30\u00a0km femminile si disputarono in tecnica libera anzich\u00e9 in tecnica classica."}
{"id": "260265", "revid": "1727175", "url": "https://it.wikipedia.org/wiki?curid=260265", "title": "Marrachech express", "text": ""}
{"id": "260273", "revid": "287204", "url": "https://it.wikipedia.org/wiki?curid=260273", "title": "Buried Alive match", "text": ""}
{"id": "260275", "revid": "16758", "url": "https://it.wikipedia.org/wiki?curid=260275", "title": "Prinoth Cup", "text": ""}
{"id": "260276", "revid": "16758", "url": "https://it.wikipedia.org/wiki?curid=260276", "title": "CCM-Cup", "text": ""}
{"id": "260277", "revid": "1494169", "url": "https://it.wikipedia.org/wiki?curid=260277", "title": "Alpen Cup", "text": ""}
{"id": "260278", "revid": "16758", "url": "https://it.wikipedia.org/wiki?curid=260278", "title": "Hochpustertal Cup", "text": ""}
{"id": "260280", "revid": "124428052", "url": "https://it.wikipedia.org/wiki?curid=260280", "title": "Guttaperca", "text": "La guttaperca \u00e8 una macromolecola di origine vegetale molto simile, per chimica e per origine, alla gomma naturale o caucci\u00f9 (la gomma per antonomasia), da cui differisce per\u00f2 per molte propriet\u00e0, tra cui l'assenza di elasticit\u00e0.\nIl nome deriva dall'inglese \"gutta-percha\", a sua volta originato dal malese \"getah perca\" che significa \"gomma di perca\", dal nome dell'albero da cui \u00e8 ricavata. \nLa guttaperca \u00e8 un politerpene, ovvero una macromolecola di origine vegetale appartenente alla famiglia dei terpeni. \nIn altre parole \u00e8 un polimero dell'isoprene con pi\u00f9 di 40 atomi di carbonio. \n\u00c8 formato per addizione 1,4-trans, ed il risultato \u00e8 una materia plastica elastomerica che ha diversi impieghi industriali.\nGuttaperca e caucci\u00f9.\nMentre la gomma naturale viene estratta, sotto forma di lattice, dall'albero della gomma (\"Hevea brasiliensis\") la guttaperca si ottiene da alcune specie di alberi dell'ordine delle Sapotacee come il Palaquium gutta.\nStruttura chimica.\nDal punto di vista della costituzione la guttaperca e il caucci\u00f9 sono uguali.\nIn ambedue i polimeri infatti la successione degli atomi e dei legami nell'unit\u00e0 monomerica \u00e8 identica. \nLa presenza del doppio legame per\u00f2 determina un fenomeno di isomeria sterica, quindi a seconda di come si dispone il monomero di base, abbiamo due possibilit\u00e0:\nLa stereoisomeria, ovvero questa particolare differenza nella disposizione geometrica dei monomeri all'interno del polimero, ha un effetto notevolissimo sulle propriet\u00e0 del polimero: infatti mentre il caucci\u00f9 risulta essere un elastomero amorfo, la guttaperca a temperatura ambiente \u00e8 un polimero semicristallino. Dato dal fatto che la configurazione trans, meno ingombrante, favorisce l'impaccamento.\nIl caucci\u00f9 presenta una temperatura di transizione vetrosa (Tg) di \u221270 \u00b0C mentre la guttaperca ha una Tg di -38 \u00b0C e fonde a 60 \u00b0C.\nImpieghi.\nA partire dalla met\u00e0 dell'Ottocento, \u00e8 stata il primo materiale impiegato per rivestire cavi telegrafici e telefonici subacquei. Il suo impiego nell'industria si \u00e8 ridotto nel corso del XX secolo, sostituita per lo pi\u00f9 da resine sintetiche.\nImpiegata per fogli, tubi, abiti impermeabilizzati e altri oggetti, in particolare si usa in odontoiatria per chiudere i canali dopo la devitalizzazione della polpa, la parte pi\u00f9 interna del dente. Fu introdotta in Italia per la prima volta nei primi del Novecento da Giovanni Battista Pirelli, fondatore dell'omonima ditta."}
{"id": "260281", "revid": "16758", "url": "https://it.wikipedia.org/wiki?curid=260281", "title": "Pro Hockey Free Time Trophy", "text": ""}
{"id": "260284", "revid": "123358265", "url": "https://it.wikipedia.org/wiki?curid=260284", "title": "Ant\u00f3nio Lobo Antunes", "text": "Biografia.\nConsiderato, assieme all'amico Jos\u00e9 Saramago (1922-2010), uno dei pi\u00f9 importanti autori della letteratura portoghese contemporanea, \u00e8 stato candidato al Premio Nobel per la letteratura. Alcuni critici lo indicano come il pi\u00f9 grande scrittore portoghese vivente. Lobo Antunes \u00e8 laureato in medicina, con specializzazione in psichiatria. Venne mandato in Angola dal 1970 al 1973 durante la fase finale della Guerra coloniale portoghese, tema affrontato in vari libri. Una volta tornato in Portogallo, ha lavorato nell'ospedale psichiatrico Miguel Bombarda di Lisbona. \u00c8 stato militante dell'APU (Alian\u00e7a Povo Unido, coalizione capeggiata dal Partito Comunista Portoghese) nel 1980.Oggi vive a Lisbona, dedicandosi interamente alla scrittura.\nLa sua opera, influenzata da William Faulkner e Louis-Ferdinand C\u00e9line, \u00e8 composta essenzialmente da romanzi, caratterizzati da intricate e complesse costruzioni narrative. Mentre nella prima fase della sua produzione letteraria il tema dominante \u00e8 la guerra coloniale (a cui l'autore ha partecipato in prima persona come medico in Angola) e le sue conseguenti problematiche (perdita delle colonie, ritorno ecc.), nella seconda la tematica \u00e8 essenzialmente psicologica, andandosi a concentrare su storie private. Estremizzando certe tecniche e modalit\u00e0 narrative tipiche della letteratura modernista, come il flusso di coscienza, Lobo Antunes ha sviluppato un particolarissimo stile narrativo. Un esempio \u00e8 il frequente passaggio dalla prima alla terza persona senza marche che lo indichino. In questa maniera, la lettura, ovviamente faticosa, di un romanzo di Lobo Antunes, si trasforma in una specie di puzzle di elementi da mettere insieme, che ci fa entrare in una dimensione psicologia parallela senza una chiara linea cronologica, ma con una sua acrobatica coerenza interna.\nNel 2001 \u00e8 stato insignito del titolo di duca di Cocodrilos dal sovrano del Regno di Redonda."}
{"id": "260285", "revid": "125864362", "url": "https://it.wikipedia.org/wiki?curid=260285", "title": "Nitrurazione", "text": "La nitrurazione \u00e8 un processo industriale di indurimento superficiale degli acciai.\nIl procedimento consiste nel portare l'acciaio a 520-545 \u00b0C circa, mantenendo tale temperatura, relativamente bassa rispetto ad altri trattamenti termici, ma per un tempo maggiore, allo scopo di introdurvi azoto atomico, il quale viene assorbito dalla ferrite superficiale del metallo e forma nitruri, prevalentemente Fe4N, molto duri e che distorcono il reticolo cristallino. Il meccanismo di rafforzamento ed indurimento che quindi interviene \u00e8 quello di Orowan.\nLo spessore dello strato indurito \u00e8 minore di quello ottenuto per carbocementazione, ma in compenso la sua durezza, che varia a seconda della composizione dell'acciaio, pu\u00f2 (con certi tipi di acciaio) raggiungere 1200 HV e rimane stabile fino a temperature di 600-755 \u00b0C.\nNon \u00e8 possibile utilizzare l'azoto molecolare, per la dimensione molecolare relativamente grande, per cui si utilizza l'azoto atomico ottenuto dalla dissociazione termica dell'ammoniaca o dalla diffusione da bagni di sale. In tali condizioni la diffusione dell'azoto atomico nell'acciaio e l'assorbimento dalla ferrite hanno tempi ragionevoli.\nVantaggi:\nConsiderato il costo piuttosto elevato, si nitrurano solo acciai dove il risultato sia tale da compensare la spesa: quindi quelli contenenti cromo, molibdeno e alluminio (&lt; 1%), che formano nitruri pi\u00f9 efficaci di quelli di ferro. Si preferiscono inoltre acciai bonificati perch\u00e9 \u00e8 necessaria tenacit\u00e0 al cuore del pezzo e perch\u00e9 la struttura finale creata con la bonifica facilita la diffusione dell'azoto. Ne sono esempi il 41CrAlMo7 e il 42CrMo4.\nUtilizzi pi\u00f9 frequenti: calibri, riscontri, ingranaggi di precisione, fasce elastiche, alberi a camme e a gomiti per la nitrurazione in fase gassosa; utensili di acciaio rapido a profilo costante (creatori, maschi, pettini, punte), acciai inossidabili o per valvole austenitici, alcuni acciai per stampi per la nitrurazione in bagno di sale.&lt;br&gt;\nSi sconsiglia di nitrurare pezzi sottoposti a elevata compressione.\nNitrurazione in fase gassosa.\nLa dissociazione termica dell'ammoniaca, catalizzata dall'acciaio, produce:\n2NH3 formula_1 2N + 3H2\nquindi azoto atomico che diffonde nel ferro.\nSuperati i limiti di solubilit\u00e0 dell'azoto nel ferro, l'azoto atomico si lega agli atomi di ferro originando nitruri .\nIl primo nitruro che si forma quello a minor contenuto di azoto Fe4N, con cella cubica a facce centrate, contenente al suo interno l'atomo di azoto, mentre nelle altre posizioni reticolari sono presenti atomi di ferro. All'aumentare del tenore di azoto assorbito si forma il nitruro Fe2N, che per\u00f2 non conferisce la durezza fornita da Fe4N.\nLa durezza e la profondit\u00e0 dello strato sono legate alle variabili che regolano tale processo, quindi:\nIl Potenziale Nitrurante Np (grado di dissociazione dell'ammoniaca) influenza lo spessore e la morfologia della coltre bianca (strato di Fe2N e Fe4N) presente sulla superficie del pezzo; tale strato cede l'azoto all'acciaio sottostante per generare la diffusione dell'azoto nella matrice metallica. Lo strato di coltre bianca pu\u00f2 essere eliminato con la rettifica; altrimenti, con l'introduzione di una fase a potenziale nitrurante ridotto (si aumenta il grado di dissociazione) prima della fine del processo si pu\u00f2 ridurre o eliminare totalmente la coltre bianca.\nAffinch\u00e9 il trattamento abbia effetto, il trattamento di dissociazione deve essere eseguito in un fornetto dissociatore, in modo tale che all'inizio del processo di nitrurazione la percentuale delle componenti sia quella voluta. Infatti dal rapporto tra ammoniaca e idrogeno molecolare presente durante il trattamento si stabilisce quanto azoto atomico si dovr\u00e0 originare, attraverso lo spostamento a destra o a sinistra della reazione \n2NH3 formula_1 2N + 3H2; questo influisce notevolmente sia sui composti formati, sia sullo spessore e durezza dello strato superficiale.\nStoria.\nIn epoca medievale un antenato della nitrurazione era una tempra seguita da un bagno in urina di cavallo, ricca di ammoniaca."}
{"id": "260288", "revid": "1543377", "url": "https://it.wikipedia.org/wiki?curid=260288", "title": "Sci nordico ai XIX Giochi olimpici invernali", "text": "Nello sci nordico ai XIX Giochi olimpici invernali, che si svolsero nel 2002 a Salt Lake City (Stati Uniti), vennero assegnate medaglie in diciotto specialit\u00e0.\nRispetto all'edizione precedente furono introdotte numerose novit\u00e0 nel programma, in gran parte gi\u00e0 sperimentate ai Mondiali dell'anno precedente. Nella combinata nordica fu introdotta la gara sprint sulla distanza di 7,5\u00a0km con la prova di salto dal trampolino lungo. Nello sci di fondo debuttarono due gare sprint sulla distanza di 1,5\u00a0km, una maschile e una femminile, mentre mutarono la distanza le prove brevi a tecnica classica (da 10\u00a0km a 15\u00a0km per gli uomini e da 5\u00a0km a 10\u00a0km per le donne) e quelle a inseguimento (da 10\u00a0km + 15\u00a0km a 10\u00a0km + 10\u00a0km per gli uomini e da 5\u00a0km + 10\u00a0km a 5\u00a0km + 5\u00a0km per le donne; inoltre in entrambi i casi la prima frazione non coincise pi\u00f9 con la gara che assegnava il relativo titolo olimpico, ma fu disputata una prova apposita nello stesso giorno della frazione a tecnica libera). Cambi\u00f2 anche la ripartizione delle gare tra tecnica libera e tecnica classica: in campo maschile la 30\u00a0km fu a tecnica libera e la 50\u00a0km a tecnica classica; in campo femminile la 15\u00a0km divenne a tecnica libera e la 30\u00a0km a tecnica classica."}
{"id": "260289", "revid": "486946", "url": "https://it.wikipedia.org/wiki?curid=260289", "title": "San Matteo", "text": ""}
{"id": "260291", "revid": "1494169", "url": "https://it.wikipedia.org/wiki?curid=260291", "title": "Massimalismo", "text": ""}
{"id": "260295", "revid": "7336", "url": "https://it.wikipedia.org/wiki?curid=260295", "title": "Datawarehouse", "text": ""}
{"id": "260297", "revid": "767487", "url": "https://it.wikipedia.org/wiki?curid=260297", "title": "Harry, ti presento Sally...", "text": "Harry, ti presento Sally\u2026 (\"When Harry Met Sally\u2026\") \u00e8 un film del 1989 diretto da Rob Reiner e scritto da Nora Ephron.\nLa pellicola narra la storia di Harry Burns (Billy Crystal), Sally Albright (Meg Ryan) e del loro profondo rapporto di amicizia, che poi si trasforma in amore. Il film ha segnato un punto di svolta nella carriera del regista, della sceneggiatrice e dei protagonisti: negli Stati Uniti accrebbe infatti la loro popolarit\u00e0, mentre nel resto del mondo li rese noti al grande pubblico. All'interno dell'opera appare in un cameo Estelle Reiner, madre del regista, che pronuncia la celebre battuta \"Quello che ha preso la signorina\", inserita al trentatreesimo posto nella lista delle migliori citazioni cinematografiche di tutti i tempi.\nIl film fu distribuito nelle sale statunitensi a partire dal 21 luglio 1989, mentre in quelle italiane dal 5 gennaio 1990 e divenne \u2013 con un incasso totale di oltre 186 milioni di dollari \u2013 un successo di pubblico e di critica, la quale apprezz\u00f2 in particolare l'ironia dei dialoghi e l'alchimia tra i due protagonisti. Candidato per l'Oscar alla migliore sceneggiatura originale e a cinque Golden Globe, \"Harry, ti presento Sally\u2026\" fu inserito dall'American Film Institute all'interno della lista delle migliori commedie statunitensi, dei migliori film sentimentali e delle migliori commedie romantiche, assumendo con il tempo lo \"status\" di film di culto.\nTrama.\nChicago, 1977. Dopo la conclusione dell'universit\u00e0, Harry Burns e Sally Albright decidono di trasferirsi a New York per intraprendere le rispettive carriere lavorative; il primo ha intenzione di diventare consulente politico, la seconda di studiare in una scuola per giornalisti. I due sono messi in contatto da Amanda Reese, fidanzata con Harry e migliore amica di Sally. Durante il lungo viaggio in auto, i due non solo hanno modo di dividersi le spese, ma anche di conoscersi attraverso numerose conversazioni; in particolare, Harry sostiene che ognuno possieda un lato oscuro, mentre Sally afferma di tenere costantemente un atteggiamento positivo. In seguito Harry confida alla compagna di viaggio di trovarla attraente, suscitando la contrariet\u00e0 di quest'ultima, che teme di fare un torto ad Amanda. La ragazza propone tuttavia di rimanere amici, ma Harry rifiuta, sostenendo che:\nAll'alba, giunti al parco di Washington Square, i due si salutano, senza prevedere che si sarebbero incontrati nuovamente; cinque anni dopo, Harry vede all'aeroporto un suo vecchio conoscente, Joe, che sta baciando Sally. Malgrado non la riconosca subito, i due si ritrovano a prendere lo stesso volo, cosicch\u00e9 ha occasione di parlare con lei; entrambi hanno inoltre una relazione stabile: Sally convive infatti con Joe, mentre Harry ha deciso di sposarsi con Helen Hillson, un avvocato. I discorsi di Harry sull'amore scandalizzano tuttavia nuovamente Sally e, quando viene da lui invitata a cenare insieme, esprime un forte diniego.\nDopo altri cinque anni, i due si rincontrano casualmente in una libreria a Manhattan: Sally \u00e8 stata lasciata dal compagno, mentre la moglie di Harry ha chiesto la separazione per convivere con un altro uomo, dicendo al marito che non era sicura di averlo mai amato. In particolare, Harry si trova profondamente gi\u00f9 di morale e soffre per l'accaduto, al contrario di Sally, la quale mantiene un comportamento rilassato. Harry e Sally prendono cos\u00ec un caff\u00e8 insieme e decidono di tenersi in contatto; tra loro s'instaura un profondo legame di amicizia, che li porta a farsi confessioni reciproche e a discutere con estrema sincerit\u00e0. Avendo avuto approcci diversi con l'amore, discutono anche della possibilit\u00e0 che la donna finga l'orgasmo; nonostante che Harry sostenga di saper riconoscere la differenza, Sally gli dimostra il contrario, simulandone uno all'interno di un ristorante e davanti a tutti gli altri clienti.\nHarry e Sally trascorrono insieme anche il Capodanno e si promettono che avrebbero fatto ugualmente anche l'anno successivo, nel caso entrambi fossero ancora rimasti \"single\". Successivamente i due organizzano un incontro combinato insieme ai loro migliori amici, lo scrittore Jess e l'arredatrice Marie; l'appuntamento non ottiene il successo sperato, tuttavia questi ultimi si innamorano a prima vista e decidono di andare a vivere insieme. In seguito Harry incontra di nuovo Helen: ci\u00f2 lo scuote notevolmente, tanto da consigliare in preda alla rabbia a Jess e Marie di non confondere gli oggetti dell'uno con quelli dell'altro, in vista di una loro futura separazione.\nNel frattempo, sia Harry che Sally hanno delle brevi relazioni, delle quali non sono comunque troppo convinti. Una sera, Sally telefona disperata ad Harry per chiedergli di recarsi a casa sua, dopo essere stata informata da Joe che si sarebbe a breve sposato con un'altra; Sally capisce che Joe con lei desiderava esclusivamente la convivenza poich\u00e9 in realt\u00e0 non l'amava, di conseguenza Harry cerca in ogni modo di consolarla e i due finiscono a letto insieme. La mattina seguente Harry, imbarazzato, lascia rapidamente l'appartamento dell'amica; la sera stessa i due cenano insieme e convengono di avere commesso un errore. In seguito a ci\u00f2, i due preferiscono per\u00f2 smettere di frequentarsi. Tre settimane dopo Jess e Marie si sposano ed entrambi sono invitati in qualit\u00e0 di testimoni; Harry cerca di riappacificarsi con Sally, ma la ragazza non \u00e8 affatto intenzionata a perdonarlo e litiga con lui.\nDurante le settimane successive, Harry telefona ripetutamente all'amica per riallacciare i rapporti, ma Sally non risponde ad alcuna delle sue chiamate. Harry riesce infine a parlare con Sally e le propone di trascorrere insieme il Capodanno, come si erano promessi l'anno precedente; la ragazza tuttavia rifiuta, sostenendo di non voler essere per lui un'ancora di salvezza. Sally si reca cos\u00ec a una festa, insieme a Jess e Marie, nella quale per\u00f2 non si diverte affatto; Harry trascorre invece la serata da solo, girovagando per la citt\u00e0. Dopo avere visto una coppia baciarsi e aver ripensato all'accaduto, Harry comprende infine i suoi sentimenti nei confronti di Sally e corre da lei. Inizialmente la ragazza lo respinge, ma il giovane dichiara ugualmente il suo amore:\nUgualmente anche Sally capisce di amare Harry e i due si baciano appassionatamente, avendo compreso di non essere pi\u00f9 amici, bens\u00ec innamorati; tre mesi dopo Harry e Sally celebrano infatti il loro matrimonio.\nIl film \u00e8 scandito da brevi intervalli in cui alternativamente diverse coppie anziane, rimaste sposate per 4 o 5 decenni, narrano brevemente come si sono incontrate e hanno deciso di iniziare il loro lunghissimo matrimonio.\nProduzione.\nSviluppo del progetto.\nNel 1985 il regista Rob Reiner propose alla sceneggiatrice Nora Ephron di pranzare presso la Russian Tea Room di New York, per discutere insieme sulla possibile realizzazione di un film; quest'ultima \u2013 sebbene fosse interessata a lavorare con Reiner \u2013 non rimase tuttavia convinta dalla storia che le venne proposta. Durante il secondo incontro, al quale era presente anche il produttore Andrew Scheinman, la discussione s'incentr\u00f2 prevalentemente sul significato dell'essere \"single\" e sul modo in cui tale situazione viene affrontata. Nel terzo incontro, Reiner propose infine una storia riguardante due amici che non volevano fare sesso per non rovinare il loro rapporto, ma che sarebbero poi finiti a infrangere questa \"regola\". Ephron accett\u00f2 entusiasta l'idea, mentre Reiner inizi\u00f2 a occuparsi della pre-produzione insieme ai membri dello studio Castle Rock Entertainment, il quale \u2013 essendo stato da lui fondato \u2013 lasci\u00f2 ai due piena libert\u00e0 di realizzazione. \"Harry, ti presento Sally\u2026\" risult\u00f2 essere il secondo film prodotto dallo studio, dopo \"Gente del Nord\".\nEphron complet\u00f2 la prima stesura della sceneggiatura mentre Reiner dirigeva \"Stand by Me - Ricordo di un'estate\"; in seguito incontr\u00f2 nuovamente il regista, prima che iniziasse le riprese de \"La storia fantastica\". Per ottenere degli spunti riguardo al protagonista maschile della vicenda, Ephron fece a numerosi maschi e in particolare a Reiner domande sul loro modo di relazionarsi con l'altro sesso. Quest'ultimo era stato da poco lasciato dalla moglie Penny Marshall, dopo dieci anni di matrimonio, cosa che lo aveva portato \u2013 secondo Nora Ephron \u2013 a essere contemporaneamente depresso e orgoglioso della propria depressione, oltre che a sviluppare un senso dell'umorismo nero, cinico e corrosivo. Al contrario, il personaggio di Sally fu basato sulla stessa sceneggiatrice, la quale si caratterizzava per un comportamento attivo e controllato, ma anche per avere una visione prevalentemente ottimistica del mondo; nelle intenzioni di Ephron, l'atteggiamento di Sally doveva essere un contrappeso al modo di fare nevrotico di Harry. Sia la sceneggiatrice che il regista sottolinearono inoltre la fortuna di aver trovato Billy Crystal e Meg Ryan come protagonisti, ossia due attori che non si erano ancora affermati in ambito cinematografico; la loro scelta riusc\u00ec infatti a permettere che \"Harry, ti presento Sally\u2026\" fosse sviluppato al costo relativamente contenuto di 14.5 milioni di dollari.\nDurante la lavorazione della pellicola, furono considerati numerosi titoli: \"Blue Moon\" (\"Luna blu\"), \"Boy Meets Girl\" (\"Un ragazzo incontra una ragazza\"), \"How They Met\" (\"Come si incontrarono\"), \"It Had to Be You\" (\"Dovevi essere tu\"), \"Just Friends\" (\"Solo amici\"), \"Playing Melancholy Baby\" (\"Suonando Melancholy Baby\"), \"Scenes from a Friendship\" (\"Scene da un'amicizia\") e \"Words of Love\" (\"Parole d'amore\"). Per la scelta del titolo definitivo, Reiner organizz\u00f2 anche un piccolo concorso tra i membri della \"troupe\", nel quale sarebbe stato possibile vincere una cassa di Champagne. Dopo l'iniziale scelta di \"Harry, This Is Sally\u2026\" (Harry, questa \u00e8 Sally\u2026), titolo particolarmente apprezzato dalla sceneggiatrice e usato nell'edizione italiana della pellicola, il regista prefer\u00ec \"When Harry Met Sally\u2026\" (Quando Harry incontr\u00f2 Sally\u2026), poich\u00e9 a suo parere il cardine della vicenda si trovava proprio nell'incontro fra i due protagonisti. Come \"filo conduttore\" e intermezzo tra alcune scene del film, Reiner decise di inserire storie vere riguardanti come alcune coppie si erano conosciute, ritenendo che ogni persona avesse una meravigliosa storia da raccontare; per motivi di praticit\u00e0, tali scene furono tuttavia recitate da attori.\nSceneggiatura e regia.\nNora Ephron elogi\u00f2 pi\u00f9 volte il \"cast\" per la sua creativit\u00e0 e inventiva, affermando che \"\u00e8 da pazzi non cambiare la sceneggiatura, quando hai a che fare con attori cos\u00ec\": numerose parti dello \"script\" furono infatti aggiunte dopo un confronto con i membri del \"cast\", o furono frutto dell'improvvisazione di questi ultimi. In particolare, Billy Crystal improvvis\u00f2 con Meg Ryan l'intera scena in cui i due fanno versi utilizzando le parole \"pepe\" e \"paprica\", parte della dichiarazione d'amore finale e l'intero epilogo della vicenda, nel quale i due protagonisti parlano del loro matrimonio. Le peculiari ordinazioni di Sally furono invece inserite per volont\u00e0 del regista, sulla base del comportamento di Nora Ephron, la quale era solita in occasione dei pasti fare ai camerieri numerose e precise richieste. La sceneggiatrice scelse inoltre di non aggiungere sottotrame lavorative, le quali secondo Ephron non avrebbero coinvolto gli spettatori, bens\u00ec li avrebbero allontanati dal fulcro della vicenda; i mestieri dei vari personaggi furono di conseguenza soltanto accennati.\nRiguardo alla celebre scena dell'orgasmo simulato, nella stesura originale era previsto solo che i protagonisti parlassero di orgasmi non autentici; Meg Ryan si offr\u00ec tuttavia di simularne uno e propose di ambientare la scena in un luogo affollato, come un ristorante. La frase conclusiva della scena, \"Quello che ha preso la signorina\" \u2013 nella versione originale \"I'll have what she's having\" \u2013 fu invece suggerita da Billy Crystal e recitata dalla madre del regista, Estelle Reiner; tale battuta, che nelle intenzioni di Reiner doveva essere l'apice dell'intera sequenza, \u00e8 stata inserita al trentatreesimo posto nella classifica AFI's 100 Years... 100 Movie Quotes, comprendente le frasi pi\u00f9 celebri della storia del cinema. Relativamente a ci\u00f2, Reiner ed Ephron sottolinearono che durante le proiezioni di prova le spettatrici ridevano di gusto, mentre al contrario gli spettatori di sesso maschile rimanevano in silenzio.\nRob Reiner afferm\u00f2 di aver diretto il film tenendo sempre in mente il concetto di amicizia, da lui intesa come \"un rapporto in cui si condividono pensieri e sentimenti intimi\" che trova la sua sublimazione nel matrimonio; tuttavia, per Reiner una reale amicizia tra uomo e donna era impossibile, essendo sempre presente una tensione sessuale di base, capace di condizionare il rapporto. Lo scopo del regista divent\u00f2 quindi \"dire la verit\u00e0 su come stanno le cose tra uomini e donne\", basandosi sulla propria esperienza e cercando di trasmettere le sue emozioni al pubblico, con un approccio empatico. Sebbene la domanda principale della pellicola sia \"Possono un uomo e una donna essere amici?\", Nora Ephron afferm\u00f2:\nLa sceneggiatrice ha inoltre aggiunto che \"ci sono due tradizioni nella commedia romantica: quella cristiana, dove c'\u00e8 un ostacolo alla relazione, e quella ebraica, [\u2026] dove l'ostacolo di base sono le nevrosi del protagonista maschile\", confermando di essersi ispirata prevalentemente a quest'ultima tradizione; similmente, anche Billy Crystal ha affermato che \"l'unico ostacolo in questo film sono loro stessi, [Harry e Sally]\". Secondo le idee della sceneggiatrice e del regista, al termine della pellicola Harry e Sally avrebbero dovuto semplicemente rimanere amici, senza sviluppare alcuna relazione romantica; entrambi, pur sapendo che commercialmente non sarebbe stata la decisione migliore, convenivano infatti che tale epilogo fosse estremamente realistico. Sebbene tale conclusione fosse gi\u00e0 stata girata, verso il termine delle riprese i due decisero di modificare il finale a favore di una conclusione maggiormente romantica; tra i motivi che portarono a questa scelta ci furono la decisione di Reiner di sposarsi nuovamente con Michelle Singer, fotografa conosciuta durante le riprese del film, e il ripensamento di Nora Ephron, la quale avrebbe in seguito affermato che il finale originario era \"un totale disastro\", assolutamente non in linea con le precedenti scene del film.\nCast.\nTra gli altri attori presenti nella commedia:\nCameo.\nEstelle Reiner \u00e8 una cliente del ristorante nel quale Sally simula l'orgasmo, madre del regista Rob Reiner; quest'ultimo si \u00e8 in seguito definito lieto che la madre \"abbia potuto recitare non solo la battuta pi\u00f9 divertente della pellicola, ma probabilmente la pi\u00f9 divertente di ogni film che abbia girato\".\nRiprese.\nLe riprese del film ebbero inizio il 29 agosto 1988 e terminarono il 15 novembre dello stesso anno; esse si svolsero quasi totalmente a New York, scelta dalla sceneggiatrice poich\u00e9 in una tale citt\u00e0, \"insieme piccola e grande, era incredibile che due persone s'incontrassero in un modo tanto strano\". Secondo l'attrice Carrie Fisher \"la citt\u00e0 \u00e8 un personaggio e d\u00e0 al film un carattere cosmopolita\"; similmente, anche Billy Crystal ha affermato che \"il film poteva svolgersi solo a New York. \u00c8 la citt\u00e0 pi\u00f9 romantica in quella stagione e in quel momento della loro vita. Quel tipo di intelligenza e di umorismo non poteva che esprimersi l\u00ec\". Anche Rob Reiner ritenne l'ambientazione cruciale per la buona riuscita della pellicola, notando che la difficolt\u00e0 \"era trovare immagini di New York che non fossero gi\u00e0 state sfruttate; [\u2026] scoprire nuove \"location\" e angolazioni diverse e farle apparire come qualcosa di nuovo\". I primi giorni furono trascorsi dalla \"troupe\" e dal \"cast\" nelle citt\u00e0 di Los Angeles e Chicago, per delle brevi riprese; a Los Angeles \u2013 presso l'Hotel Park Plaza, situato al 607 di South Park View Street \u2013 venne situato l'ingresso del palazzo in cui Sally si trova per festeggiare il Capodanno, dopo aver litigato con Harry, mentre le scene iniziali della pellicola furono girate presso l'Universit\u00e0 di Chicago, situata al 5801 di Ellis Avenue. La \"troupe\" si spost\u00f2 quindi a New York, dove rimase fino al termine delle riprese. \nIl luogo in cui i due protagonisti si separano per la prima vola dopo essere giunti a New York \u00e8 l'Arco di Trionfo presso il Parco di Piazza Washington, all'angolo con la Quinta Strada di Manhattan; i due si rincontrano per la prima volta all'Aeroporto John Fitzgerald Kennedy, e in seguito nella libreria Shakespeare &amp; Co., situata al 2259 di Broodway e non pi\u00f9 esistente. Lo stadio in cui Harry discute con Jess riguardo al suo divorzio \u00e8 il Giant Stadium, situato ad East Rutherford, nel New Jersey; Sally parla invece con le amiche della fine del suo fidanzamento presso la Loeb Boathouse, ristorante situato all'interno di Central Park, all'angolo tra la Settantaquattresima e la Settantacinquesima Strada. Central Park viene inoltre attraversato da Harry e Jeff mentre fanno \"jogging\", oltre che dai protagonisti mentre discutono delle loro fantasie ricorrenti; in particolare, Rob Reiner ha confessato di apprezzare particolarmente quest'ultima scena, nella quale \"si vedono i vari colori delle foglie\", che rendono Central Park \"sempre meraviglioso\". La sequenza in cui Harry e Sally scherzano tra loro usando le parole \"pepe\" e \"paprica\" \u00e8 invece ambientata presso il Museo Metropolitano d'Arte, nella sala del Tempio di Dendur; il regista e la scenografa Jane Musky scelsero tale \"location\" poich\u00e9 apprezzavano \"la sproporzione tra loro due e il mondo\" che si veniva a creare al suo interno.\nJane Musky, in accordo con il regista e la sceneggiatrice, scelse per i vari personaggi degli appartamenti spaziosi, \"che molti della loro et\u00e0 non avrebbero potuto permettersi\", con lo scopo di far rimanere il pubblico estasiato. L'addetta alla scenografia affront\u00f2 inoltre numerose discussioni riguardanti la qualit\u00e0 delle immagini, temendo che immagini troppo belle avrebbero potuto sembrare agli occhi del pubblico poco credibili; in seguito opt\u00f2 comunque per la \"bellezza assoluta\". L'appartamento di Harry \u00e8 situato al numero 57 dell'Undicesima Strada, mentre quello in cui Jess e Marie si trasferiscono dopo essersi sposati si trova nella zona residenziale dell'Upper West Side, al 32 dell'Ottanovesima Strada. Il ristorante in cui questi ultimi s'incontrano per la prima volta \u00e8 il Caf\u00e8 Luxembourg, posto al numero 200 della Settantesima Strada, mentre il loro ricevimento di matrimonio \u00e8 ambientato al settimo piano del Puck Building, situato al 295 di Lafayette Street; al primo piano del medesimo edificio \u00e8 stata invece ambientata la scena finale della pellicola, nella quale i protagonisti si dichiarano il loro amore. Harry e Sally, per trovare un regalo ai due amici, si recano inoltre all'interno di un negozio Sharper Image, situato al numero 4 della Cinquantasettesima Strada, il quale ha poi cessato le attivit\u00e0.\nLa scena dell'orgasmo simulato fu filmata al ristorante Katz's Delicatessen, comunemente conosciuto come Katz Deli e situato al 205 di Houston Street, nell'East Side. Tale \"location\" fu scelta poich\u00e9 Musky cercava \"un posto frequentato quotidianamente da gente comune, che desse la sensazione di vulnerabilit\u00e0 e tranquillit\u00e0\", con lo scopo di amplificare ulteriormente la reazione degli spettatori dinnanzi all'insolito comportamento di Sally; in seguito all'interno del locale \u00e8 stata posta una targa commemorativa, recante scritto \"Il luogo di Harry, ti presento Sally\u2026 Speriamo che anche voi prendiate quello che ha preso la signorina!\" (in inglese \"Where Harry Met Sally\u2026 Hope you have what she had!\"). Nel 2013, nel medesimo luogo, la sequenza \u00e8 stata replicata da venti membri del gruppo Improv Everywhere, coordinati da Zach Linder e Ashley Ward, rispettivamente nei ruoli di Harry e Sally; nel 2019, in occasione dei trent'anni dall'uscita di \"Harry, ti presento Sally\u2026\", il ristorante stesso ha indetto un concorso per ricreare al suo interno e al medesimo tavolo la celebre scena.\nScene eliminate.\nNel corso della realizzazione del film, Rob Reiner e Nora Ephron decisero di eliminare o realizzare nuovamente numerose scene; in particolare, la sequenza in cui Harry e Sally discutono rispettivamente con Jess e Marie, dopo aver trascorso la loro prima notte insieme, \u00e8 stata girata oltre sessanta volte. Il regista ebbe infatti difficolt\u00e0 a coordinare i quattro interpreti, i quali si trovavano in tre \"set\" differenti, e a creare un effetto di \"botta e risposta\" tra gli attori che potesse sembrare al pubblico realistico; Reiner decise quindi di usare dei telefoni cablati, per fare in modo che ognuno potesse ascoltare anche le frasi pronunciate contemporaneamente dai colleghi.\nRiguardo alle scene eliminate definitivamente dalla pellicola, in occasione delle edizioni DVD e Blu-ray sono stati recuperati circa sei minuti di materiale inedito; sono stati inoltre assegnati dei nuovi titoli alle varie scene, con lo scopo di renderle pi\u00f9 facilmente consultabili agli spettatori. Tali sequenze sono:\nColonna sonora.\nLa colonna sonora di \"Harry, ti presento Sally\u2026\" fu prevalentemente eseguita da Harry Connick Jr., con l'accompagnamento di un'orchestra jazz e specifici contributi del sassofonista Frank Wess e del chitarrista Jay Berliner. Harry Connick Jr., all'epoca ventiduenne, venne fatto conoscere al regista mediante l'ascolto di un suo nastro da Bobby Colomby, batterista del gruppo Blood, Sweat &amp; Tears; Reiner rimase sorpreso da \"un tipo che cantava come Sinatra e suonava il piano come Thelonius Monk\" e decise di assumerlo immediatamente. Billy Crystal si occup\u00f2 invece di presentare Marc Shaiman, con cui aveva spesso lavorato in precedenza e del quale aveva apprezzato l'ampia conoscenza in ambito musicale; il regista apprezz\u00f2 particolarmente il lavoro di Shaiman, tanto da affidargli le musiche di tutti i suoi successivi film. All'interno della colonna sonora della pellicola sono presenti anche brani cantati da Frank Sinatra, Louis Armstrong, Ella Fitzgerald, Ray Charles e Bing Crosby; in particolare, la versione di \"It Had to Be You\" cantata da Sinatra fu ritenuta da Reiner imprescindibile all'interno del film, pensando \u2013 di comune accordo con Crystal \u2013 che \"quando ti innamori, in testa ti risuona Sinatra\". \nPromozione.\n\"Harry, ti presento Sally\u2026\" venne pubblicizzato da due differenti locandine: nella prima, Harry e Sally sono ritratti di profilo e si sorridono a vicenda, mentre la citt\u00e0 di New York rimane ai loro piedi. Nel secondo \"poster\" Harry si trova invece sopra uno sgabello e \u2013 rompendo la quarta parete \u2013 guarda in direzione dell'osservatore; Sally \u00e8 invece seduta sulle sue gambe e ha lo sguardo rivolto verso il cielo, con aria sognante. La prima locandina fu usata esclusivamente all'interno degli Stati Uniti, mentre la seconda venne scelta anche per la distribuzione internazionale. In entrambi i \"poster\" fu tuttavia utilizzata un'unica \"tagline\": \"Can two friends sleep together and still love each other in the morning?\", traducibile indicativamente come \"Possono due amici dormire insieme e amarsi ancora al mattino?\". Nella versione in lingua italiana della locandina, tale frase venne tuttavia resa come: \"Possono un uomo e una donna dormire insieme ed essere ancora amici il mattino dopo?\".\n\"Trailer\".\nIl \"trailer\" del film, distribuito nelle sale cinematografiche alcune settimane prima dell'uscita della pellicola, ha una durata di due minuti e dodici secondi e si basa sulla versione cinematografica di \"Harry, ti presento Sally\u2026\", la quale non contiene alcuna scena inedita. All'interno del filmato \u00e8 sottolineata l'evoluzione del rapporto tra Harry e Sally e vengono mostrati:\nLe scene sono intervallate da scritte che elencano gli \"ingredienti di una grande relazione\": buone prime impressioni, comunicazione ricca di significato, sensibilit\u00e0, compatibilit\u00e0 sessuale e supporto degli amici. In sottofondo \u00e8 riprodotta una versione strumentale di \"It Had to Be You\".\nDistribuzione.\n\"Harry, ti presento Sally\u2026\" venne distribuito nel mondo principalmente tra il settembre 1989 e l'aprile 1990; in particolare negli Stati Uniti il 21 luglio 1989 da Columbia Pictures e in Italia il 5 gennaio 1990 da Titanus.\nAnteprime.\nL'anteprima di \"Harry, ti presento Sally\u2026\" si tenne presso l'Academy Theater di Los Angeles, durante il pomeriggio del 13 luglio 1989. All'evento parteciparono numerose celebrit\u00e0 del mondo dello spettacolo: Bruce Willis e O. J. Simpson, insieme alle mogli, rispettivamente Demi Moore e Nicole Brown, Dennis Quaid, Shelley Long, John Larroquette, Carol Channing, Robert Townsend, John Cusack accompagnato dalla cantante Susannah Melvoin, Carol Kane, Bud Cort, Lesley Ann Warren, Scott Baio, Judd Nelson, Alan Rachins insieme alla moglie Joanna Frank, Ron Perlman, i fratelli e attori Shane e Christian Conrad, Michelle Jonson, il cantante Chris Barnes e l'attivista Eunice Shriver, accompagnata dal figlio Bobby e dalla figlia Maria.\nIl 30 novembre dello stesso anno si tenne invece presso l'Odeon Leicester Square di Londra l'anteprima reale, alla presenza della principessa del Galles Diana Spencer; furono inoltre presenti Billy Crystal, Meg Ryan, e Rob Reiner, quest'ultimo preoccupato per la reazione che la principessa avrebbe potuto avere dinnanzi alla sequenza dell'orgasmo simulato. Alla seguente scena la principessa sorrise, confidando poco dopo a Billy Crystal che avrebbe voluto ridere molto di pi\u00f9, ma era consapevole che tutti stavano osservando la sua reazione; Diana chiese in seguito di avere una copia privata da proiettare all'interno di Buckingham Palace, per mostrare la pellicola agli amici e rivederla con maggiore tranquillit\u00e0.\nDate di uscita.\nSono di seguito elencate, in ordine cronologico, le date di uscita e il titolo (spesso modificato) del film in alcuni dei paesi nei quali fu distribuito:\nDivieti.\nA causa di vari dialoghi e scene con riferimento al sesso \u2013 inclusa la sequenza dell'orgasmo femminile simulato, eliminata nelle versioni censurate \u2013 e dell'utilizzo di qualche termine volgare, la pellicola ricevette divieti in numerosi paesi. Negli Stati Uniti il film venne classificato come \"restricted\" (vietato ai minori di 17 anni); in Italia \u2013 tramite il visto censura 85306 \u2013 fu invece definito \"per tutti\", non subendo quindi alcuna restrizione.\nEdizione italiana.\nL'edizione italiana di \"Harry, ti presento Sally\u2026\" fu curata dalla societ\u00e0 Angriservices Edizioni, mentre la sonorizzazione avvenne presso lo studio di registrazione Fono Roma. La direzione del doppiaggio fu affidata a Fede Arnaud, assistita da Laura Masini, mentre i dialoghi italiani furono a cura di Elettra Caporello; quest'ultima a partire da \"C'\u00e8 posta per te\" adatt\u00f2 inoltre tutti i film scritti da Nora Ephron. Il doppiaggio dei due protagonisti, Billy Crystal e Meg Ryan, fu affidato rispettivamente a Tonino Accolla e Silvia Pepitoni, mentre quello dei comprimari Jess e Marie a Luca Dal Fabbro ed Elettra Bisetti.\nEdizioni \"home video\".\nNel corso degli anni, \"Harry, ti presento Sally\u2026\" fu distribuito in tutti i formati in commercio e in varie edizioni, da differenti compagnie.\nNegli Stati Uniti la prima edizione in VHS della pellicola venne distribuita al termine del 1989 da Nelson Entertainment, azienda con la quale la Castle Rock Entertainment si era accordata per favorire la distribuzione dei propri prodotti. Nel 1994 il film fu ripubblicato in videocassetta all'interno del \"Billy Crystal Four Pack\", insieme ad altre tre pellicole in cui l'attore aveva recitato (\"La storia fantastica\", \"Scappo dalla citt\u00e0 - La vita, l'amore e le vacche\" e \"Mr. sabato sera\") e a un \"making of\" di \"Mr. sabato sera\". Nel 1997 la Metro-Goldwyn-Meyer cur\u00f2 una nuova edizione VHS, all'interno della collana \"Contemporary Classics\".\nLa prima pubblicazione della pellicola in DVD risale al 26 gennaio 1999, per opera della PolyGram Music Video; tale edizione \u00e8 ormai fuori commercio. Il 9 gennaio 2001 la Metro-Goldwyn-Meyer pubblic\u00f2 un'edizione speciale del DVD, contenente: il \"trailer\" originale, sette minuti di filmati inediti, il \"making of\" della pellicola, il commento audio del regista e un video musicale di Harry Connick Jr.. Il 15 gennaio 2008 la stessa azienda distribu\u00ec nuovamente \"Harry, ti presento Sally\u2026\", apportando dei cambiamenti ai contenuti speciali: vennero infatti eliminati il \"making of\" e il video musicale, mantenuto il \"trailer\" e aggiunti un nuovo commento audio \u2013 a cura di Rob Reiner, Nora Ephron e Billy Crystal \u2013 e sette featurette (\"It All Started Like This\", \"Stories of Love\"; \"When Rob Met Billy\"; \"Billy On Harry\"; \"I Love New York\"; \"What Harry Meeting Sally Meant?\"; \"So Can Men And Woman Really Be Friends?\").\nIl 10 giugno 2012 la Metro-Goldwyn-Meyer pubblic\u00f2 la pellicola in Blu-ray, inserendo tra i contenuti speciali gli extra presenti sia nella prima che nella seconda edizione del DVD. Negli Stati Uniti, \"Harry, ti presento Sally\u2026\" fu inoltre pubblicato spesso in cofanetti contenenti altre celebri pellicole: il 4 novembre 2008 insieme a \"Mystic Pizza\" e \"Sirene\"; il 4 settembre 2012 con \"Scappo dalla citt\u00e0 - La vita, l'amore e le vacche\" e \"French Kiss\"; il 3 giugno 2014, insieme a \"Una coppia alla deriva\" e \"Mystic Pizza\"; il 7 ottobre 2014, con \"Stregata dalla luna\", \"La storia fantastica\" e \"Rain Man - L'uomo della pioggia\".\nIn Italia vennero pubblicate due edizioni VHS: la prima nel 1990, a cura della Titanus e di Videogram; la seconda \u2013 a cura della Titanus e di Number One Video \u2013 si caratterizzava invece per l'adozione di una nuova copertina in cui Harry e Sally, abbracciati, guardano di fronte a loro. La pellicola fu inoltre distribuita all'interno di collezioni pi\u00f9 ampie: nel 1993 da Mondadori, come elemento della serie di VHS \"I grandi film di Panorama\"; nel 2000 da De Agostini, nella collana \"Film d'amore\"; nel 2002 dal Corriere della sera, all'interno de \"I grandi film\". Le edizioni in DVD seguirono quelle pubblicate dalla Metro-Goldwyn-Meyer, ossia ebbero i medesimi contenuti speciali; la prima edizione fu pubblicata il 5 settembre 2001, mentre la seconda il 29 aprile 2008. Similmente, anche l'edizione in Blu-ray venne distribuita su modello di quella americana, a partire dal 22 giugno 2011.\nAccoglienza.\nIncassi.\nA fronte di un budget di circa 14.5 milioni di dollari, \"Harry, ti presento Sally\u2026\" incass\u00f2 oltre 92 823 000 $ negli Stati Uniti e 93 000 000 $ nelle restanti aree del mondo, per un totale globale di oltre 186 000 000 $. Durante la prima settimana, il film fu proiettato, in distribuzione limitata, esclusivamente in 41 sale: la pellicola incass\u00f2 poco pi\u00f9 di 1 094 400 dollari e si posizion\u00f2 tredicesima al botteghino. La settimana successiva la distribuzione fu estesa a 775 cinema, raggiungendo la terza posizione del \"box office\" e incassando circa 8 846 500 $. Sebbene Rob Reiner e Billy Crystal temessero che la pellicola diventasse un \"flop\" al botteghino, poich\u00e9 si scontrava con \"blockbuster\" quali \"Indiana Jones e l'ultima crociata\" e \"Batman\", tra il 28 luglio e il 24 settembre il film si mantenne stabilmente tra la terza e la quinta posizione del \"box office\", arrivando a essere proiettato in 1774 sale tra il 22 e il 24 settembre. Nelle quattro settimane successive gli incassi iniziarono progressivamente a calare, portando la pellicola a essere ritirata dai cinema dopo quindici settimane di programmazione.\nSimilmente, anche in Europa \"Harry, ti presento Sally\u2026\" ottenne dei buoni incassi; in particolare, in Spagna \u2013 a fronte di oltre 598 600 spettatori \u2013 guadagn\u00f2 poco pi\u00f9 di 1 436 400 $. In Francia e Germania furono rispettivamente presenti 1 851 700 e 2 259 500 spettatori, mentre in Italia tale numero si attest\u00f2 intorno ai 774 780 ingressi, risultando la diciassettesima pellicola pi\u00f9 vista per numero di spettatori e la quindicesima per incassi. In generale, \"Harry, ti presento Sally\u2026\" fu l'undicesimo film a incassare maggiormente nel mondo tra il 1989 e il 1990; fu inoltre la seconda commedia \"restricted\" dalla maggiore entrata, preceduto soltanto da \"Arma letale 2\" e seguito da \"La guerra dei Rose\".\nCritica.\n\"Harry, ti presento Sally\u2026\" ha ricevuto giudizi favorevoli dalla critica cinematografica. Rotten Tomatoes assegna alla pellicola il 90% di freschezza, sulla base di 70 recensioni, affermando che \"il commovente e divertente film di Rob Reiner ha creato un nuovo modello per le commedie romantiche, ed \u00e8 stato abilmente arricchito dall'alchimia presente tra Billy Crystal e Meg Ryan\"; il consenso del pubblico, a fronte di oltre 395 000 valutazioni, \u00e8 invece dell'89%. Su Internet Movie Database oltre 177 000 persone hanno dato una valutazione positiva, che si attesta intorno a 7.6 su 10; ugualmente, su Metacritic il punteggio \u00e8 di 76 su 100, accompagnato dal commento \"recensioni generalmente favorevoli\".\nCritica statunitense.\nPeter Travers di \"Rolling Stone\" loda la pellicola, affermando che \"\u00e8 un romantico divertimento che lascia estasiati, condito da intelligenza e abbagliante arguzia\", tanto da aggiungere che \"\"Harry, ti presento Sally\u2026\" ha centrato il suo obiettivo, poich\u00e9 dopo averlo visto lascia sulla tua faccia un sorriso che dura per tutto il tragitto verso casa\". Roger Ebert del \"Chicago Sun-Times\" assegna tre stelle su quattro, ritenendo che la pellicola avrebbe potuto essere l'antefatto a lieto fine di un precedente lavoro della Ephron, \"Heartburn - Affari di cuore\", e \u2013 pur credendo che in scene come quella dell'orgasmo l'ironia prevale a scapito della credibilit\u00e0 \u2013 sostiene che i protagonisti riescano a creare \"un buon film di coppia, poich\u00e9 entrambi riescono a trasmettere un sentimento di genuino calore e tenerezza\", sottolineando il fatto che \"i dialoghi della Ephron rappresentano il modo in cui tutte le persone dovrebbero riuscire a esprimersi\". David Denby del \"New York Magazine\" afferma che \"Harry, ti presento Sally\u2026\" \"\u00e8 un film incentrato sull'individuo. La maggior parte della sceneggiatura \u00e8 brillante e la regia le viene dietro tranquillamente, anche se un'amicizia come quella di Harry e Sally [\u2026] pu\u00f2 essere per alcuni stressante\". James Berardinelli di \"Reelviews\" assegna alla pellicola 3.5 stelle su 4, scrivendo che \"la selezione degli attori \u00e8 stata uno dei punti di forza del film\" e ritenendola \"una buona commedia come questa risulta senza tempo\".\nJonathan Rosenbaum del \"Chicago Reader\" sostiene che \"gli ammiratori di Billy Crystal rimarranno affascinati, mentre tutti gli altri si troveranno di fronte a una mera imitazione di Woody Allen\"; la somiglianza con \"Io e Annie\" e \"Manhattan\" \u00e8 stata notata anche da Caryn James del \"New York Times\", secondo la quale \"\"Harry, ti presento Sally\u2026\" \u00e8 la versione \"sitcom\" di un film di Woody Allen, ricco di battute e scene sorprendenti, ma condite da una spiacevole sensazione di gi\u00e0 visto\". Mike Clark di \"USA Today\" rileva una certa similitudine con un'ulteriore opera di Reiner, \"Sacco a pelo a tre piazze\", definendo il film \"convenzionale ma irresistibile\". Frank Rutter del \"Vancouver Sun\" afferma che \"Billy Crystal e Meg Ryan sono meravigliosi nel ruolo dei migliori amici, in una parte che richiede una precisa gestione del tempo comico, grande adattabilit\u00e0 e profondit\u00e0\". David Ansen di \"Newsweek\" esprime alcune perplessit\u00e0 sulla scelta di Crystal come protagonista, il quale \"regge le fila del film in modo superbo, ma \u00e8 un attore troppo freddo e autodifensivo per interpretare il protagonista di una commedia romantica\"; Jay Boyar dell\"'Orlando Sentinel\" critica invece la mancanza di coerenza nella costruzione del personaggio di Sally, che \"inizialmente \u00e8 una sorta di perfettina, che poi [\u2026] diventa fasulla come il suo orgasmo\".\nRita Kempley del \"Washington Post\" afferma che \"Meg Ryan \u00e8 la Melanie Griffith dell'estate\", che interpreta \"una donna nata dalla penna di una donna, che si distacca dalla \"Cenerentola\" presente in \"Una donna in carriera\", un personaggio esuberante ed eccentrico\"; Sheila Benson del \"Los Angeles Times\" nota che \"fortunatamente, con il maturare dell'esperienza di Sally, matura anche il suo senso dell'umorismo, che emerge nei momenti pi\u00f9 divertenti della pellicola\", ritenendo che \"niente sembra giustificare la scelta di vietare il film ai minori di 17 anni, quando la sanguinosa carneficina dei nuovi James Bond se la cava con un divieto limitato ai minori di tredici anni\". Estelle Tang di \"Elle\", pur non concordando con la filosofia espressa da Billy Crystal all'interno dell'opera, sostiene che in ogni caso, \"Harry ti presento Sally\u2026\" \"\u00e8 un grande film\". Stanley Kauffman del \"New Republic\" scrive che \"il film si basa sul presupposto per cui il matrimonio \u00e8 la condizione alla quale ognuno fondamentalmente aspira, in particolare le donne\"; tale aspetto \u00e8 stato notato anche da Gene Siskel del \"Chicago Tribune\", secondo il quale \"\"Harry, ti presento Sally\u2026\" riesce ad affermare piacevolmente l'istituzione del matrimonio, mostrando quanto sia difficile ottenerne uno duraturo\".\nLo \"staff\" dell\"'Hollywood Reporter\" definisce il film \"una meravigliosa, intelligente, toccante, armonica commedia romantica, la quale dovrebbe riuscire a toccare le corde del cuore di chi \u00e8 innamorato, e di chi vorrebbe costantemente esserlo\"; la redazione di \"Empire\" si sofferma invece sull'atmosfera \"vintage\" della pellicola, tanto da essere definita \"dolce, allegramente volgare e spesso davvero divertente [\u2026], caratterizzata dall'essere vecchio stile\". Elisabeth Chaney di \"Common Sense Media\" assegna alla pellicola quattro stelle su cinque, sottolineandone i messaggi positivi, quale il fatto che \"sia possibile trovare l'anima gemella\" e definendo in generale l'opera \"un classico della commedia romantica\". Sean Patrick di \"Geeks\" afferma infine che \"i discorsi tra Harry e Sally sono pura magia. [\u2026] \"Harry, ti presento Sally\u2026\" \u00e8 intelligente, elegante, brillante: pieno di meravigliosi personaggi e meravigliose scene\".\nCritica europea.\n\"Harry, ti presento Sally\u2026\" ha avuto un buon riscontro anche dalla critica internazionale. In Francia, Thierry Jousse dei \"Cahiers du cin\u00e9ma\" definisce il film \"una commedia sofisticata [\u2026] che racconta idealmente, ed \u00e8 da sottolineare che ci\u00f2 avviene con fascino e ritmo, l'eterna storia del cinema americano\", attribuendo il successo della pellicola \"alla semplicit\u00e0 e al rigore\" di struttura. Igor Hansen dell\"'Express\" ritiene la pellicola \"una delle migliori commedie romantiche di tutti i tempi [\u2026] grazie al suo fascino senza tempo\"; un parere simile arriva dal sito \"Cinefeed\", secondo cui la pellicola \u00e8 riuscita a creare la ricetta della commedia romantica perfetta. Un giudizio positivo \u00e8 espresso anche da Marine Landrot di \"T\u00e9l\u00e9rama\", per il quale l'opera richiama le commedie degli anni quaranta, risultando estremamente \"spiritosa, da lasciare senza fiato\". Ariane Beauvillard di \"Critikat\" ha particolarmente apprezzato la scelta di aver creato \"un'atmosfera capace di unire il genere della farsa a quello del romanzo\", creando una \"commedia ritmata e originale\".\nNel Regno Unito, Hilary Mantel dello \"Spectator\" afferma che \"questo film \u00e8 come un dolcetto natalizio, e a meno che tu non muoia di indigestione durante le feste ti far\u00e0 ridere a crepapelle fino a Capodanno\"; Mantel aggiunge inoltre che i personaggi \u2013 non lavorando mai \u2013 sembrano quasi trovarsi in una specie di costante \"spazio vuoto\". Tale pensiero \u00e8 condiviso anche da Robin Karney di \"RadioTimes\", secondo cui \"Harry, ti presento Sally\u2026\" \"\u00e8 il trionfo di un esperto e irresistibile cinema di svago\", sostenendo di aver particolarmente apprezzato \u2013 esattamente come Geoff Andrew di \"Time Out\" \u2013 Bruno Kirby e Carrie Fisher nei ruoli degli amici di Harry e Sally. Peter Bradshaw del \"Guardian\" assegna alla pellicola cinque stelle, lodando la Ephron per avere \"reinventato la commedia romantica metropolitana, assumendone le basi da sceneggiatori quali Woody Allen e Neil Simon e unendola al pi\u00f9 moderno concetto di \"commedia di relazione\", genere dal maggiore impatto emotivo\".\nIn Germania, Nicola Turri di \"Filmreporter\" sottolinea che \"Billy Crystal e Meg Ryan danno vita a una serie di originali botta e risposta\", tanto che \"il pubblico del cinema rimaneva elettrizzato\". Il critico Christoph Hartung lo ritiene \"un film perfetto\", affermando che \"tutto \u00e8 giusto nel film: dialoghi, attori, regia e tempismo\"; anche il sito \"Treffpunkt Kritik\" loda la pellicola, assegnandole un punteggio di 5.5 su 6 e definendo il film \"contagiosamente divertente\", capace di rendere gli spettatori partecipi delle vicende dei due protagonisti grazie al fatto che \"Reiner si rivolge a un pubblico che non \u00e8 per forza legato a una fascia d'et\u00e0\". Secondo Daniel Bickermann di \"Schnitt\", per comprendere \"Harry, ti presento Sally\u2026\" \u00e8 necessario inserire il film in un contesto cinematografico pi\u00f9 ampio e tenere presente che alla fine degli anni ottanta nei cinema erano presenti soprattutto pellicole d'azione con protagonisti Arnold Schwarzenegger e Sylvester Stallone; per Bickerman la pellicola \u00e8 stata infatti \"una rinascita per il genere della commedia in un momento in cui essa si trovava in difficolt\u00e0\", ma anche \"una perfetta combinazione delle persone giuste al posto giusto\", le quali hanno fatto in modo che \"\"Harry, ti presento Sally\u2026\" non fosse solo un film, ma proprio un modo di vivere\".\nCritica italiana.\nIn Italia il dizionario cinematografico \"Farinotti\" assegna alla pellicola tre stelle su cinque, definendola \"un film simpatico e divertente [\u2026], che si distacca dalle solite commedie all'americana\", complimentandosi con gli attori \"bravi [\u2026] nel rivoltare i clich\u00e9 del genere\"; anche \"Il Morandini\" assegna tre stelle, definendo la sceneggiatura \"abile, non troppo originale, ma ricca di battute frizzanti\", cos\u00ec da dare vita a \"una piacevole commedia, a tratti davvero divertente, con bravi protagonisti, belle musiche [\u2026] e qualche strizzata d'occhio a Woody Allen e Blake Edwards\". Secondo \"Il Mereghetti\", \"Harry, ti presento Sally\u2026\" \u00e8 \"una commedia brillante e non banale per come riesce ad arrivare a un lieto fine scontato in partenza, [\u2026] ha il pregio della sincerit\u00e0 e la grazia dell'umorismo scoppiettante\"; Mereghetti sottolinea inoltre l'abilit\u00e0 del fotografo Barry Sonnenfeld e la bravura degli interpreti, ritenendo \"indimenticabile la scena dell'orgasmo simulato [\u2026] conclusa con una battuta da culto\" e assegnando due stelle e mezzo su quattro.\nIrene Bignardi de \"La Repubblica\" afferma che \"\"Harry, ti presento Sally\u2026\" \u00e8 una commedia sentimentale dell'et\u00e0 della crisi, quando dalla libert\u00e0 assoluta [\u2026] della \"californication\" [\u2026] si entr\u00f2 nella stagione dell'AIDS\", ma anche \"un incanto di humour civilmente rispettoso degli spettatori e dei personaggi [\u2026] confezionato al meglio che possa offrire Hollywood\"; Roberto Nepoti, per il medesimo quotidiano, ha invece affermato che il film \u00e8 \"la quintessenza stessa della commedia romantica americana, in tutte le sue componenti e i suoi umori, [\u2026] al punto che nessun altro film appartenente al genere ha mai rappresentato una seria concorrenza a questo\". Un parere positivo arriva anche da Lietta Tornabuoni de \"La Stampa\", secondo la quale la pellicola \"\u00e8 una delle commedie americane pi\u00f9 riuscite e di maggior successo della stagione: ben costruita, ben recitata, con un dialogo brillante e qualche sottigliezza psicologica, molto divertente\". Michele Anselmi de \"L'Unit\u00e0\" invita gli spettatori a recarsi al cinema per vedere il film, \"perch\u00e9 \u00e8 una delle poche cose carine venute da Hollywood in questi ultimi mesi: ci si diverte e si esce dalla sala pi\u00f9 disposti a riflettere sui propri casi\" e si concentra sulla bravura dei doppiatori e degli interpreti, \"lui portato alla depressione ma realistico, lei petulante ma sotto sotto ultraromantica\".\nSecondo il Centro Cattolico Cinematografico, autore delle \"Segnalazioni cinematografiche\", \"trionfa il dialogo scoppiettante e ricco di umori, che asseconda il disegno dei personaggi, i quali psicologicamente e in quanto a spessore non potrebbero essere pi\u00f9 indovinati\", in un film nel quale \"i dettagli, le situazioni e le sfumature del comico e del sentimentale, della vivacit\u00e0 e dell'ironia, si fondono in un riuscito equilibrio\". Secondo la redazione del sito \"Cinematographe\", \"parte di ci\u00f2 che rende il film cos\u00ec grande \u00e8 la sua semplicit\u00e0\" e la costruzione di alcune scene, le quali \"resteranno una delle cose pi\u00f9 romantiche di sempre\". Per Maurizio Encari, recensore di \"Evereye\", \"\"Harry, ti presento Sally\u2026\" rimane una delle pi\u00f9 riuscite commedie della storia recente. Romanticismo e risate si ibridano alla perfezione in un cocktail frizzante, costruito su dialoghi memorabili e una sceneggiatura, seppur non originalissima, credibile ed empatica\". Concordano con questa opinione anche Antonio Cuomo di \"Movieplayer\" e Federica Marcucci di \"Leitmovie\": per il primo la pellicola \u00e8 \"segue i binari della commedia romantica, riuscendone a evitare le banalit\u00e0 e analizzando con intelligenza il rapporto uomo / donna\"; per la seconda \u00e8 \"un racconto lucido, divertente e senza tempo delle complicate relazioni tra uomini e donne\".\nRiconoscimenti.\n\"Harry, ti presento Sally...\" ha ricevuto ventuno candidature relative a dodici differenti premi, riuscendo a ottenerne quattro. Nel 1990 la sceneggiatura del film fu nominata per il Premio Oscar \u2013 in seguito assegnato a Tom Schulman per \"L'attimo fuggente\" \u2013 e anche per il Golden Globe; riguardo a quest'ultimo premio, l'opera ottenne \"nomination\" anche nelle categorie miglior film, migliore regia a Rob Reiner, miglior attore a Billy Crystal e miglior attrice a Meg Ryan. Nello stesso anno la pellicola ricevette due candidature ai David di Donatello (migliore attrice straniera a Meg Ryan e miglior regista straniero a Rob Reiner); Reiner fu candidato per il miglior film anche al Premio BAFTA, dove Nora Ephron vinse il riconoscimento relativo alla migliore sceneggiatura originale. In occasione del Premio American Comedy, Billy Crystal e Meg Ryan furono rispettivamente definiti miglior attore e migliore attrice protagonista; Carrie Fisher ottenne invece la \"nomination\" alla migliore attrice non protagonista. L'arrangiatore Marc Shaiman ebbe un riconoscimento dalla ASCAP, nella categoria miglior film al botteghino.\nClassifiche.\nNel 2000 l'American Film Institute inser\u00ec \"Harry, ti presento Sally\u2026\" al ventitreesimo posto della classifica AFI's 100 Years... 100 Laughs, la quale comprende le migliori cento commedie del cinema statunitense; nel 2002 la pellicola fu inserita anche tra i migliori cento film sentimentali all'interno della AFI's 100 Years... 100 Passions, occupando la venticinquesima posizione. Nel 2004 la canzone \"It Had to Be You\", presente all'interno dell'opera, ottenne il sessantesimo posto all'interno della AFI's 100 Years... 100 Songs, raccolta delle cento canzoni statunitensi che si sono caratterizzate per popolarit\u00e0, importanza storica e impatto culturale. L'anno successivo \"I'll have what she have\" \u2013 nella versione italiana \"Quello che ha preso la signorina\" \u2013 venne inserita tra le cento migliori citazioni cinematografiche di tutti i tempi, nella AFI's 100 Years... 100 Movie Quotes. Infine, nel 2008, in occasione della \"AFI's 10 Top 10\", la pellicola venne inserita al sesto posto nella categoria commedia romantica.\nNel 2002 \"Entertainment Weekly\" inser\u00ec la pellicola nella lista delle venticinque migliori commedie romantiche, assegnandole il secondo posto. Nel 2008 la rivista britannica \"Empire\" pose la pellicola al novantesimo posto nella lista dei 500 migliori film della storia; all'interno della lista furono inseriti anche ulteriori opere del regista: \"This Is Spinal Trap\", \"Stand by Me - Ricordo di un'estate\" e \"La storia fantastica\". Nel 2015 il sito di critica cinematografica Rotten Tomatoes la aggiunse invece nella sua classifica delle migliori commedie romantiche, assegnandole la cinquantesima posizione su un totale di centocinquanta pellicole. Nel 2018 \u00e8 stata reputata da \"Vanity Fair\" come \"la migliore commedia romantica mai creata\"; nella medesima lista sono presenti anche \"Insonnia d'amore\" e \"C'\u00e8 posta per te\", entrambi scritti da Nora Ephron e rispettivamente alla decima e alla seconda posizione.\nCitazioni e riferimenti.\nLa pellicola contiene al suo interno citazioni, pi\u00f9 o meno evidenti, di opere a essa precedenti; sebbene n\u00e9 il regista n\u00e9 la sceneggiatrice siano mai intervenuti in proposito, l'impianto narrativo e la costruzione dei personaggi all'interno di \"Harry, ti presento Sally\u2026\" sono stati spesso accostati a due opere di Woody Allen, \"Io e Annie\" e \"Manhattan\". A causa della sua fama, il film \u00e8 stato in seguito omaggiato da numerose altre pellicole e da programmi televisivi, anche per mezzo della parodia."}
{"id": "260298", "revid": "536103", "url": "https://it.wikipedia.org/wiki?curid=260298", "title": "Menadi", "text": "Le Menadi (), dette anche Baccanti, Tiadi o Mimallonidi, erano donne in preda alla frenesia estatica e invasate da Dioniso, il dio della forza vitale. Pi\u00f9 propriamente, le menadi erano le seguaci mitologiche del dio, mentre sono denominate \"Baccanti\" le donne che storicamente hanno venerato il dio.\nMitologia.\nIl termine \"Menadi\" deriva da Menio, re di Orcomeno, citt\u00e0 beota vicino a Tebe.\nSecondo il racconto contenuto ne \"Le metamorfosi\" di Antonino Liberale, le tre laboriose figlie di Menio (dette \"Menadi\") erano disinteressate al culto di Dioniso. Quest'ultimo, per\u00f2, irritatosi, invase le sorelle e le condusse alla pazzia, all'infanticidio e all'omofagia. \nIl racconto termina con l'intervento di Hermes che tramuta le donne, ormai diventate incontenibili \"Baccanti\", in tre volatili notturni (pipistrello, civetta e gufo).\nVestite di nebris o altre pelli animali, con in testa una corona di edera o quercia o abete, esse celebravano il dio cantando, danzando e vagando come animali per monti e foreste. \nPraticavano lo sparagm\u00f2s dal greco \u03c3\u03c0\u03b1\u03c1\u03b1\u03b3\u03bc\u03cc\u03c2, cio\u00e8 squartavano gli animali per poi mangiare la carne cruda (omofagia).\nSolitamente agitavano il tirso, cio\u00e8 una picca avviluppata dall'edera sulla sommit\u00e0 (vedi, ad esempio il verso \"danzar, vibrar, squassare il tirso bacchico\" delle \"Le Baccanti\" di Euripide). Catullo scrive (Carmina, LXIV, 255) che le Baccanti invocavano il dio al grido di \"Euhoe Bacche\".\nLa mitologia greca racconta che le Menadi accompagnavano il dio Dioniso nei suoi viaggi, costituendo anche un reparto del suo esercito nel suo viaggio in India.\nIl culto praticato dalle Menadi fa da sfondo a una delle pi\u00f9 importanti tragedie di Euripide intitolata \"Le Baccanti\".\nDalle Menadi e dal mito di Dioniso trae le proprie origini un culto, verosimilmente mistico, definito \"menadismo\", in cui era previsto anche un rituale caratterizzato dalla consumazione di carni crude (omofagia).\nUna menade \u00e8 anche il soggetto di una delle pi\u00f9 importanti opere artistiche dello scultore Skopas, la \"Menade danzante\" (330 a.C.), di cui sopravvive solo una copia romana alta 45 centimetri, esposta all'Albertium Museum di Dresda. L'originale faceva un tempo parte di un complesso scultoreo, andato perso, che comprendeva la raffigurazione di Dioniso e del suo corteo.\nNell'iconografia classica le menadi vengono raffigurate come l'oggetto del desiderio dei satiri tra le braccia dei quali vengono spesso raffigurate.\nLe Baccanti vengono anche nominate nella leggenda di Orfeo ed Euridice: Orfeo, dopo aver perso per la seconda volta Euridice, vaga per i boschi, dove incontra proprio un gruppo di Baccanti, che invitano Orfeo a festeggiare insieme con loro. Ma Orfeo, dopo la morte di Euridice non vuole pi\u00f9 compagnie femminili, e le Baccanti, offese, lo uccidono. Cos\u00ec Orfeo pu\u00f2 scendere agli Inferi e riunirsi alla sua amata Euridice."}
{"id": "260299", "revid": "125612582", "url": "https://it.wikipedia.org/wiki?curid=260299", "title": "Unit\u00e0 di misura di Planck", "text": " \nNella fisica delle particelle e nella cosmologia, le unit\u00e0 di Planck sono un insieme di unit\u00e0 di misura definite esclusivamente in termini di cinque costanti fisiche universali, in modo tale che queste cinque costanti fisiche assumano il valore numerico di 1 quando espresse in termini di queste unit\u00e0.\nOriginariamente proposte nel 1899 dal fisico tedesco Max Planck, queste unit\u00e0 sono anche conosciute come unit\u00e0 naturali perch\u00e9 l'origine della loro definizione deriva solo da propriet\u00e0 della natura e non da alcun costrutto umano,come ad esempio l'intensit\u00e0 luminosa (misurata in candele), il flusso luminoso (misurato in lumen), e la dose equivalente (misurata in Sievert), n\u00e9 derivano da qualsiasi propriet\u00e0 della terra o dell'universo (come per esempio accade per l'accelerazione di gravit\u00e0, l'atmosfera standard o la costante di Hubble), n\u00e9 da qualsiasi caratteristica di una data sostanza (come il punto di fusione dell'acqua, la densit\u00e0 dell'acqua o la capacit\u00e0 termica specifica dell'acqua). Le unit\u00e0 di Planck sono solo un insieme di pi\u00f9 sistemi di unit\u00e0 naturali, ma non si basano sulle propriet\u00e0 di alcun oggetto prototipo o particella che sarebbe scelta arbitrariamente (come la carica elementare, la massa a riposo dell'elettrone o la massa a riposo del protone), ma piuttosto si basano sulle propriet\u00e0 dello spazio libero: difatti la velocit\u00e0 di Planck \u00e8 la velocit\u00e0 della luce, il momento angolare di Planck \u00e8 la costante ridotta di Planck, la resistenza di Planck \u00e8 l'impedenza di spazio libero, l'entropia di Planck \u00e8 la costante di Boltzmann, tutte sono propriet\u00e0 dello spazio libero. Le unit\u00e0 di Planck hanno un significato rilevante per la fisica teorica poich\u00e9 semplificano diverse espressioni algebriche mediante la cosiddetta \"non dimensionalizzazione\". Sono altres\u00ec rilevanti nella ricerca su teorie unificate come la gravit\u00e0 quantistica.\nIl termine \"scala di Planck\" si riferisce alle magnitudini di spazio, tempo, energia e altre unit\u00e0, al di sotto delle quali (od oltre le quali) le previsioni del Modello standard, la teoria quantistica dei campi e la relativit\u00e0 generale non sono pi\u00f9 riconciliabili, e si prevedono dominare gli effetti quantistici della gravit\u00e0. Questa regione pu\u00f2 essere caratterizzata da energie tra i formula_1 e i formula_2 (chiamate appunto energie di Planck), intervalli di tempo tra i formula_3 e i formula_4 (chiamati tempi di Planck) e lunghezze tra i formula_5 e i formula_6 (chiamate lunghezze di Planck). Su scala Planck, non ci si aspetta che i modelli attuali siano una guida utile al cosmo, e i fisici non hanno un modello scientifico per suggerire come si comporta l'universo fisico. L'esempio pi\u00f9 noto \u00e8 rappresentato dalle condizioni nei primi formula_7 secondi del nostro universo dopo il Big Bang, circa 13,8 miliardi di anni fa. Nel nuovo 2019 CODATA da NIST si prevede di usare le unit\u00e0 di Planck come future unit\u00e0 in sostituzione delle unit\u00e0 attuali internazionali di riferimento.\nEsistono due versioni delle unit\u00e0 di Planck, la versione di Lorentz \u2013 Heaviside (chiamata anche \"razionalizzata\") e la versione gaussiana (chiamata anche \"non razionalizzata\").\nLe costanti universali che le unit\u00e0 di Planck, per definizione, normalizzano a formula_8 sono:\nCiascuna di queste costanti pu\u00f2 essere associata a una teoria o concetto fisico fondamentale:\nformula_9 con la relativit\u00e0 speciale,\nformula_10 con la relativit\u00e0 generale,\nformula_13 con la meccanica quantistica,\nformula_14 con l'elettromagnetismo,\nformula_17 con le nozioni dell'entropia, della meccanica statistica e della termodinamica.\nIntroduzione.\nA qualsiasi sistema di misura pu\u00f2 essere assegnato un insieme reciprocamente indipendente di quantit\u00e0 di base e unit\u00e0 di misura di base associate, da cui possono derivare tutte le altre quantit\u00e0 e unit\u00e0. Nel Sistema internazionale, ad esempio, le quantit\u00e0 di base includono la lunghezza con l'unit\u00e0 associata del metro. Nel sistema di unit\u00e0 di Planck, \u00e8 possibile selezionare un insieme simile di quantit\u00e0 di base e l'unit\u00e0 di base Planck per la lunghezza \u00e8 quindi nota semplicemente come lunghezza di Planck, l'unit\u00e0 di base del tempo \u00e8 il tempo di Planck, e cos\u00ec via. Queste unit\u00e0 sono derivate dalle costanti fisiche universali a cinque dimensioni della Tabella 1, in modo tale che queste costanti vengano eliminate dalle equazioni fondamentali delle leggi della fisica quando le quantit\u00e0 fisiche sono espresse in termini di unit\u00e0 di Planck. Ad esempio, la legge di gravitazione universale di Newton\npu\u00f2 essere espressa come:\nformula_24\nEntrambe le equazioni sono dimensionalmente coerenti e ugualmente valide in \"qualsiasi\" sistema di unit\u00e0, ma la seconda equazione, con formula_10 mancante, riguarda solo le quantit\u00e0 senza dimensioni poich\u00e9 qualsiasi rapporto tra due quantit\u00e0 con dimensioni simili \u00e8 una grandezza adimensionale. Se si intende che ogni grandezza fisica \u00e8 il rapporto corrispondente ad una coerente unit\u00e0 di Planck (o \"espresso in unit\u00e0 di Planck\"), i rapporti di cui sopra possono essere espressi semplicemente con i simboli della grandezza fisica, senza essere scalati esplicitamente dalla loro unit\u00e0 corrispondente:\nformula_26\nQuest'ultima equazione (senza formula_10) \u00e8 valida solo se formula_28, formula_29, formula_30 e formula_31 sono valori numerici senza dimensioni delle stesse grandezze fisiche misurate in termini di unit\u00e0 di Planck. Questo \u00e8 il motivo per cui le unit\u00e0 di Planck o qualsiasi altro uso di unit\u00e0 naturali devono essere impiegate con attenzione. Riferendosi a formula_32, Paul S. Wesson scrisse che:\nDefinizione.\nIn fisica, le unit\u00e0 di misura di Planck sono un particolare sistema di unit\u00e0 naturali, in cui cinque costanti hanno valore unitario:\nNota: formula_33 = lunghezza, formula_34 = massa, formula_35 = tempo, formula_36 = carica, formula_37 = temperatura.\nLe unit\u00e0 naturali possono aiutare i fisici a rispondere alcune domande. Frank Wilczek probabilmente ha fatto l'osservazione pi\u00f9 acuta:\nL'intensit\u00e0 della gravit\u00e0 \u00e8 semplicemente quella che \u00e8, cos\u00ec come l'intensit\u00e0 della forza elettromagnetica \u00e8 semplicemente quella che \u00e8. La forza elettromagnetica opera in base alla carica elettrica, diversamente dalla gravit\u00e0, che opera in base alla massa, cos\u00ec che non sia possibile una diretta comparazione tra le due: \u00e8 da notare, infatti, come la gravit\u00e0 sia una forza estremamente debole rispetto alla forza elettromagnetica; dal punto di vista delle unit\u00e0 naturali, sarebbe come paragonare le mele con le arance perch\u00e9 la massa e la carica sono grandezze incommensurabili. Vero \u00e8 che la forza elettrostatica repulsiva tra due protoni che si trovino in uno spazio vuoto surclassa la forza di attrazione gravitazionale tra gli stessi, ma la disparit\u00e0 di intensit\u00e0 delle due forze \u00e8 una manifestazione del fatto che la carica dei protoni \u00e8 approssimativamente la carica unitaria, mentre la massa dei protoni \u00e8 molto inferiore alla massa unitaria.\nLe unit\u00e0 di Planck hanno il vantaggio di semplificare molte equazioni fisiche, rimuovendo i fattori di conversione, per questo motivo sono molto usate nella teoria dei quanti.\nRisolvendo le cinque equazioni precedenti per le cinque incognite si ottiene un insieme unico di valori per le cinque unit\u00e0 di Planck di base:\nUnit\u00e0 di Planck: unit\u00e0 fondamentali.\nNota: formula_33 = lunghezza, formula_34 = massa, formula_35 = tempo, formula_36 = carica, formula_37 = temperatura.\nLe tre costanti della fisica sono espresse in questo modo semplicemente, mediante l'uso delle unit\u00e0 fondamentali di Planck:\nformula_43\nformula_44\nformula_45\nNel 1899 Max Planck propose di partire dalle costanti fondamentali (che sono: nella teoria della gravitazione, la costante di Newton formula_46; nell'elettrostatica la costante di Coulomb formula_47; nell'elettromagnetismo e nella relativit\u00e0 la velocit\u00e0 della luce formula_48; nella termodinamica la costante di Boltzmann formula_49 e nella meccanica quantistica la costante di Planck ridotta formula_50) per definire le unit\u00e0 di misura di lunghezza, tempo, massa, carica e temperatura, invece di fare il contrario. Ottenne un sistema di misura alternativo basato su \u00abunit\u00e0 di Planck\u00bb in cui la costante di Newton \u00e8 \"l'attrazione gravitazionale esercitata da due masse di Planck poste alla distanza di Planck\", la costante di Coulomb \u00e8 \"l'attrazione elettrica esercitata da due cariche di Planck poste alla distanza di Planck\", la velocit\u00e0 della luce \u00e8 \"la velocit\u00e0 di percorrenza della lunghezza di Planck nel tempo di Planck\", la costante di Boltzmann \u00e8 \"l'energia termica della temperatura di Planck\" e la costante di Planck \u00e8 \"l'energia della frequenza pari all'inverso del tempo di Planck\".\nPlanck fu molto soddisfatto della scoperta delle sue unit\u00e0 di misura perch\u00e9 \u00abmantengono il loro significato in tutti i tempi e luoghi, e risultano sempre uguali anche se misurate dalle intelligenze pi\u00f9 disparate\u00bb, mentre le costanti universali assumono valori diversi a seconda del sistema di misura considerato (il sistema internazionale di misura (SI), piuttosto che il sistema CGS). Le unit\u00e0 di Planck per\u00f2 portano con s\u00e9 i limiti delle teorie attuali, nel senso che al di sotto delle lunghezze, dei tempi e delle cariche di Planck, o al di sopra delle masse e delle temperature di Planck, la fisica come la conosciamo perde di senso.\nQuanto ai loro valori, il tempo di Planck \u00e8 circa formula_51 secondi, la lunghezza di Planck, \u00e8 formula_52 volte pi\u00f9 piccola di un protone, la massa di Planck \u00e8 pari a formula_53 protoni, e farebbe collassare un quanto in un buco nero, la carica di Planck \u00e8 formula_54 volte maggiore di quella di un elettrone o un protone, la temperatura di Planck, infine, \u00e8 di circa formula_55 gradi, e un corpo che la raggiungesse emetterebbe radiazioni aventi lunghezze d'onda pari alla lunghezza di Planck.\nLa tabella definisce chiaramente le unit\u00e0 di Planck in termini di costanti fondamentali. Tuttavia, rispetto ad altre unit\u00e0 di misura come quelle del sistema internazionale, i valori delle unit\u00e0 di Planck, diversi dalla carica Planck, sono conosciuti solo \"approssimativamente.\" Ci\u00f2 \u00e8 dovuto all'incertezza nel valore della costante gravitazionale formula_10 misurata rispetto alle definizioni del SI. Oggi il valore della velocit\u00e0 della luce formula_9 nelle unit\u00e0 SI non \u00e8 soggetto a errori di misurazione, poich\u00e9 l'unit\u00e0 base SI di lunghezza, il metro, \u00e8 ora \"definita\" come la lunghezza del percorso dalla luce nel vuoto durante un intervallo di tempo di formula_58 di secondo. Quindi il valore di formula_9 \u00e8 ora esatto per definizione e non contribuisce all'incertezza degli equivalenti SI delle unit\u00e0 di Planck. Lo stesso vale per il valore della permittivit\u00e0 del vuoto formula_14, a causa della definizione di ampere che imposta la permeabilit\u00e0 magnetica del vuoto formula_61 a formula_62: infatti, poich\u00e9 formula_61 e formula_9 sono ben definite, dalla relazione formula_65 \u00e8 possibile ricavare un valore di formula_14 privo di incertezze. Il valore numerico della costante ridotta di Planck formula_13 \u00e8 stato determinato sperimentalmente a 12 parti per miliardo, mentre quello di formula_10 \u00e8 stato determinato sperimentalmente a non migliore di 1 parte su (o ). formula_10 appare nella definizione di \"quasi\" tutte le unit\u00e0 di Planck nelle tabelle 2 e 3, ma non \"tutte\". Quindi l'incertezza nei valori degli equivalenti SI delle unit\u00e0 di Planck deriva quasi interamente dall'incertezza nel valore di formula_10. (La propagazione dell'errore in formula_10 \u00e8 una funzione dell'esponente di formula_10 nell'espressione algebrica per un'unit\u00e0. Poich\u00e9 tale esponente \u00e8 formula_73 per ogni unit\u00e0 base diversa dalla carica di Planck, l'incertezza relativa di ciascuna unit\u00e0 di base \u00e8 circa la met\u00e0 di quella di formula_10. Questo \u00e8 davvero il caso; secondo CODATA, i valori sperimentali degli equivalenti SI delle unit\u00e0 di Planck di base sono noti a circa 1 parte su , o parti per miliardo). Dopo il 20 maggio 2019, formula_75 (e quindi formula_76 ) \u00e8 un valore di riferimento esatto, formula_17 \u00e8 anch'essa esatta ma, poich\u00e9 formula_10 non \u00e8 ancora esatta, anche i valori di formula_79, formula_80, formula_81 e formula_82 non sono esatti. Inoltre, formula_61 (e quindi formula_84) non \u00e8 pi\u00f9 esatto (solo la carica formula_85 \u00e8 esatta), quindi anche formula_86 non \u00e8 esatto come precisione numerica.\nUnit\u00e0 di Planck: unit\u00e0 derivate.\nIn qualsiasi sistema di misura, le unit\u00e0 per molte grandezze fisiche possono essere derivate da unit\u00e0 di base. La tabella 3 offre un campione di unit\u00e0 di Planck derivate, alcune delle quali in realt\u00e0 sono usate raramente. Come per le unit\u00e0 di base, il loro uso \u00e8 per lo pi\u00f9 limitato alla fisica teorica perch\u00e9 la maggior parte di esse \u00e8 troppo grande o troppo piccola per un uso empirico o pratico, e vi sono grandi incertezze nei loro valori.\nNota: formula_87 \u00e8 la costante di Coulomb, formula_61 \u00e8 la permeabilit\u00e0 nel vuoto, formula_89 \u00e8 l'impedenza di spazio libero, formula_90 \u00e8 l'ammissione di spazio libero, formula_91 \u00e8 la costante dei gas.\nNota: formula_92 \u00e8 la costante di Avogadro, anch'essa normalizzata a formula_8 in entrambe le versioni di unit\u00e0 di Planck.\nDiscussione.\nNelle \"scale di Planck\" di lunghezza, tempo, densit\u00e0 o temperatura, si devono considerare sia gli effetti della meccanica quantistica che della relativit\u00e0 generale, ma ci\u00f2 richiede una teoria della gravit\u00e0 quantistica di cui ancora non conosciamo la forma.\nLa maggior parte delle unit\u00e0 sono o troppo piccole o troppo grandi per l'utilizzo pratico. Inoltre soffrono di incertezze nella misura di alcune delle costanti su cui sono basate, in particolare la costante gravitazionale formula_94 (che ha un'incertezza di 1 su 44000 parti).\nLa carica di Planck non fu originariamente definita da Planck. \u00c8 una definizione di unit\u00e0 di carica che \u00e8 un'aggiunta naturale alle altre unit\u00e0 di Planck, ed \u00e8 utilizzata in alcune pubblicazioni. \u00c8 interessante notare che la carica elementare, misurata in termini della carica di Planck, risulta essere:\ndove formula_96 \u00e8 la costante di struttura fine:\nSi pu\u00f2 ritenere che la costante di struttura fine, adimensionale, possieda il proprio valore per via della quantit\u00e0 di carica, misurata in unit\u00e0 naturali (carica di Planck), che gli elettroni, i protoni e altre particelle cariche hanno in natura. Poich\u00e9 la forza elettromagnetica tra due particelle \u00e8 proporzionale alle cariche di ciascuna particella (che \u00e8 proporzionale a formula_98), la forza elettromagnetica relativamente alle altre forze \u00e8 proporzionale a formula_99.\nL'impedenza di Planck risulta essere l'impedenza caratteristica del vuoto, formula_89, divisa per formula_101. Ci\u00f2 avviene in quanto la costante della forza di Coulomb, formula_102, \u00e8 normalizzata a formula_8 nella legge di Coulomb, cos\u00ec come viene fatto nelle unit\u00e0 del sistema CGS, invece che porre a formula_8 la permittivit\u00e0 del vuoto formula_105. Tali considerazioni, insieme al fatto che la costante gravitazionale formula_10 \u00e8 normalizzata a formula_8 (invece che formula_12 o formula_109 o formula_110), inducono a ritenerla una definizione arbitraria e forse non ottimale nella prospettiva di definire le \"unit\u00e0 pi\u00f9 naturali della fisica\" come unit\u00e0 di Planck.\nLa carica, come le altre unit\u00e0 di Planck, non era originariamente definita da Planck. \u00c8 un'unit\u00e0 di carica che \u00e8 un'aggiunta naturale alle altre unit\u00e0 di Planck e viene utilizzata in alcune pubblicazioni. La carica elementare formula_85, misurato in termini di unit\u00e0 di Planck, \u00e8\ndove formula_96 \u00e8 la costante di struttura fine\nLa costante di struttura fine formula_118 \u00e8 anche chiamata la \"costante di accoppiamento elettromagnetico\", confrontando cos\u00ec con la costante di accoppiamento gravitazionale formula_119. La massa a riposo dell'elettrone formula_120 misurato in termini di massa di Planck, \u00e8:\nformula_121(Versione Lorentz\u00a0\u2013 Heaviside)\nformula_122 (Versione gaussiana)\ndove formula_123 \u00e8 la costante di accoppiamento gravitazionale:\nformula_124\nformula_125 (Versione Lorentz\u00a0\u2013 Heaviside)\nformula_126(Versione gaussiana)\nAlcune unit\u00e0 di Planck sono adatte per misurare quantit\u00e0 familiari nel mondo della fisica. Per esempio:\nTuttavia, la maggior parte delle unit\u00e0 di Planck ha ordini di grandezza troppo grandi o troppo piccoli per essere di uso pratico, quindi le unit\u00e0 di Planck come sistema sono realmente rilevanti solo per la fisica teorica. In effetti, formula_8 unit\u00e0 di Planck \u00e8 spesso il valore pi\u00f9 grande o pi\u00f9 piccolo di una quantit\u00e0 fisica che ha senso secondo la nostra attuale comprensione. Per esempio:\nNelle unit\u00e0 di Planck abbiamo:\ndove:\nSignificato.\nLe unit\u00e0 di Planck sono prive di arbitrariet\u00e0 antropocentrica. Alcuni fisici sostengono che la comunicazione con l'intelligenza extraterrestre dovrebbe impiegare un tale sistema di unit\u00e0 per essere compresa. A differenza del metro e del secondo, che esistono come unit\u00e0 di base nel sistema SI per ragioni storiche, la lunghezza di Planck e il tempo di Planck sono concettualmente collegati a un livello fisico fondamentale.\nCosmologia.\nNella cosmologia del Big Bang, lepoca di Planck o era di Planck \u00e8 il primo stadio del Big Bang, prima che il tempo trascorso fosse uguale al tempo di Planck, formula_81, o circa formula_7 secondi. Al momento non esiste una teoria fisica disponibile per descrivere tempi cos\u00ec brevi, e non \u00e8 chiaro in che senso il concetto di tempo sia significativo per valori inferiori al tempo di Planck. Si presume generalmente che gli effetti quantistici della gravit\u00e0 dominino le interazioni fisiche a questa scala temporale. Su questa scala, si presume che la forza unificata del Modello standard sia unificata con la gravitazione. Incommensurabilmente caldo e denso, lo stato dell'epoca di Planck fu seguito dall'epoca della grande unificazione, in cui la gravitazione \u00e8 separata dalla forza unificata del Modello Standard, a sua volta seguita dall'epoca inflazionistica, che si concluse dopo circa formula_162 secondi (o circa formula_163).\nRispetto all'epoca di Planck, l'universo osservabile oggi sembra estremo quando espresso in unit\u00e0 di Planck, come in questo insieme di approssimazioni:\nLa ricorrenza di grandi numeri vicino o correlata a formula_164 nella tabella sopra \u00e8 una coincidenza che incuriosisce alcuni teorici. \u00c8 un esempio del tipo di coincidenza di grandi numeri che ha portato teorici come Eddington e Dirac a sviluppare teorie fisiche alternative (ad esempio una velocit\u00e0 della luce variabile o la teoria di \"G\" variabile di Dirac ). Dopo la misurazione della costante cosmologica formula_165nel 1998, stimata in formula_166 unit\u00e0 di Planck, \u00e8 stato notato che ci\u00f2 \u00e8 suggestivamente vicino al reciproco dell'et\u00e0 dell'universo al quadrato. Barrow and Shaw (2011) hanno proposto una teoria modificata in cui tale costante \u00e8 un campo che si evolve in modo tale che il suo valore rimanga formula_167 per tutta la storia dell'universo.\nSemplificazione delle equazioni.\nLe quantit\u00e0 fisiche che hanno dimensioni diverse (come il tempo e la lunghezza) non possono essere equiparate anche se sono numericamente uguali (1 secondo non \u00e8 uguale a 1 metro). Nella fisica teorica, tuttavia, questo scrupolo pu\u00f2 essere messo da parte, mediante un processo chiamato \"non dimensionalizzazione\". La tabella 6 mostra come l'uso delle unit\u00e0 di Planck semplifichi molte equazioni fondamentali della fisica, poich\u00e9 conferiscono a ciascuna delle cinque costanti fondamentali, e prodotti di esse, un semplice valore numerico pari a formula_8, mentre nel sistema SI le unit\u00e0 devono essere contabilizzate. Nella forma non dimensionata le unit\u00e0, che ora sono unit\u00e0 di Planck, non devono essere scritte se ne viene compreso l'uso.\nNota:\ndove formula_172 \u00e8 la costante di struttura fine.\ndove formula_176 \u00e8 la costante di accoppiamento gravitazionale.\nCome si pu\u00f2 vedere sopra, la forza gravitazionale di due corpi di formula_8 massa di Planck ciascuno, separati da formula_8 lunghezza di Planck \u00e8 1 forza di Planck nella versione gaussiana, o formula_179 forza di Planck nella versione Lorentz-Heaviside. Allo stesso modo, la distanza percorsa dalla luce durante formula_8 tempo di Planck \u00e8 di formula_8 lunghezza di Planck. Per determinare le grandezze fisiche, in termini di SI o di un altro sistema esistente di unit\u00e0, devono essere soddisfatti i valori quantitativi delle cinque unit\u00e0 di Planck di base mediante le seguenti cinque equazioni:\nformula_184 (Versione gaussiana)\nformula_187(Versione gaussiana)\nScelte alternative di normalizzazione.\nCome gi\u00e0 detto sopra, le unit\u00e0 di Planck sono derivate \"normalizzando\" i valori numerici di alcune costanti fondamentali su formula_8. Queste normalizzazioni non sono n\u00e9 le uniche possibili, n\u00e9 necessariamente le migliori. Inoltre, la scelta di quali fattori normalizzare, tra i fattori che compaiono nelle equazioni fondamentali della fisica, non \u00e8 evidente e i valori delle unit\u00e0 di Planck sono sensibili a questa scelta.\nIl fattore formula_101 \u00e8 onnipresente nella fisica teorica perch\u00e9 la superficie di una sfera di raggio formula_31 \u00e8 formula_192. Questo, insieme al concetto di flusso, sono la base per la legge del quadrato inverso, la legge di Gauss e l'operatore di divergenza applicato alla densit\u00e0 del flusso. Ad esempio, i campi gravitazionali ed elettrostatici prodotti dalle cariche puntiformi hanno una simmetria sferica. Il formula_192 che appare a denominatore della legge di Coulomb in forma razionalizzata, ad esempio, segue il flusso di un campo elettrostatico distribuito uniformemente sulla superficie di una sfera; lo stesso accade per la legge di gravitazione universale di Newton. (Se lo spazio avesse pi\u00f9 di tre dimensioni spaziali, il fattore formula_101 dovrebbe essere modificato in base alla geometria della sfera in dimensioni superiori).\nQuindi un corpo sostanziale di teoria fisica sviluppato da Planck (1899) suggerisce di normalizzare non formula_10 ma formula_12 (o formula_109 oppure formula_110) a formula_8. In tal modo si introdurrebbe un fattore pati a formula_200 (o formula_201 oppure formula_202) nella forma adimensionalizzata della legge di gravitazione universale, coerente con la moderna formulazione razionalizzata della legge di Coulomb in termini di permittivit\u00e0 del vuoto. Infatti, le normalizzazioni alternative preservano frequentemente il fattore di formula_200 anche nella forma non dimensionalizzata della legge di Coulomb, cosicch\u00e9 le equazioni di Maxwell non dimensionalizzate per l'elettromagnetismo e il gravitoelettromagnetismo assumono entrambe la stessa forma di quelle per l'elettromagnetismo nel SI, che non hanno alcun fattore formula_101. Quando questo viene applicato alle costanti elettromagnetiche, il sistema di unit\u00e0 viene chiamato \"razionalizzato\". Se applicate in aggiunta alla gravitazione e alle unit\u00e0 di Planck, queste sono chiamate unit\u00e0 di Planck razionalizzate e si vedono fisica delle alte energie.\nLe unit\u00e0 di Planck razionalizzate sono definite in modo tale che formula_205. Queste sono le unit\u00e0 di Planck basate su unit\u00e0 di Lorentz-Heaviside (invece che sulle unit\u00e0 gaussiane pi\u00f9 convenzionali) come illustrato sopra. Esistono diverse possibili normalizzazioni alternative.\nGravit\u00e0.\nNel 1899, la legge di gravitazione universale di Newton era ancora vista come esatta, piuttosto che come un'approssimazione conveniente per velocit\u00e0 e masse \"piccole\" (la natura approssimativa della legge di Newton fu dimostrata in seguito allo sviluppo della relativit\u00e0 generale nel 1915). Quindi Planck normalizz\u00f2 a formula_8 la costante gravitazionale formula_10 nella legge di Newton. Nelle teorie emerse dopo il 1899, formula_10 appare quasi sempre in formule moltiplicate per formula_101 o un suo multiplo intero piccolo. Quindi, una scelta da fare quando si progetta un sistema di unit\u00e0 naturali \u00e8 quale, se del caso, delle istanze di formula_101 che compaiono nelle equazioni della fisica devono essere eliminate tramite la normalizzazione.\nElettromagnetismo.\nPer costruire unit\u00e0 naturali nell'elettromagnetismo si possono usare:\nDi questi, Lorentz\u00a0\u2013 Heaviside \u00e8 il sistema un po' pi\u00f9 utilizzato, principalmente perch\u00e9 le equazioni di Maxwell sono pi\u00f9 semplici nelle unit\u00e0 di Lorentz-Heaviside che non nelle unit\u00e0 gaussiane.\nNei sistemi a due unit\u00e0, la carica dell'unit\u00e0 di Planck formula_240 \u00e8:\ndove formula_13 \u00e8 la costante di Planck ridotta, formula_9 \u00e8 la velocit\u00e0 della luce e formula_245 \u00e8 la costante di struttura fine.\nIn un sistema di unit\u00e0 naturale in cui formula_246, le unit\u00e0 di Lorentz\u00a0\u2013 Heaviside possono essere derivate dalle unit\u00e0 impostando formula_247. Unit\u00e0 gaussiane possono essere derivate da unit\u00e0 di un insieme pi\u00f9 complicato di trasformazioni, come moltiplicando tutti i campi elettrici per formula_248, tutte le suscettibilit\u00e0 magnetiche per formula_101 e cos\u00ec via. Le unit\u00e0 di Planck normalizzano a formula_8 la costante di Coulomb formula_251 (come fanno il sistema di misura CGS e le unit\u00e0 gaussiane). Questo imposta l'impedenza di Planck, formula_252, uguale a formula_253 dove formula_89 \u00e8 l'impedenza caratteristica del vuoto.\nLa normalizzazione della costante dielettrica del vuoto \"da\" formula_14 a formula_8 (come le unit\u00e0 di Planck della versione Lorentz\u00a0\u2013 Heaviside):\ndove formula_270 \u00e8 la costante di struttura fine. Questa convenzione \u00e8 usata nella fisica delle alte energie.\nTemperatura.\nPlanck normalizz\u00f2 a formula_8 la costante di Boltzmann formula_17\nLa normalizzazione di formula_273 a formula_8:\nUnit\u00e0 di Planck e il ridimensionamento invariante della natura.\nAlcuni teorici (come Dirac e Milne) hanno proposto cosmologie che ipotizzano che le \"costanti\" fisiche potrebbero effettivamente cambiare nel tempo (ad esempio una velocit\u00e0 della luce variabile o la teoria di \"G\" variabile di Dirac ). Tali cosmologie non hanno ottenuto l'accettazione generale e tuttavia esiste ancora un notevole interesse scientifico nella possibilit\u00e0 che le \"costanti\" fisiche possano cambiare, sebbene tali proposizioni introducano domande difficili. Forse la prima domanda da porsi \u00e8: in che modo un tale cambiamento farebbe una notevole differenza operativa nella misurazione fisica o, pi\u00f9 fondamentalmente, nella nostra percezione della realt\u00e0? Se una particolare costante fisica fosse cambiata, come la noteremmo o come la realt\u00e0 fisica sarebbe diversa? Quali costanti modificate si traducono in una differenza significativa e misurabile nella realt\u00e0 fisica? Se una costante fisica che non \u00e8 priva di dimensioni, come la velocit\u00e0 della luce, \"fosse\" effettivamente cambiata, saremmo in grado di notarla o misurarla in modo inequivocabile? Questa \u00e8 una domanda esaminata da Michael Duff nel suo articolo \"Commento sulla variazione temporale delle costanti fondamentali\".\nGeorge Gamow sosteneva nel suo libro \"Mr Tompkins nel Paese delle Meraviglie\" che un cambiamento sufficiente in una costante fisica dimensionale, come la velocit\u00e0 della luce nel vuoto, avrebbe comportato evidenti cambiamenti percettibili. Ma questa idea \u00e8 messa in discussione:\nFacendo riferimento al \"Commento sulla variazione temporale delle costanti fondamentali\" di Duff e all'articolo di Duff, Okun e Gabriele Veneziano \"Trialogo sul numero di costanti fondamentali\", in particolare la sezione intitolata \"The operationally indistinguishable world of Mr. Tompkins\", se tutte le quantit\u00e0 fisiche (masse e altre propriet\u00e0 delle particelle) fossero espresse in termini di unit\u00e0 di Planck, quelle quantit\u00e0 sarebbero numeri adimensionali (massa divisa per la massa di Planck, lunghezza divisa per la lunghezza di Planck, e cos\u00ec via) e le uniche quantit\u00e0 che alla fine misuriamo negli esperimenti fisici o nella nostra percezione della realt\u00e0 sono numeri adimensionali. Quando si misura comunemente una lunghezza con un righello o un metro a nastro, si stanno effettivamente contando i segni di graduazione su un dato standard o misurando la lunghezza rispetto a quel dato standard, che \u00e8 un valore adimensionale. Non \u00e8 diverso per gli esperimenti fisici, poich\u00e9 tutte le quantit\u00e0 fisiche vengono misurate rispetto a un'altra quantit\u00e0 di dimensioni simili. \nPotremmo notare una differenza se una qualche grandezza fisica adimensionale (come la costante di struttura fine o il rapporto di massa protone/elettrone) cambiasse (le strutture atomiche cambierebbero), ma se tutte le quantit\u00e0 fisiche adimensionali rimanessero invariate (questo include tutti i possibili rapporti di quantit\u00e0 fisiche di dimensioni identiche), non possiamo dire se una quantit\u00e0 dimensionale, come la velocit\u00e0 della luce formula_9, \u00e8 cambiata. E, in effetti, il concetto di Tompkins diventa privo di significato nella nostra percezione della realt\u00e0 se una quantit\u00e0 dimensionale come formula_9 \u00e8 cambiata, anche drasticamente. \nSe il valore velocit\u00e0 della luce formula_9 \u00e8 stato in qualche modo improvvisamente dimezzato e cambiato in formula_280 (ma con l'assioma che \"tutte\" le grandezze fisiche adimensionali rimangano uguali), allora la lunghezza di Planck \"aumenterebbe\" di un fattore formula_281 dal punto di vista di un osservatore esterno. Misurata da osservatori \"mortali\" in termini di unit\u00e0 di Planck, la nuova velocit\u00e0 della luce rimarrebbe come 1 nuova lunghezza di Planck per 1 nuovo tempo di Planck, che non \u00e8 diverso dalla vecchia misurazione. Ma per assioma, la dimensione degli atomi (approssimativamente il raggio di Bohr) \u00e8 correlata alla lunghezza di Planck da una costante immutabile di proporzionalit\u00e0:\nformula_282\nQuindi gli atomi sarebbero pi\u00f9 grandi (in una dimensione) di formula_281, e ognuno di noi sarebbe pi\u00f9 alto di formula_281, e cos\u00ec i nostri strumenti per misurare il metro sarebbero pi\u00f9 alti (e pi\u00f9 larghi e pi\u00f9 spessi) di un fattore formula_281. La nostra percezione della distanza e delle lunghezze rispetto alla lunghezza di Planck \u00e8, per assioma, una costante immutabile senza dimensioni.\nI nostri orologi ticchetterebbero pi\u00f9 lentamente di un fattore formula_286 (dal punto di vista di questo osservatore esterno) perch\u00e9 il tempo di Planck \u00e8 aumentato di formula_286, ma non conosceremmo la differenza (la nostra percezione delle durate del tempo rispetto al tempo di Planck \u00e8, per assioma, una costante immutabile senza dimensioni). Questo ipotetico osservatore esterno potrebbe osservare che la luce ora si propaga a met\u00e0 della velocit\u00e0 che aveva precedentemente (cos\u00ec come tutte le altre velocit\u00e0 osservate), ma avrebbe comunque percorso formula_288 dei nostri \"nuovi\" metri nel tempo trascorso da uno dei nostri \"nuovi\" secondi( formula_289 continua a essere uguale a formula_290). Non noteremmo alcuna differenza.\nCi\u00f2 contraddice ci\u00f2 che George Gamow scrive nel suo libro \"Mr. Tompkins\"; l\u00ec, Gamow suggerisce che se una costante universale dimensione-dipendente come formula_9 cambiasse significativamente, \"dovremmo\" facilmente notare la differenza. Il disaccordo \u00e8 meglio espresso dall'ambiguit\u00e0 nella frase \"cambiare una costante fisica\"; cosa succederebbe se (1) \u00a0 tutte le altre costanti senza \"dimensione\" sono state mantenute uguali o se (2) \u00a0 tutte le altre costanti \"dipendenti dalla\" dimensione vengono mantenute uguali. La seconda scelta \u00e8 una possibilit\u00e0 alquanto confusa, poich\u00e9 la maggior parte delle nostre unit\u00e0 di misura sono definite in relazione ai risultati degli esperimenti fisici, e i risultati sperimentali dipendono dalle costanti. Gamow non affronta questa sottigliezza; gli esperimenti di pensiero che conduce nelle sue opere popolari assumono la seconda scelta per \"cambiare una costante fisica\". E Duff o Barrow sottolineano che l'attribuzione di un cambiamento nella realt\u00e0 misurabile, ovvero formula_118, a una specifica quantit\u00e0 dimensionale, come formula_9, \u00e8 ingiustificata. La stessa differenza operativa nella misurazione o nella realt\u00e0 percepita potrebbe anche essere causata da un cambiamento in formula_75 o \"e\" se formula_118 viene modificato e non vengono modificate altre costanti senza dimensione. Sono solo le costanti fisiche senza dimensioni che alla fine contano nella definizione di mondi.\nQuesto aspetto invariato della scala relativa a Planck, o quello di qualsiasi altro sistema di unit\u00e0 naturali, porta molti teorici a concludere che un ipotetico cambiamento nelle costanti fisiche dimensionali pu\u00f2 manifestarsi solo come un cambiamento nelle costanti fisiche senza dimensioni; una di queste costanti fisiche senza dimensioni \u00e8 la costante di struttura fine. Ci sono alcuni fisici sperimentali che affermano di aver effettivamente misurato un cambiamento nella costante della struttura fine e questo ha intensificato il dibattito sulla misurazione delle costanti fisiche. Secondo alcuni teorici ci sono alcune circostanze molto speciali in cui i cambiamenti nella costante della struttura fine \"possono\" essere misurati come un cambiamento nelle costanti fisiche \"dimensionali\". Altri tuttavia rifiutano la possibilit\u00e0 di misurare un cambiamento nelle costanti fisiche dimensionali in qualsiasi circostanza. La difficolt\u00e0 o persino l'impossibilit\u00e0 di misurare i cambiamenti nelle costanti fisiche dimensionali ha portato alcuni teorici a discutere tra loro se una costante fisica dimensionale abbia o meno un significato pratico e che a sua volta porti a domande su quali costanti fisiche dimensionali siano significative."}
{"id": "260300", "revid": "148107", "url": "https://it.wikipedia.org/wiki?curid=260300", "title": "Unit\u00e0 naturali", "text": "In fisica, le unit\u00e0 naturali sono unit\u00e0 di misura definite in termini delle costanti fisiche universali in modo tale che alcune costanti fisiche scelte prendano il valore di 1 quando espresse in termini di un particolare insieme di unit\u00e0 naturali. Le unit\u00e0 naturali sono da intendersi come una adimensionalizzazione che semplifica elegantemente alcune espressioni algebriche che appaiono nelle leggi fisiche o che normalizzano certe quantit\u00e0 fisiche scelte che sono propriet\u00e0 delle particelle elementari che possono essere ragionevolmente ritenute costanti. Tuttavia, ci\u00f2 che \u00e8 ritenuto costante e forzato ad essere costante in un sistema di unit\u00e0 naturali pu\u00f2 non esserlo in un altro. Le unit\u00e0 naturali \"sono\" naturali poich\u00e9 l'origine della loro definizione viene solo dalle propriet\u00e0 della natura e non dalle convenzioni umane. Le unit\u00e0 di Planck sono spesso chiamate \"unit\u00e0 naturali\" ma sono solo un sistema di unit\u00e0 naturali come altri. Le unit\u00e0 di Planck possono essere considerate uniche poich\u00e9 sono un insieme di unit\u00e0 che non sono basate su nessun prototipo, oggetto o particella subatomica ma sono basate solo sulle propriet\u00e0 dello spazio vuoto.\nCaratteristiche.\nCome ogni insieme di unit\u00e0 di base o unit\u00e0 fondamentali le unit\u00e0 di base di un insieme di unit\u00e0 naturali includono la definizione di valori per la lunghezza, massa, tempo, temperatura e carica elettrica. Alcuni fisici non riconoscono la temperatura come dimensione fondamentale di una quantit\u00e0 fisica poich\u00e9 essa esprime semplicemente l'energia per numero di gradi di libert\u00e0 di una particella la quale pu\u00f2 essere espressa in termini di energia (o massa, lunghezza e tempo). Virtualmente ogni sistema naturale di unit\u00e0 normalizza la costante di Boltzmann a formula_1, che pu\u00f2 essere pensata come un'ulteriore espressione della definizione di temperatura. Ulteriormente, alcuni fisici riconoscono la carica elettrica come una dimensione fondamentale separata, anche se pu\u00f2 essere espressa in termini di massa, lunghezza e tempo in un sistema come il sistema CGS elettrostatico. Virtualmente ogni sistema di unit\u00e0 naturali normalizza la permittivit\u00e0 del vuoto formula_2, che pu\u00f2 essere visto come un'espressione della definizione dell'unit\u00e0 di carica.\nCostanti fondamentali.\nLe costanti fondamentali che vengono solitamente normalizzate sono illustrate nella tabella seguente. Si noti che solo un piccolo sottoinsieme dei seguenti pu\u00f2 essere normalizzato in tutti i sistemi di unit\u00e0 senza contraddizione nella definizione (per esempio, formula_3 e formula_4 non possono essere definiti entrambi come unit\u00e0 di massa per un singolo sistema).\nLe costanti fisiche fondamentali adimensionali come la costante di struttura fine\nnon possono assumere diversi valori numerici cambiando il sistema di unit\u00e0 usato. Scegliendo opportunamente le unit\u00e0 si possono normalizzare solo le quantit\u00e0 fisiche che hanno dimensioni. Poich\u00e9 formula_6 \u00e8 un numero fissato adimensionale diverso da formula_7, \u00e8 impossibile definire un sistema di unit\u00e0 naturali che normalizzi tutte le costanti fisiche compresa formula_6. Su quattro costanti (formula_9, formula_10, formula_11, formula_12) solo tre di esse possono essere normalizzate (lasciando la rimanente costante assumere un valore che \u00e8 semplicemente funzione di formula_6, evidenziando la natura fondamentale della costante di struttura fine) ma non tutte e quattro.\nUnit\u00e0 di Planck.\nLe costanti fisiche che sono normalizzate in unit\u00e0 di Planck sono propriet\u00e0 dello spazio vuoto e non propriet\u00e0 (come la carica, la massa, dimensione o raggio) di un oggetto o particella elementare (che pu\u00f2 essere scelta arbitrariamente). In questo modo, le unit\u00e0 di Planck sono definite indipendentemente dalla carica fondamentale che viene dalla radice quadrata della costante di struttura fine, formula_20 se misurata in termini delle unit\u00e0 di Planck. Nelle unit\u00e0 di Planck una immaginabile variazione del valore adimensionale di \u03b1 potrebbe essere considerato come una variazione della carica elementare.\nUnit\u00e0 di Stoney.\nProposte da George Stoney nel 1881. Le unit\u00e0 di Stoney fissano la carica elementare e consentono alla costante di Planck di variare. Possono essere ottenute dalle unit\u00e0 di Planck con la sostituzione:\nQuesto rimuove la costante di Planck dalle definizioni e il valore che assume nelle unit\u00e0 di Stoney \u00e8 il reciproco della costante di struttura fine, formula_28. Nelle unit\u00e0 di Stoney una possibile variazione del valore adimensionale della \u03b1 potrebbe essere considerato come una variazione della costante di Planck.\nUnit\u00e0 \"di Schr\u00f6dinger\".\nIl nome \u00e8 stato coniato da Michael Duff . Possono essere ottenute dalle unit\u00e0 di Planck con la sostituzione:\nQuesto rimuove la velocit\u00e0 della luce dalle definizioni e il suo valore assume nelle unit\u00e0 di Schr\u00f6dinger il reciproco della costante di struttura fine, formula_28. Nelle unit\u00e0 di Schr\u00f6dinger una possibile variazione del valore del valore adimensionale di \u03b1 sarebbe considerato come una variazione della velocit\u00e0 della luce.\nUnit\u00e0 atomiche (Hartree).\nProposte inizialmente da Douglas Hartree per semplificare la fisica dell'atomo di idrogeno. Michael Duff le chiam\u00f2 \"unit\u00e0 di Bohr\". L'unit\u00e0 energia in questo sistema \u00e8 l'energia totale dell'elettrone nella prima orbita circolare del modello atomico di Bohr-Sommerfeld e viene chiama l'energia di Hartree, formula_43. Le unit\u00e0 della velocit\u00e0 sono la velocit\u00e0 dell'elettrone, l'unit\u00e0 di massa \u00e8 la massa dell'elettrone, formula_3, e l'unit\u00e0 della lunghezza \u00e8 il raggio di Bohr, formula_45. Esse possono essere ottenute dalle unit\u00e0 di \"Schr\u00f6dinger\" con la sostituzione:\nQuesto rimuove la velocit\u00e0 della luce (come anche la costante di gravitazione universale) dalle definizioni e il valore che assume nelle unit\u00e0 atomiche \u00e8 il reciproco della costante di struttura fine, formula_28. Nelle unit\u00e0 atomiche una possibile variazione del valore adimensionale di formula_6 potrebbe essere considerato come dovuto ad una variazione della velocit\u00e0 della luce.\nSistema di unit\u00e0 elettronico.\nMichael Duff le chiam\u00f2 \"unit\u00e0 di Dirac\". Esse possono essere ottenute dalle unit\u00e0 di Stoney con la sostituzione:\nPossono anche essere ottenute dalle unit\u00e0 atomiche con la sostituzione:\nCome per le unit\u00e0 di Stoney, una possibile variazione del valore di \u03b1 potrebbe essere considerato come una variazione della costante di Planck.\nSistema dell'elettrodinamica quantistica (Stille).\nSimile al sistema di unit\u00e0 elettroniche a parte la massa del protone che \u00e8 normalizzata invece della massa dell'elettrone. Una possibile variazione del valore di \u03b1 potrebbe essere considerato come una variazione della costante di Planck.\nUnit\u00e0 geometrizzate.\nIl sistema di unit\u00e0 geometrizzate non \u00e8 definito come un sistema unico. In questo sistema, le unit\u00e0 fisiche di base normalizzate sono la velocit\u00e0 della luce e la costante gravitazionale lasciando la possibilit\u00e0 di normalizzare a uno altre costanti come la costante di Boltzmann e la costante di Coulomb:\nSe la costante di Dirac (chiamata anche \"costante di Plack ridotta\") \u00e8 fissata a uno,\nle unit\u00e0 geometrizzate sono identiche alle unit\u00e0 di Planck.\nUnit\u00e0 a N-corpi.\nLe unit\u00e0 a formula_71corpi sono un sistema di unit\u00e0 completamente autonomo usato per le simulazioni di N-corpi di sistemi gravitazionali in astrofisica. In questo sistema, le unit\u00e0 di base sono scelte in modo che la massa formula_72, la costante gravitazionale formula_73 e il raggio viriale formula_74 siano uguali all'unit\u00e0. L'assunto che sta alla base \u00e8 che il sistema di formula_75 oggetti (stelle) soddisfi il teorema del viriale. Di conseguenza nelle unit\u00e0 standard a formula_71corpi la velocit\u00e0 di dispersione del sistema \u00e8 formula_77 .\nLa prima citazione alle unit\u00e0 a formula_71corpi risale a Michel H\u00e9non (1971) \ne furono sviluppate da Haldan Cohn (1979)\ne infine largamente generalizzate da Douglas Heggie e Robert Mathieu (1986)"}
{"id": "260302", "revid": "14214", "url": "https://it.wikipedia.org/wiki?curid=260302", "title": "Unit\u00e0 di Planck", "text": ""}
{"id": "260310", "revid": "1851848", "url": "https://it.wikipedia.org/wiki?curid=260310", "title": "Maurizio Carnino", "text": "Biografia.\nLa sua prima gara in nazionale \u00e8 stata la \"Europa Cup\" del 1993, a soli 18 anni.\nNel 1994 partecipa ai XVII Giochi olimpici invernali di Lillehammer vincendo la medaglia d'oro nella staffetta 5000 mt.\nNel 1996 diventa, a soli 21 anni, l'atleta pi\u00f9 \"anziano\" della squadra italiana, nonch\u00e9 uno dei leader trascinatori.\nNel 2002 vince la medaglia d'argento nella staffetta 5000 mt. ai XIX Giochi olimpici invernali di Salt Lake City.\nTra il 1994 e il 1998 \u00e8 uno dei pi\u00f9 forti atleti del mondo nella distanza dei 500 mt, detentore del record mondiale nel 1995.\nMolto competitivo anche nei 1000 mt., dove come miglior risultato ottiene il 3\u00ba posto ai campionati mondiali del 1995. \nConclude la sua carriera a Torino, dove, cambiando specialit\u00e0, partecipa con la nazionale italiana di pista lunga ai XX Giochi olimpici invernali, qualificandosi nella distanza dei 500 mt. con il tempo di 35\"85."}
{"id": "260312", "revid": "729019", "url": "https://it.wikipedia.org/wiki?curid=260312", "title": "Mercury-Scout 1", "text": "Mercury-Scout 1 \u00e8 un satellite artificiale della NASA.\nStoria.\nIl 5 maggio 1961, i responsabili del programma Mercury della NASA avanzarono una proposta la quale prevedeva l'uso di missili del tipo \"Scout\" per lanciare dei satelliti artificiali di modeste dimensioni in grado di garantire ed ottimizzare il sistema di collegamento via radio fungendo da \"finte capsule del Mercury\". Per i semplici voli balistici fino a quel momento svolti tali collegamenti non furono particolarmente complessi. Per la successiva missione, la Mercury-Atlas 5, che aveva per obiettivo di eseguire almeno un'orbita terrestre, nonch\u00e9 in particolar modo per le prime missioni in orbita equipaggiate da astronauti si rendeva necessario garantire il collegamento con la capsula su tutta la traiettoria intorno alla Terra.\nFu per l'appunto intenzione della missione iniziare a preparare questo sistema nonch\u00e9 verificare il corretto posizionamento delle stazioni. Il sistema venne chiamato tecnicamente il \"Mercury Tracking Network\" (rete di collegamento radio della traiettoria del Mercury). Si pens\u00f2 di utilizzare i citati satelliti artificiali per non \"sprecare\" delle capsule Mercury e per ridurre i costi di queste missioni. Il primo di questi satelliti artificiali venne chiamato Mercury-Scout 1 (MS-1).\nTecnicamente, il Mercury Tracking Network fu una serie di stazioni radio di propriet\u00e0 degli Stati Uniti d'America, che operavano con personale americano. Per completare la copertura mondiale dovettero essere ulteriormente posizionate, esattamente sulla traiettoria di volo prevista per la capsula spaziale del Mercury, diverse navi in grado di fungere da ponti radio. Quando la capsula spaziale raggiungeva il raggio di alcune centinaia di miglia dalla stazione di controllo a terra, si era in grado di avere ottimi collegamenti per comunicazioni ed in particolar modo per confrontare i dati e per correggere o riassettare eventualmente la telemetria di volo. Le bande usate furono di diverso tipo, cio\u00e8 del tipo HF, VHF o UHF per la radio, mentre per il radar si potevano usare bande C ed S. Questa possibilit\u00e0 di comunicazione comunque non durava pi\u00f9 che pochi minuti, fino a quando la stazione non scompariva dall'orizzonte. Tra una stazione e la successiva la capsula del Mercury rimaneva totalmente esclusa dalla possibilit\u00e0 di collegamento, ad eccezione di un solo messaggio puramente occasionale del tipo HF trasmesso con ampio ritardo. Infatti all'inizio degli anni sessanta non esistevano dei satelliti artificiali per la comunicazione sincrona. Pure le stazioni di controllo a terra furono collegate con il centro principale di controllo della NASA per il programma Mercury solamente via cavo, con apposite linee posizionate a terra o sott'acqua e solo in pochi casi mediante collegamento radio del tipo HF (ad onda corta).\nIl concetto che prevedeva l'uso di satelliti per il collaudo del sistema venne approvato il 24 maggio. Il 13 giugno un apposito gruppo di lavoro della NASA fu in grado di definire i requisiti che il missile del tipo Scout doveva dimostrare nonch\u00e9 quelli necessari per il satellite artificiale per centrare gli obiettivi della missione. Da questo momento la proposta ed il programma per la missione venne definito Mercury-Scout.\nI missili dell'aeronautica militare americana - U.S. Air Force - del tipo Blue-Scout dovevano essere in grado di lanciare il satellite artificiale di modesta dimensione, il MS-1, portandolo in un'orbita intorno alla Terra. Il piccolo satellite avrebbe simulato la capsula del Mercury, affinch\u00e9 si potesse esercitare e testare la funzionalit\u00e0 del sistema Mercury Tracking Network.\nIl satellite artificiale di comunicazione MS-1 pesava 67,5 kg ed aveva una forma simile ad una scatola rettangolare stretta. All'interno della scatola si trovavano diversi sistemi elettronici, composti da due ricevitori principali, due piccoli trasmettitori, due trasmettitori di dati telemetrici, nonch\u00e9 apparecchi a banda del tipo S- e C pi\u00f9 diverse antenne. Il tutto veniva alimentato da un'apposita batteria in grado di fornire energia per 1500 ore watt. Attaccato al satellite rimase il 4\u00ba stadio del missile completo del suo pacchetto di strumenti. La batteria poteva essere in grado di alimentare l'elettronica per 18 ore e mezzo, prima di essere completamente scarica. Per estendere la durata di vita del satellite, si pens\u00f2 di spegnere gli strumenti di bordo mediante un comando trasmesso dal centro di controllo a terra - esperimento da eseguire dopo la terza orbita, cio\u00e8 dopo 5 ore di volo. Durante questa fase di spegnimento si pens\u00f2 di analizzare i dati trasmessi. Ottenuti i risultati, i sistemi del satellite sarebbero nuovamente stati riaccesi per ulteriori 3 orbite, cio\u00e8 nuovamente per 5 ore. Questo procedimento sarebbe stato ripetuto un'ulteriore terza volta. Il personale addetto allo sviluppo del Mercury pens\u00f2 che mediante queste operazioni di accensione e spegnimento del satellite il Mercury Tracking Network avrebbe ottenuto notevolmente pi\u00f9 dati e si sarebbero guadagnate importantissime esperienze per equivalenti tre future missioni in orbita della capsula Mercury equipaggiata.\nLa NASA decise di modificare il missile dell'aeronautica militare americana - U.S. Air Force del tipo Blue Scout II, con il numero di serie D-8, preparandolo per la prima missione Mercury-Scout. Dato che l'aeronautica eseguiva i lanci dei suoi razzi Blue Scout da Cape Canaveral in Florida si pens\u00f2 di far eseguire anche il lancio di questa missione da questo centro.\nCos\u00ec la Mercury-Scout 1, assemblata come sopra descritta, venne lanciata il 1\u00ba novembre 1961 dalla rampa di lancio numero 18B di Cape Canaveral. Dopo ventotto secondi dal lancio, il primo stadio del missile Blue Scout II smise di funzionare correttamente. Pertanto il responsabile della sicurezza del centro di controllo a terra dovette provvedere a farlo esplodere dopo soli 44 secondi di volo.\nLa reazione fu che i direttori della NASA responsabili per il programma Mercury cancellarono immediatamente tutte le ulteriori missioni Mercury-Scout programmate. Dopo il fallimento totale venne deciso che era preferibile evitare ulteriori collaudi piuttosto che correre il rischio di un'esperienza simile. Infatti nel periodo di preparazione del lancio della Mercury-Scout 1, la missione MA-4 nonch\u00e9 qualche settimana dopo il fallimento della Mercury-Scout la missione MA-5 avevano portato in orbita la capsula del Mercury consentendo di testare ampiamente il Mercury Tracking Network."}
{"id": "260314", "revid": "1522738", "url": "https://it.wikipedia.org/wiki?curid=260314", "title": "Udzima wa ya Masiwa", "text": "Udzima wa ya Masiwa (\"l'unione delle grandi isole \") \u00e8 l'inno nazionale delle Comore. Adottato all'indipendenza nel 1978, \u00e8 stato scritto da Said Hachim Sidi Abderemane che ha inoltre composto la musica, con Kamildine Abdallah.\nTransliterazione in caratteri latini dal Shimasiwa.\nI b\u00e9ramu isi p\u00e9p\u00e9za \ni nadi ukombozi piya \ni daula iv\u00e9nuha \ntasiba bu ya i dini voya trangaya hunu Komoriya \nNarik\u00e9ni na mahaba ya huveindza ya masiwa\nyatruwasiwa Komoro damu ndzima \nwasiwa Komoro dini ndzima\nYa masiwa radzali wa\nya masiwa yarileya\nMola n\u00e9 ari sayidiya\nNarik\u00e9ni ha niya\nriveindz\u00e9 uwataniya\nMahaba ya dine na duniya.\nI b\u00e9raba ya huveindzar ya masiwa.\nmu isi p\u00e9p\u00e9za\nrang mw\u00e9si sita wa Zuiye\ni daula iv\u00e9nuha\nzisiwa zatru zi pangwi ha\nMaor\u00e9 na Nzuani, Mwalina Ngaziya\nNarik\u00e9ni na mahaba."}
{"id": "260316", "revid": "1305772", "url": "https://it.wikipedia.org/wiki?curid=260316", "title": "Piece", "text": ""}
{"id": "260317", "revid": "599013", "url": "https://it.wikipedia.org/wiki?curid=260317", "title": "Amp\u00e8re", "text": ""}
{"id": "260321", "revid": "1272592", "url": "https://it.wikipedia.org/wiki?curid=260321", "title": "Botte", "text": "Una botte (dal latino tardo \"buttis\", \"vasetto\") \u00e8 un contenitore fatto di legno (raramente di metallo o di materiali sintetici) costituito da doghe cerchiate e un po' incurvate, che le donano una forma vagamente cilindrica. Sono usate fin dall'antichit\u00e0 per la conservazione, la maturazione, l'invecchiamento ed il trasporto di liquidi pregiati, come il vino, la birra o liquori o per alimenti come il pesce conservato (aringhe). Il nome generico dei vasi simili alla botte, costituiti da doghe curvate o no e tenute insieme da cerchi metallici si chiama bottame.\nDescrizione.\nSebbene con botte ci si riferisca di solito ai vasi di grandi dimensioni, i recipienti simili (barile, caratello, tino) possono avere dimensioni e capacit\u00e0 molto variabili, da un paio di litri fino a diverse decine di ettolitri. Il legno migliore per la loro costruzione (utilizzato soprattutto per le botti da invecchiamento) \u00e8 quello di quercia, in particolare rovere o farnia; talvolta si usano anche castagno, robinia e varie specie di acero.\nTra i vantaggi che offrono i recipienti di legno vi \u00e8 quello di permettere un lieve scambio gassoso con l'esterno, che favorisce l'invecchiamento del vino. Tra gli svantaggi va tenuto presente che il legno vecchio delle botti \u00e8 spesso fonte di contaminazioni batteriche e di cattivi sapori.\nLa capacit\u00e0 approssimata interna (in litri) di una botte si pu\u00f2 ottenere dal prodotto del diametro maggiore (in dm) per il diametro minore (in dm) per la lunghezza (in dm) per 0,82.\nAl fondo della botte, sulla circonferenza, vi \u00e8 un foro, detto \"spina\" o \"fecciaia\", nel quale si pone la \"cannella\", un cilindro di legno forato nella sua lunghezza, attraverso il quale viene fatto spillare il vino contenuto nella botte. La cannella, dopo la spillatura, viene otturata con lo zipolo.\nUtilizzo.\nUna botte nuova che deve contenere un vino di qualit\u00e0 deve essere sottoposta a un processo detto abbonimento. Di solito la si lava con due litri di vino caldo. Se la botte non \u00e8 nuova, pu\u00f2 essere lavata con acqua bollente e sale grosso (1 kg ogni 3 l). Se la botte non deve essere usata subito deve essere fatta sgocciolare bene e successivamente deve essere solforata. Il procedimento andrebbe ripetuto ogni sei mesi.\nPrima di essere riempita la botte deve essere ispezionata accuratamente all'interno con una candela o una lampada elettrica. Il tartaro naturalmente presente sulle pareti interne deve essere brillante e senza macchie e non ci devono essere organismi come muschi o licheni. Se questo avviene, la botte \u00e8 inutilizzabile.\nLa botte grande e la \"barrique\".\nRispetto alla \"barrique\" da 225 l, le botti di 1000 l (10 hl) e oltre possiedono alcuni vantaggi. Se all'interno della \"barrique\" il vino acquista fragranze insolite e diventa pi\u00f9 vellutato, all'interno della classica botte di grandi dimensioni l'invecchiamento risulta pi\u00f9 rispettoso del vino stesso. La superficie legnosa a contatto con il liquido a parit\u00e0 di volume \u00e8 minore, le doghe pi\u00f9 spesse impediscono l'ingresso dell'ossigeno e le reazioni chimiche sono limitate essenzialmente a quelle tra tannini. La cessione di sostanze aromatiche \u00e8 pi\u00f9 lenta e di minore entit\u00e0 e il vino mantiene quindi le sue caratteristiche pressoch\u00e9 intatte.\nLa fabbricazione.\nUn tempo il bottame era affidato a un artigianato altamente specializzato (bottai). Oggi viene perlopi\u00f9 realizzato in serie con grandi macchine industriali."}
{"id": "260322", "revid": "484362", "url": "https://it.wikipedia.org/wiki?curid=260322", "title": "Stella cometa", "text": ""}
{"id": "260325", "revid": "1371684", "url": "https://it.wikipedia.org/wiki?curid=260325", "title": "Campionati mondiali di sci nordico 1925", "text": "I Campionati mondiali di sci nordico 1925, seconda edizione della manifestazione, si svolsero dal 4 al 14 febbraio a Johannisbad, in Cecoslovacchia (l'odierna Jansk\u00e9 L\u00e1zn\u011b, in Repubblica Ceca), e contemplarono esclusivamente gare maschili. Vennero assegnati quattro titoli mondiali: ai due dello sci di fondo e a quello del salto con gli sci gi\u00e0 inseriti nel programma di si aggiunse quello della combinata nordica, che a Chamonix era stato considerato valido ai soli fini olimpici.\nRisultati.\nCombinata nordica.\n4 febbraio&lt;br&gt;\nTrampolino: R\u00fcbezahl&lt;br&gt;\nFondo: 18 km\nSalto con gli sci.\n12 febbraio&lt;br&gt;\nTrampolino: R\u00fcbezahl&lt;br&gt;\nSci di fondo.\n18 km.\n12 febbraio\n50 km.\n14 febbraio"}
{"id": "260327", "revid": "1543377", "url": "https://it.wikipedia.org/wiki?curid=260327", "title": "Francobollo natalizio", "text": "I Christmas seals o francobolli natalizi sono particolari etichette adesive posizionate sulle buste durante il periodo natalizio per raccogliere fondi e diffondere la conoscenza della ricerca sulla tubercolosi.\nNel 1904, Einar Holboell, un funzionario delle poste danesi svilupp\u00f2 l'idea di aggiungere un francobollo sulle buste durante il periodo di Natale, per raccogliere fondi per la tubercolosi. L'idea fu approvata dalla direzione delle Poste e dal Re di Danimarca, e il primo francobollo portava l'effigie della regina e le parole \"Buon Natale\". Il primo anno ne furono venduti pi\u00f9 di quattro milioni.\nSono stati introdotti negli Stati Uniti da Emily Bissell nel 1907, dopo aver letto la notizia del progetto in un articolo di Jacob Riis, un giornalista e fotografo danese. Bissell sperava di raccogliere fondi per un sanatorio sul fiume Brandywine nel Delaware.\nCol tempo, l'iniziativa crebbe fino a diventare un programma nazionale della \"National Association for the Study and Prevention of Tuberculosis\" (NASPT) e della Croce rossa nel 1908. Il francobollo veniva venduto negli uffici postali, inizialmente nel Delaware a 1 cent ognuno. Il ricavo netto veniva diviso egualmente tra le due associazioni. Nel 1920, la Croce rossa si ritir\u00f2 dal progetto e le vendite vennero condotte esclusivamente dalla NASPT, allora conosciuta come \"National Tuberculosis Association\" (NTA). La NTa assunse l'attuale denominazione di \"American Lung Association\" nel 1973.\nOggi il francobollo natalizio sostiene la American Lung Association e altri progetti legati ai polmoni. La tubercolosi \u00e8 andata via via calando, ma recentemente ha ripreso a diffondersi (la tubercolosi \u00e8 tuttora la pi\u00f9 diffusa tra le malattie infettive gravi).\nIn Italia questo uso si \u00e8 diffuso dagli anni '20, per opera della Croce rossa e altre associazioni benefiche. \nComunque l'uso dei chiudilettera natalizi si \u00e8 diffuso principalmente nei paesi anglofoni in particolare in Gran Bretagna, Australia, Sudafrica e Nuova Zelanda, oltre che in tantissimi stati degli USA, come gi\u00e0 citato, anche a livello locale da parte di associazioni benefiche.\nComunque questi tipi di francobolli-chiudilettera non sono da ritenersi ufficiali e non valgono come affrancatura. Gli usi postali di questi erinnofili sono da ritenersi delle frodi se non accompagnati da regolare affrancatura. Sono spesso colpiti da timbro perch\u00e9 posizionati vicino ai francobolli, e questi esemplari hanno un certo interesse, specie se timbrati con timbro manuale non filatelico. Il loro eventuale valore non potr\u00e0 comunque essere particolarmente cospicuo, tranne che se si tratti di una frode per frodare la posta.\nMolti stati emettono dei francobolli con soggetto natalizio, in particolare la Gran Bretagna, l'Australia, la Nuova Zelanda, gli Stati Uniti, anche uniti in foglietti o libretti natalizi che vengono molto usati sotto le festivit\u00e0.\nI paesi nordici accompagnano i soggetti classici come Babbo Natale o l'Albero di Natale a simboli nordici, paesaggi innevati, piccoli animali. Perfino l'Unione Sovietica negli anni '80 incominci\u00f2 a realizzare specifici francobolli natalizi, e infine anche i paesi asiatici stanno lentamente considerando qualche soggetto che riguarda le feste e le tradizioni occidentali del Natale e delle feste di fine d'anno.\nDei francobolli esiste una nutrita produzione che costituisce ormai una splendida tematica riguardante centinaia e centinaia di esemplari di tutto il mondo.\nUna piccola curiosit\u00e0, la Gran Bretagna ha emesso negli anni '80 alcuni francobolli natalizi con le stelle azzurre stampate al recto, contenuti in libretti. Costituiscono un tipo a s\u00e9 stante nella collezione inglese e sono una realizzazione difficilmente ripetuta in altri paesi."}
{"id": "260328", "revid": "289247", "url": "https://it.wikipedia.org/wiki?curid=260328", "title": "Mondiali di sci nordico 1960", "text": ""}
{"id": "260330", "revid": "289247", "url": "https://it.wikipedia.org/wiki?curid=260330", "title": "Mondiali di sci nordico 1964", "text": ""}
{"id": "260331", "revid": "289247", "url": "https://it.wikipedia.org/wiki?curid=260331", "title": "Mondiali di sci nordico 1968", "text": ""}
{"id": "260332", "revid": "289247", "url": "https://it.wikipedia.org/wiki?curid=260332", "title": "Mondiali di sci nordico 1972", "text": ""}
{"id": "260333", "revid": "289247", "url": "https://it.wikipedia.org/wiki?curid=260333", "title": "Mondiali di sci nordico 1976", "text": ""}
{"id": "260334", "revid": "289247", "url": "https://it.wikipedia.org/wiki?curid=260334", "title": "Mondiali di sci nordico 1980", "text": ""}
{"id": "260336", "revid": "1305772", "url": "https://it.wikipedia.org/wiki?curid=260336", "title": "Politica dei Paesi Bassi in materia di stupefacenti", "text": "Nella politica e nella legislazione dei Paesi Bassi esiste una distinzione tra le droghe pesanti (come eroina e cocaina) e i derivati della canapa (cannabis, hashish). Si noti che il termine \"droghe leggere\" (\"Softdrugs\", \"droghe morbide\") non viene usato nella legislazione olandese, dove si parla genericamente di \"sostanza\", ma si differenzia tra sostanze di categoria I (\"droghe pesanti\") e II (tra cui la cannabis). Tale distinzione \u00e8 basata sui differenti livelli di dipendenza e sul calcolo del rischio per la salute indotto dall'uso delle diverse sostanze.\nLe due categorie.\nLe sostanze stupefacenti sono divise in due categorie o liste dalla \"Opiumwet\" (legge sull'oppio):\nQuesta distinzione \u00e8 espressa anche nella severit\u00e0 delle pene imposte per vari reati e nella scala di priorit\u00e0 adottata nel campo delle indagini.\nPene massime.\nQueste le pene massime previste dall'ordinamento giudiziario dei Paesi Bassi, le pene variano in base alla gravit\u00e0 del reato commesso.\nDroghe leggere.\nLa vendita di droghe leggere pu\u00f2 sempre essere punita; tuttavia, la priorit\u00e0 viene data alla lotta alle droghe pesanti, per cui la quantit\u00e0 venduta \u00e8 importante. Non viene attivamente indagata la vendita di una quantit\u00e0 inferiore a 5 grammi per persona al giorno in ciascuno dei coffee-shop autorizzati, mentre la vendita di quantit\u00e0 superiori ai 5 grammi, sia essa effettuata in bar, caff\u00e8, ristoranti o sulla strada, viene perseguita attivamente.\nLa teoria che sta dietro questa pratica \u00e8 che la vendita di piccole quantit\u00e0 di droghe leggere per uso personale causa minore rischio sociale e personale rispetto all'uso ed alla vendita delle droghe pesanti.\nLa politica olandese mira a prevenire e contenere i rischi per l'individuo e la collettivit\u00e0 associati all'uso di stupefacenti. In questa ottica viene offerto ai tossicodipendenti aiuto per disintossicarsi e per migliorare la propria condizione fisica, psicologica e sociale. Di fatto, la richiesta di assistenza \u00e8 pi\u00f9 frequente se i consumatori di stupefacenti non devono temere di essere perseguiti penalmente o di sporcare la propria fedina penale.\nNei Paesi Bassi il consumo di droga non \u00e8 comunque un fenomeno n\u00e9 incoraggiato, n\u00e9 accettato: esso viene scoraggiato grazie ad attivit\u00e0 d'informazione che si svolgono nelle scuole e a campagne finalizzate a far conoscere i rischi connessi all'uso di sostanze che creano dipendenza.\nNonostante la politica tendenzialmente permissiva riguardo alle droghe leggere, soltanto una piccola parte di consumatori di queste ultime passa alle droghe pesanti. Nei Paesi Bassi si svolgono regolarmente ricerche sulla diffusione dell'uso di droghe; dall'ultima ricerca \u00e8 emerso che negli Stati Uniti le persone che fanno uso regolare di cannabis sono pi\u00f9 del doppio (in percentuale) di quelle dei Paesi Bassi; la differenza \u00e8 ancor pi\u00f9 marcata quando si considerano le droghe pesanti.\nDroghe pesanti.\nIl possesso di droghe pesanti \u00e8 un reato; esso tuttavia viene solitamente perseguito specificamente quando la quantit\u00e0 posseduta supera il mezzo grammo.\nInvece la vendita di droghe pesanti, indipendentemente dalla quantit\u00e0, \u00e8 un reato per il quale le indagini ed i processi hanno la massima priorit\u00e0; esso viene punito con pene severe. Tuttavia lo spaccio 'al minuto', in alcune zone delle maggiori citt\u00e0, viene controllato ma sostanzialmente tollerato sulla base di una politica di riduzione del danno; \u00e8 la polizia a decidere quando e se \u00e8 il caso di intervenire.\nLa \"Politica della tolleranza\": regolamenti e obiettivi.\nNonostante la cosiddetta \"Politica della tolleranza\" (\"Gedoogbeleid\"), nei Paesi Bassi, al contrario di quanto spesso si creda all'estero, \u00e8 vietata la produzione (tolleranza fino a 5 piante per uso medico DenHaag 2008), detenzione (max 5 Gr uso personale e chiuso nella confezione), vendita e acquisto (tollerata all'interno dei coffeshop per il THC) di qualsiasi droga (inclusi i derivati della canapa). \u00c8 per\u00f2 consuetudine il non procedere contro l'acquisto di 5 grammi di cannabis nei coffee-shop, contro la detenzione di una piccola quantit\u00e0 di droghe per consumo personale e contro la coltivazione di un numero limitato di piante di canapa, sempre per utilizzo personale. Nei Paesi Bassi, infatti, per ogni tipo di droga sono punibili il commercio, la vendita, la produzione e la detenzione. Solo l'uso di droghe non \u00e8 punibile.\nDi particolare interesse \u00e8 il \u201c\"concetto dell'opportunit\u00e0\"\u201d presente nel diritto penale dei Paesi Bassi, secondo il quale, per cause che riguardino l'interesse della collettivit\u00e0 \u00e8 possibile desistere dal perseguire un reato. In pratica, quando un comportamento che violi la legge (un reato) non \u00e8 tale da minare l'ordine pubblico, il Pubblico Ministero pu\u00f2 decidere di non perseguirlo. Le direttive su quali reati punire e quali non punire in materia di stupefacenti sono decise in un documento pubblico del Pubblico Ministero.\nSecondo la direttiva del PM del 1\u00ba gennaio 2001 non si persegue la vendita di cannabis nei coffee-shop in cui siano rispettati i seguenti criteri:\nCi sono tre obiettivi principali che vengono realizzati dalla \"politica della tolleranza\" e la regolamentazione dei coffee-shop. In primo luogo si vuole scoraggiare e possibilmente evitare del tutto il consumo di droghe leggere da parte di minorenni. Oltre a ci\u00f2 si auspica una riduzione dei problemi di ordine pubblico (sia individuali che sociali) derivanti dal consumo delle droghe leggere. Infine, il divieto pi\u00f9 assoluto imposto sulla vendita di droghe pesanti nei coffeshop mira a ridurre il rischio di un possibile passaggio da droghe leggere a droghe pesanti separando e differenziando i due mercati.\nLa separazione tra droghe leggere e pesanti vuole evitare che i consumatori di droghe leggere entrino a contatto con droghe pi\u00f9 pesanti e il circuito criminale in cui queste vengono distribuite. La finalit\u00e0 principale della politica dei Paesi Bassi in materia di stupefacenti \u00e8 far diminuire la domanda e l'offerta di droga (infatti il numero di coffee-shop si \u00e8 ridotto del 36% tra il 1997 e il 2003, da 1179 a 754) e ridurre i rischi che l'uso di stupefacenti comporta, sia per i consumatori (altrimenti costretti a muoversi in ambienti dominati dalla criminalit\u00e0) che per la societ\u00e0 nel suo complesso.\nIn questa ottica le droghe leggere richiedono un diverso approccio delle droghe pesanti. In molti paesi non viene formalizzata la distinzione tra droghe leggere e droghe pesanti, ma essa \u00e8 di fatto applicata.\nAspetti legali.\nIl possesso di droghe leggere per uso personale non viene considerato reato ma solo infrazione, punibile con una multa. La vendita di droghe leggere nei coffee-shop, pur teoricamente illegale, non viene perseguita se avviene a determinate condizioni decretate dal governo. In aggiunta alle regole indicate sopra, i coffee-shop:\nOltre a questo ci sono ulteriori regole stabilite dai vari comuni a livello locale che possono restringere ad esempio l'ubicazione dei coffee-shop, rimuovendoli dal centro della citt\u00e0 o dalla vicinanza di scuole.\nContrariamente a quanto comunemente si crede, le droghe trovate dalla polizia devono essere confiscate per legge, sia che si tratti di droghe pesanti sia che si tratti di droghe leggere, anche se sono piccole quantit\u00e0 destinate all'uso personale. In base alla \"legge sull'oppio\", infatti, le droghe leggere rimangono illegali, e ne sono ufficialmente proibite la coltivazione e la produzione, vendita o compera, importazione o esportazione, e il possesso.\nLa \"politica della tolleranza\" per\u00f2 porta ad una de-criminalizzazione de facto, dove il reato nella pratica non viene mai perseguito nei casi singoli. Quindi il possesso e la vendita autorizzata di quantit\u00e0 inferiori ai 5 grammi vengono di norma consentiti, mentre la produzione o l'acquisto su larga scala vengono attivamente perseguiti.\nTurismo della droga.\nEssendo questa politica sulle droghe vigente nei Paesi Bassi fin dal 1975, si \u00e8 sviluppato col passare del tempo un cosiddetto \"turismo della droga\". In questa forma di turismo le droghe leggere ed i coffee-shop rappresentano un'attrattiva per consumatori provenienti da quelle nazioni in cui il consumo o il possesso sono illegali. In molti coffee-shop sono state introdotte telecamere al banco di acquisto collegate con la polizia, per evitare aggressioni o rapine. Il governo dei Paesi Bassi non tassa i proventi dei coffee-shop ma richiede comunque di tener nota delle transazioni effettuate. La quantit\u00e0 vendibile nei coffee-shop \u00e8 al massimo di 5 grammi per persona per giorno; inoltre l'esportazione di tutti i tipi di droghe e in qualsiasi quantit\u00e0 \u00e8 sempre punibile. A partire da met\u00e0 degli anni novanta, con l'affermazione tra i giovani di sostanze quali l'ecstasy, si \u00e8 cominciato a sviluppare un nuovo turismo, detto turismo della droga sintetica.\nI risultati del modello olandese.\nIl numero di decessi collegati all'uso di droghe nei Paesi Bassi \u00e8 il pi\u00f9 basso in Europa. Il governo dei Paesi Bassi riesce a supportare circa il 90% dei tossicodipendenti con i programmi di disintossicazione. Il risparmio di tempo e denaro connesso alla tolleranza controllata delle droghe leggere ha consentito di concentrarsi effettivamente sulla lotta alle droghe pesanti. La politica della tolleranza non ha portato ad un maggior consumo di droghe leggere: nei Paesi Bassi il 9,7% dei giovani ragazzi consuma droghe leggere una volta al mese, non paragonabile al livello in Italia (28,9%) e Germania (20,9%) ed inferiore a quelli del Regno Unito (15,8%) e Spagna (16,4%). Queste percentuali si ripetono riguardo alle statistiche sulle droghe pesanti: nei Paesi Bassi ci sono 2,5 tossicodipendenti per ogni mille abitanti, in Belgio 3,0, in Francia circa 3,9, in Spagna 4,9, in Italia 6,4."}
{"id": "260338", "revid": "15756", "url": "https://it.wikipedia.org/wiki?curid=260338", "title": "Olympus", "text": "La Olympus Corporation (\u30aa\u30ea\u30f3\u30d1\u30b9\u682a\u5f0f\u4f1a\u793e) \u00e8 una societ\u00e0 giapponese specializzata nelle apparecchiature ottiche, fotografiche e tecnologie biomedicali. Fondata nel 1919, ha la propria sede centrale a Tokyo.\nLa Olympus ha una storia di grande innovazione nella progettazione di fotocamere e obiettivi insieme a colossi come Nikon e Canon; ha segnato la storia della fotografia con l'introduzione di modelli rivoluzionari, a partire dalla celeberrima Pen, la mezzo formato, fino alla famiglia delle OM (Olympus Maitani) cos\u00ec come le sue compatte.\nNel 1985 fu uno degli sponsor del Team Lotus di Formula 1.\nStoria.\nGli esordi.\nLa miniaturizzazione dei componenti ed un uso razionale dell'elettronica erano le costanti della filosofia costruttiva della casa giapponese. La Olympus fu fondata nel mese di ottobre del 1919 sul nome di \"Takachiho Seisakusho\", ed era un'industria finalizzata alla produzione di microscopi. Nei primi anni si dedic\u00f2 esclusivamente alla fabbricazione di strumenti ottici di precisione e nel 1936 present\u00f2 al pubblico la sua prima fotocamera denominata \"Semi-Olympus\" dotata di un obiettivo 75\u00a0mm Zuiko a diaframma 4,5 fabbricato dalla stessa casa, e di un otturatore Compur di fabbricazione tedesca. Era in grado di scattare 16 foto in formato 4,5x6 cm su una pellicola 120. La fotocamera era dotata di un soffietto anteriore esattamente come le fotocamere tedesche della Zeiss Ikon.\nNel 1937 venne introdotto il modello Olympus Standard, dotata di telemetro e obiettivi intercambiabili il cui aspetto esteriore ricordava la Contax. Quest'ultima per\u00f2 scattava in formato 4 x 5\u00a0cm su pellicola da 127\u00a0mm. Questa fotocamera \u00e8 stata molto importante per la storia della casa giapponese sia per la concezione innovativa sia perch\u00e9 ne furono costruiti soltanto dieci esemplari che oggi sono in mano ai collezionisti, cos\u00ec rara che James McKeown, uno dei pi\u00f9 celebri esperti della Guida delle Macchine Fotografiche Antiche e Classiche ha detto che \"Si tratta di un modello estremamente raro. Se ne trovate uno in vendita state pronti ad affrontare una battaglia con almeno una dozzina di Samurai per ottenerlo\".\nL'anno seguente (1938), la Olympus fabbric\u00f2 il primo modello completamente giapponese dotata di un robusto otturatore Koho che sostituiva il tedesco Compur.\nQuando il Giappone entr\u00f2 in guerra nel 1941 con l'attacco della base americana di Pearl Harbor l'industria giapponese fu costretta ad adattare la produzione allo sforzo bellico e la Olympus si dedic\u00f2 a produrre strumenti ottici per le armi. Nel 1942 l'industria cambi\u00f2 il proprio nome in Takachiho Kogaku Kogyo Co. Lt..\nIl secondo dopoguerra.\nNel mese di maggio del 1945 un raid delle fortezze volanti della US Air Force distrusse la fabbrica degli otturatori Koho, cosa che rese molto pi\u00f9 duro lo sforzo di risollevare l'azienda nel dopoguerra. Durante l'embargo, ad un mese dalla resa del Giappone, a settembre del 1945, la produzione degli otturatori riprendeva.\nNella primavera del 1946 la Takachiho Co. tornava sul mercato con il modello Olympus Six che utilizzava alcuni pezzi gi\u00e0 prodotti prima della guerra. Gli otturatori erano sia Koho sia i nuovi Copal prodotti dalla Copal Koki Co. Il modello Six, con le sue 5 varianti, rest\u00f2 in produzione fino al 1957. Ricordiamo che nel 1949 la fabbrica cambi\u00f2 la denominazione sociale in Olympus Optical Co. (in giapponese Olympus Kogaku Kogyo), cos\u00ec come oggi la conosciamo.\nNel 1950, Tatsuro Uji della Olympus, che aveva lavorato in collaborazione con il Dr. Hayashida dell'Ospedale Universitario di Tokio, disegn\u00f2 la prima \"gastro-camera\", ovvero il primo gastroscopio al mondo che permetteva di realizzare foto all'interno dello stomaco attraverso una sonda grazie alla scoperta delle fibre ottiche.\nIl successo delle fotocamere bi-ottica per il formato 120\u00a0mm disegnate nel 1929 per la tedesca Frank &amp; Heidecke sulla sua Rolleiflex indusse la Olympus ad attivare un'\u00e9quipe di lavoro per studiare la possibilit\u00e0 di realizzare un modello simile. Nel 1952 fu presentata la Olympus Flex che fu la prima di questo tipo di tutto il Giappone. Nel 1959 per competere con la Rolleiflex 44 ad esposizione automatica la Olympus lanci\u00f2 la Eyeflex con fotocellula al selenio, ma solo come prototipo.\nDopo l'embargo la Olympus aveva la necessit\u00e0 di riacquisire credibilit\u00e0 e di riaffermare il marchio per commercializzare le sue fotocamere 35\u00a0mm, il formato che adott\u00f2 in maniera tardiva rispetto agli altri fabbricanti. Nel 1946 iniziarono gli studi ed entro il 1948-49 furono prodotti vari prototipi per il formato 24 x 32\u00a0mm, che sembrava il formato ideale per utilizzare il negativo intero e stamparlo senza margini su un foglio da 20 x 25\u00a0cm (anche la Nikon I del 1949 usava lo stesso formato). Dal 1949 i modelli Olympus adottarono il 35\u00a0mm.\nLa cessione del ramo fotografico.\nNel terzo millennio, nonostante avesse adottato varie misure per migliorare la struttura dei costi e l\u2019efficienza, la divisione \"Imaging\" di Olympus registrava perdite fiscali da anni.\u00a0In tali circostanze, il 24 giugno 2020 Olympus annuncia la cessione della propria divisione di Imaging a Japan Industrial Partners. Dal 1 gennaio 2021 l'acquisizione di Olympus Imaging da parte del fondo di investimento Japan Industrial Partners \u00e8 completata, e nasce la nuova denominazione OM Digital Solutions, che si occuper\u00e0 della produzione e distribuzione di fotocamere mirrorless con obiettivi intercambiabili.\nDopo la cessione del marchio a Japan Industrial Partners, nel mese di Giugno 2021, il marchio ha rafforzato ulteriormente la propria attivit\u00e0 in corso presentando il modello PEN E-P7, una fotocamera mirrorless da 20 megapixel con possibilit\u00e0 di fare video in 4K. Il lancio di questo prodotto ha fatto capire ai tanti affezionati utenti che il brand \u00e8 ancora in attivit\u00e0, seppur con una gestione diversa rispetto al passato.\nSettore biomedicale.\nOlympus produce apparecchiature per endoscopia, ultrasuoni, elettrocauterizzazione, endoterapia e pulizia e disinfezione.\nIl primo endoscopio flessibile al mondo \u00e8 stato co-sviluppato e prodotto dalla Olympus a Tokyo.\nGrazie alla sua gamma completa di prodotti e alla sua reattivit\u00e0 alle innovazioni del mercato, Olympus gode di una monopolio virtuale del mercato mondiale degli endoscopi gastro-intestinali. Ha una quota di circa il 70% del mercato globale, il cui valore stimato \u00e8 di 2,5 miliardi di dollari.\nIl 28 settembre 2012, Olympus e Sony hanno annunciato che le due societ\u00e0 costituiranno una joint venture per sviluppare nuovi endoscopi chirurgici con risoluzione 4K (o superiore) e funzionalit\u00e0 3D.\nSettore ottico.\nFin dall'inizio, l'azienda \u00e8 stata un produttore di microscopi e ottiche per esigenze specialistiche, come l'uso medico. Il primo microscopio prodotto si chiamava \"Asahi\".\nAttualmente, Olympus \u00e8 un produttore di microscopi di fama mondiale. Olympus offre una gamma completa di microscopi, che copre applicazioni dall'istruzione e studi di routine fino ai sistemi di imaging di ricerca all'avanguardia, sia nelle scienze biologiche che nella scienza dei materiali.\nOlympus Scientific Solutions Americas Corporation \u00e8 un produttore con sede a Waltham, ed \u00e8 una consociata di Olympus Corporation.\nOlympus produce e vende scanner industriali, rilevatori di difetti, sonde e trasduttori, spessimetri, software di analisi delle immagini, videoscopi industriali, fibroscopi, sorgenti luminose, analizzatori XRF e XRD.\nSettore fotografico.\nModelli di fotocamere.\nOlympus 35 IV (1949).\nNel 1949 compare la nuova Olympus 35 IV nata dalla modifica della Olympus 35.\nLa fotocamera \u00e8 dotata di mirino interno e accessoriata con un otturatore Copal. Lo spazio lasciato libero dal mirino e la slitta porta-flash sono le nuove evidenti caratteristiche.\nSulla parte superiore, di fronte alla slitta, \u00e8 posizionato il numero di serie della fotocamera e vi \u00e8 inciso il nome Olympus 35.\nSe guardiamo la macchina fotografica di fronte possiamo vedere sulla destra, sul dorso, la scritta MADE IN OCCUPIED JAPAN incisa a pressione sulla pelle.\nL'obiettivo \u00e8 uno ZUIKO 3,5/ 4\u00a0cm con diaframma 3,5 - 4 - 5,8 - 8 -11 e 16.\nL'otturatore Copal doveva essere pre-tensionato prima dello scatto. Il dorso \u00e8 attaccato al fondo del coperchio e pu\u00f2 essere rimosso tutto insieme.\nOlympus 35 IV a (1953).\nNel 1953 arriva nei negozi la Olympus 35 IVa. I tempi di esposizione adesso vanno da B - 1 a 1/300\u00a0s\nLa vecchia scritta impressa sulla pelle MADE IN OCCUPIED JAPAN \u00e8 stata cambiata in MADE IN JAPAN. Tutte le altre caratteristiche tecniche sono rimaste immutate.\nOlympus S Electro Set (1962 \u2013 1963).\nNel 1962 venne introdotta la Olympus S Electro Set. Tale fotocamera era dotata dello stesso corpo della Auto Eye. La finestrella di plastica diventa lunga quanto la fotocamera che \u00e8 dotata di un esposimetro al selenio e di una messa a fuoco.\nCome obiettivo adoperava il G. Zuiko 1:1,8 f=4,2\u00a0cm.\nOlympus SC (1963 \u2013 1965).\nNel 1963 appare, quale unica novit\u00e0 per quell'anno, la Olympus\u00a0\u2013 SC. La fotocamera era molto simile alla Olympus\u00a0\u2013 S ma era dotata di un moderno esposimetro al Cds (Solfuro di Cadmio). Per il funzionamento dell'esposimetro era necessaria una batteria del tipo HD 1,35 V che era alloggiata in un piccolo scomparto nella parte inferiore della fotocamera.\nLa grande finestra dell'esposimetro dei modelli precedenti si riduce fino ad un piccolo obl\u00f2 tondo.\nOlympus 35 LE (1965).\nNel 1965 apparve, in un nuovo corpo, e con un nuovo design della parte superiore, la Olympus 35 LE.\nLa fotocamera rappresentava un passo avanti nel design con gli angoli che apparivano molto pi\u00f9 retti.\nCome la Olympus S, la 35 LE era dotata di un esposimetro al Cds (Solfuro di Cadmio) accoppiato con l'otturatore automatico Seikosha-ES.\nQuesto otturatore permetteva di impostare automaticamente tempi di esposizione da 1/25 a 1/500 s.\nNuovo era anche l'auto-scatto la cui leva era posizionata sulla parte frontale della fotocamera.\nOlympus 35 LC (1967).\nNel 1967 segu\u00ec una fotocamera simile alla Olympus 35 LE, la Olympus 35 LC.\nLa 35 LC era una fotocamera manuale con esposimetro al Solfuro di Cadmio e mirino di messa a fuoco accoppiato. Per l'esatta esposizione l'ago dell'indicatore della luce doveva essere posizionato tra i due segni aggiustando i tempi ed i diaframmi.\nL'indicatore era in una piccola finestra sulla parte superiore, e si vedeva anche attraverso il mirino.\nPer le misurazioni spot deve essere pre-selezionato un pulsante sulla parte posteriore della fotocamera.\nSul lato, sotto la leva di riavvolgimento, c'era lo spinotto del flash e un altro era presente nel contatto centrale della slitta portaflash.\nIl mezzo formato.\nOlympus fu per anni sinonimo di mezzo formato, con fotocamere a pellicola da 35\u00a0mm che adoperano mezzo fotogramma ovvero il formato 18 x 24\u00a0mm. La serie, denominata Pen, fu fabbricata a partire dal 1959 e dur\u00f2 fino agli anni '80, includendo una famosissima versione reflex con ottiche intercambiabili. La Leica ne aveva fabbricato una versione a met\u00e0 degli anni '50 in Canada, la Leica 72, la cui produzione fu molto limitata e non ebbe alcun esito commerciale.\nInvece le Olympus a mezzo formato si diffusero rapidamente in quanto di costruzione solida e di disegno estremamente compatto. Con un solo rullino si potevano ottenere 72 fotografie. I designers della Olympus avevano inventato una fotocamera che chiunque poteva portare con s\u00e9 comodamente e che poteva essere impiegata senza fatica e senza vibrazioni grazie ai suoi automatismi \"con la stessa naturalezza con la quale su usa una penna\", secondo le parole di Eiichi Sakurai. Da qui il suo nome: Pen (penna in inglese).\nIl sistema OM (Olympus Maitani).\nPer cinque anni gli ingegneri della Olympus, sotto la direzione di Yoshihisa Maitani, lavorarono alla progettazione di un sistema che doveva rivoluzionare il disegno stesso delle fotocamere reflex: all'appuntamento con Photokina del 1972 vide la luce per la prima volta la Olympus M-1 (ribattezzata OM-1 l'anno seguente in seguito alle pressioni della Leitz che aveva gi\u00e0 registrato quel nome per la Leica). Le sue dimensioni ed il suo peso erano inferiori di circa il 35% rispetto a qualsiasi altra fotocamera di questo tipo, tutti i meccanismi ed i controlli erano stati ridisegnati per eliminare qualsiasi complicazione, inoltre il suo funzionamento era estremamente silenzioso, cosa che fu poi seguita da tutti i modelli successivi di casa Olympus.\nPrima della nascita della serie OM le fotocamere 35\u00a0mm dotate di molte funzioni ed automatismi erano molto voluminose e pesanti, tanto che se ne perdeva il concetto di versatilit\u00e0 del formato (pi\u00f9 piccolo del 120\u00a0mm). Fu allora che la Olympus opt\u00f2 per la miniaturizzazione dei componenti, la razionalizzazione dell'elettronica e, nel modello seguente, la OM-2, offr\u00ec una soluzione non meno rivoluzionaria di misurazione della luce: la fotocellula posta direttamente sul piano focale la cui superficie rifletteva la luce attraverso l'obiettivo e, in esposizione automatica, la misurazione continua sulla pellicola invece di passare dal pentaprisma. Questo si rivel\u00f2 uno dei sistemi migliori di misurazione TTL (la Leica, per la M6, impiega un sistema identico).\nIl sistema iS.\nNel 1990, ancora una volta, la Olympus ha voluto fare un passo in avanti rispetto a tutti gli altri costruttori, sebbene spinta da esigenze di riconquista del mercato semi-professionale, con l'introduzione della serie IS.\nTale serie, che in Giappone veniva commercializzata con il nome \"L\", era caratterizzata da un corpo estremamente innovativo, ergonomico e motorizzato ed un'ottica di alta qualit\u00e0 zoom a comando elettronico autofocus.\nLe fotocamere di questa serie vennero definite come \"bridge\" ovvero quel collegamento che mancava tra le reflex professionali e le compatte sofisticate.\nFurono prodotte, com'\u00e8 tradizione della casa giapponese, due distinte linee: i modelli pi\u00f9 avanzati furono denominati iS-1000 (L-1 in Giappone e iS-1 in US), iS-2000 (L-2 in Giappone e iS-2 in US) e iS-3000 (L-3 in Giappone e iS-3 in US); la fascia pi\u00f9 economica comprendeva i modelli 100, 200 e 300.\nLe compatte.\nAnche per le compatte la Olympus ha segnato il cammino da seguire per tutta l'industria fotografica, con modelli dal design compatto e dotate di molteplici automatismi.\nLa Olympus XA, all'inizio degli anni ottanta, fu adottata come seconda fotocamera da molti fotografi per il fatto che occupava appena pi\u00f9 spazio di un portasigari ma era dotata di una grandissima qualit\u00e0 ottica e permetteva di affrontare in sicurezza tutte le situazioni impreviste. Era dotata di un copriobiettivo stilizzato, il cui design \u00e8 stato adottato da tutta la serie XA e da altri modelli tra i quali la Stylus del 1991, una fotocamera rivoluzionaria con obiettivo da 35\u00a0mm f:3,5 e 6 modalit\u00e0 di scatto del flash e dotata di pannello LCD.\nLa Stylus, per l'eleganza delle sue linee, era la preferita dalle donne.\nNel 1993 fu presentata la Stylus Zoom 35-70 e nel 1997 si fece un altro passo in avanti con la Stylus Zoom 115, che era dotata di un potente zoom da 38\u2013115\u00a0mm.\nNello stesso anno fu lanciata la EPIC, una compatta con obiettivo a focale f:2,8 che le permette di fare foto in qualsiasi condizione di luce.\nDopo oltre dieci anni, la linea Stylus continuava ad essere la pi\u00f9 venduta delle compatte 35\u00a0mm di Olympus, nelle sue versioni EPIC.\nLe fotocamere del sistema E (QuattroTerzi).\nOlympus nel 2003 ha messo sul mercato la sua prima reflex digitale (E-1), basata sullo standard Quattro Terzi (Four Thirds), che era stato presentato nel 2002. Questo standard consentirebbe, secondo i progettisti, una ottimizzazione delle prestazioni fotografiche e favorirebbe la realizzazione di corpi macchina e ottiche molto compatti, come nella pi\u00f9 classica \"tradizione\" Olympus.\nPer contro la scelta di sensori di immagine cos\u00ec piccoli (17,3 x 13\u00a0mm), non favorisce la ripresa di fotografie con elevati valori di sensibilit\u00e0 ISO (1600 - 6400). Colossi come Nikon e Canon (rivali storici di Olympus) hanno optato per sensori \"full frame\" (a pieno formato 24 x 36\u00a0mm), che permettono di raggiungere sensibilit\u00e0 ISO impensabili (fino a 102.400 ISO).\nCapostipiti del sistema 4/3 sono state la reflex professionale E-1 con sensore Kodak da 5 mpx a pentaprisma tradizionale e corpo metallico tropicalizzato, la reflex E-300 con sensore da 8 mpx dotata di prisma di Porro la reflex E-500 con sensore da 8 mpx e sistema a pentaspecchio e la E-330, la prima reflex digitale con preview dell'immagine sul display.\nAd oggi (ottobre 2009) la serie E comprende i modelli E-420 (la reflex digitale pi\u00f9 compatta sul mercato), E-520 (con corpo stabilizzato), la E-620, la E-30 (con schermo live-view orientabile), e la professionale E-3, sostituita dalla nuova E-5."}
{"id": "260340", "revid": "1812745", "url": "https://it.wikipedia.org/wiki?curid=260340", "title": "Campo magnetico alternato e rotante", "text": "Campo magnetico alternato.\nUn campo magnetico alternato e pulsante \u00e8 quello generato da una corrente alternata monofase che circola in un avvolgimento; esso \u00e8 localizzato da un vettore di direzione costante corrispondente all'asse magnetico dell'avvolgimento (direzione nella quale si esplica il flusso di induzione prodotto dalla corrente) e di verso alternato.\nEsso \u00e8 pertanto un campo fisso (non ruota) che si pu\u00f2 per\u00f2 pensare come l'insieme di due campi rotanti di ampiezza pari a met\u00e0 dell'originale che ruotano in direzione opposta con stessa pulsazione formula_1 (formula_2 \u00d7 frequenza).\nIl luogo dei punti dell'estremo del vettore che rappresenta il campo \u00e8 un segmento.\nCampo magnetico rotante diretto (o puro).\n\u00c8 il campo prodotto da una terna simmetrica ed equilibrata di sequenza diretta di correnti alternate, ovvero di ugual ampiezza, uguale pulsazione formula_1 e sfasate di 120\u00b0 elettrici l'una rispetto alle altre in senso antiorario, circolanti in tre bobine con asse magnetico sfasato di 120\u00b0. Il primo scienziato ad aver realizzato un tale campo magnetico fu Galileo Ferraris che lo ide\u00f2 nel 1882 e nel 1888 lo brevett\u00f2, anche se il merito di questa scoperta venne contestato dal serbo Nikola Tesla.\nIl campo risultante \u00e8 un campo rotante di velocit\u00e0 angolare formula_1 che ruota nel senso ciclico delle fasi, ed \u00e8 detto \"diretto\" perch\u00e9 segue il senso di successione delle fasi. Ha ampiezza formula_5, dove formula_6 \u00e8 l'ampiezza del campo alternativo associato a ciascuna fase. Il luogo dei punti dell'estremo del vettore che rappresenta il campo \u00e8 una circonferenza.\nIl campo rotante pu\u00f2 essere prodotto anche da due singole correnti di ugual valore efficace e pulsazione formula_1, sfasate di 90\u00b0 nel tempo circolanti in due bobine sfasate nello spazio di 90\u00b0: si parla allora di \"sequenza diretta bifase\". Il campo risultante \u00e8 un campo rotante puro, che ruota a velocit\u00e0 formula_1 nel senso di successione delle fasi e di ampiezza formula_6. Fu questa la prima forma di campo magnetico rotante ad essere scoperta da Galileo Ferraris nel 1885.\n\u00c8 possibile anche produrre un campo rotante che ruota in verso opposto e si parla di campo \"inverso\". Nel caso di terna di correnti sar\u00e0 sufficiente invertire tra loro due delle tre fasi in modo da invertirne il senso ciclico; ugualmente nel caso bifase entrambe le fasi vanno invertite.\nCampo magnetico ellittico.\nIn presenza di una terna squilibrata di correnti (diverse ampiezze e sfasamento reciproco diverso da 120\u00b0) \u00e8 necessario uno studio alle sequenze.\nLa terna diretta produce un campo rotante diretto di ampiezza formula_10, la terna inversa un campo rotante inverso di ampiezza formula_11, quella omopolare non d\u00e0 contributo. Le due ampiezze dei campi diretto e inverso sono in generale diverse (ovvero sono diversi i valori efficaci di corrente della sequenza diretta e inversa).\nIl luogo dei punti dell'estremo del vettore somma dei due vettori rappresentanti i campi diretto e inverso \u00e8 un'ellisse, con asse maggiore pari alla somma dei due vettori e asse minore pari alla differenza.\nQuesto campo ellittico pu\u00f2 essere visto come un campo generico di cui il campo alternativo e quello rotante sono dei casi particolari, ovvero il campo alternativo \u00e8 un campo ellittico con ampiezza delle due componenti uguali (formula_12) e quello rotante \u00e8 un campo ellittico con una delle due componenti nulla.\nIl campo ellittico pu\u00f2 anche essere prodotto da un sistema di correnti bifase squilibrato con assi magnetici degli avvolgimenti a 90\u00b0."}
{"id": "260342", "revid": "1716644", "url": "https://it.wikipedia.org/wiki?curid=260342", "title": "Dilemma del porcospino", "text": "Il dilemma del porcospino afferma che tanto pi\u00f9 due esseri umani si avvicinano tra loro, molto pi\u00f9 probabilmente si feriranno l'uno con l'altro. Ci\u00f2 viene dall'idea che i porcospini possiedono aculei sulla propria schiena. Se si avvicinassero tra loro, i propri aculei finirebbero col ferire entrambi, infatti, nella realt\u00e0, i porcospini sono animali solitari e non soliti al branco. Questo \u00e8 in analogia con le relazioni tra due esseri umani. Se due persone iniziassero a prendersi cura e a fidarsi l'uno dell'altro, qualsiasi cosa spiacevole che accadesse ad uno di loro ferirebbe anche l'altro, e le incomprensioni tra i due potrebbero causare problemi ancora pi\u00f9 grandi.\nSchopenhauer.\nIl concetto \u00e8 ideato dal filosofo tedesco Arthur Schopenhauer nel suo \"Parerga e paralipomena\" (1851), volume II, capitolo XXXI, sezione 396. \nNella sua traduzione inglese, E.F.J. Payne traduce il tedesco \"Stachelschweine\" (\"istrice\") con \"porcupine\" (\"porcospino\"). Il racconto descrive un numero di porcospini che necessitano di accomodarsi vicino per scaldarsi e che si sforzano di trovare la distanza giusta per non ferirsi l'un l'altro. Il porcospino deve cos\u00ec sacrificare la necessit\u00e0 di riscaldarsi per non pungersi. Schopenhauer conclude che, se qualcuno avesse abbastanza calore interno, potrebbe evitare la societ\u00e0, nonch\u00e9 il dare e ricevere attriti psicologici derivanti dall'interazione sociale.\nIl testo della parabola recita cos\u00ec:\nFreud.\nIl concetto \u00e8 poi entrato a far parte dell'ambito della psicologia quando fu riscoperto ed adottato da Sigmund Freud in \"Psicologia delle masse e analisi dell'Io\". Freud afferm\u00f2 che il suo viaggio negli Stati Uniti nel 1919 fu dovuto a questo: \"vado negli USA per scovare qualche porcospino selvatico e insegnare qualcosa\".\nRicerche nella psicologia sociale.\nIl dilemma ha ricevuto attenzioni empiriche nella psicologia contemporanea. Jon Maner e i suoi colleghi (Nathan DeWall, Roy Baumeister e Mark Schaller) hanno fatto riferimento al \"problema del porcospino di Schopenhauer\" quando interpretavano i risultati di alcuni esperimenti in cui si esaminava come le persone reagissero all'ostracismo e ad altre forme di esclusione. \nI loro risultati mostrano che, per persone cronicamente ansiose, l'esperienza del rifiuto conduce a divenire relativamente asociali; ma fra persone dalla disposizione maggiormente ottimistica, l'esperienza del rifiuto conduce a intensificati sforzi di avvicinarsi agli altri. I ricercatori conclusero:\nRiferimenti culturali.\n\"Hedgehog's Dilemma\" \u00e8 il nome di un progetto musicale elettronico/sperimentale iniziato da Timothy Hester a Stockton, in California.\nNella novella \"La fortezza assediata\" di Qian Zhongshu un personaggio parla esplicitamente del dilemma.\nIl dilemma del porcospino \u00e8 raccontato da Ritsuko a Misato, con riferimento a Shinji, nell'anime \"Neon Genesis Evangelion\", e la stessa musica di sottofondo \u00e8 intitolata \"Hedgehog's Dilemma\", composta da Shir\u014d Sagisu.\n\"The Hedgehog Dilemma\" \u00e8 il titolo dell'EP di debutto dell'artista hip hop Alex Frecon.\n\"Hedgehog's Dilemma\" \u00e8 il titolo di un EP di Jani Galbov (Maxis).\n\"Hedgehog's Dilemma\" \u00e8 il titolo di un brano diviso in due parti dell'album \"Terraforming\" del gruppo The Postman Syndrome.\n\"Porcupine's Dilemma\" \u00e8 il titolo di un poema di Stephen Wack che esamina il tentativo di integrare il mantenere le distanze mentre si ha a che fare con l'amore e le relazioni.\nNel film \"Il caso Thomas Crown\", il protagonista paragona la sua relazione con una donna ad un \"accoppiamento fra porcospini\" durante una sessione con il suo psicanalista.\nNella canzone \"Istrice\" i Subsonica hanno ripreso il tema del dilemma.\n\"The Hedgehog Song\" appare frequentemente nei racconti Discworld di Terry Pratchett"}
{"id": "260345", "revid": "767487", "url": "https://it.wikipedia.org/wiki?curid=260345", "title": "Laran (divinit\u00e0)", "text": "Laran \u00e8 una divinit\u00e0 della mitologia etrusca, assimilabile al dio della guerra romano Marte o al greco Ares.\nLa sposa di Laran era Turan (poi assimilata nella mitologia romana a Venere)."}
{"id": "260355", "revid": "1318658", "url": "https://it.wikipedia.org/wiki?curid=260355", "title": "Bernoardo di Hildesheim", "text": "Biografia.\nNato intorno al 960, Bernoardo era figlio del conte palatino di Sassonia Teodorico, esponente di una nobile famiglia sassone. Rimasto orfano in giovane et\u00e0, venne nominato suo tutore lo zio materno, il vescovo di Utrecht Folcmaro, che affid\u00f2 la sua educazione alla scuola cattedrale di Hildesheim sotto la guida di Tangmaro. Successivamente, quest'ultimo sar\u00e0 redattore di una biografia di Bernoardo, iniziata quando il santo era ancora in vita. Nel 997 fu impegnato come autore e scriba di diplomi imperiali alla corte dell'imperatore Ottone II. Tra il 980 e il 983 giunse in Italia al seguito di quest'ultimo. Nel 987 (o 988), divenne precettore del giovane Ottone III.\nIl 15 gennaio 993, consacrato vescovo, prese la guida della diocesi di Hildesheim. Tra il 1000 e il 1001, a seguito del conflitto sorto tra lui e il vescovo di Magonza Villigiso, per la giurisdizione del monastero di Gandersheim, si rec\u00f2 a Roma, dove venne indetto un concilio per dirimere la questione. Nel 1001 si rec\u00f2 a Pavia, poi a Vercelli e infine, a San Maurizio d'Agauno.\nNel 1003 Enrico II fece visita a Hildesheim. Per l'imperatore, Bernoardo attu\u00f2 nel 1007 una missione diplomatica nelle Fiandre, passando, di ritorno a Hildesheim, da Saint-Denis, Tours e Parigi.\nTornato a Hildesheim, decise la fondazione di una nuova cattedrale annessa al convento di San Michele, ponendone la prima pietra nel 1010. Per gli arredi e i libri del nuovo complesso, eseguiti in officine e \"scriptoria\" attive ad Hildesheim sotto la sua direzione, si avvalse per lo pi\u00f9 di pittori locali. Sempre per la cattedrale fece realizzare una porta (la cosiddetta \"porta Bernward\") ed una colonna trionfale di Cristo, entrambe in bronzo, con rappresentate storie della Redenzione, riflesso delle ambizioni imperiali della regione e della spiritualit\u00e0 personale di san Bernoardo.\nMor\u00ec il 20 novembre 1022, dopo aver visto la consacrazione della basilica di San Michele il 29 settembre dello stesso anno. Venne canonizzato il 19 dicembre 1192 da papa Celestino III.\nSan Michele e la cattedrale di Santa Maria con i bronzi bernoardeschi fanno parte dal 1985 dei Patrimoni dell'umanit\u00e0 indicati dall'UNESCO.\nLe committenze.\nIn epoca ottoniana si assiste ad un fiorire, oltre che dei monasteri, anche di alcune sedi vescovili, su interessamento di alcuni prelati (come Gerone di Colonia, Egberto di Treviri, Villigiso di Magonza, Adalberone di Metz, Notker di Liegi, Mainwerk di Paderborn). Tra questi, Bernoardo ebbe il merito di fare scelte non sempre convenzionali, risultando il pi\u00f9 originale e raffinato.\nMentre sufficienti sono le informazioni su Bernoardo, non altrettanto numerose sono le notizie sugli artigiani al servizio suo e degli altri prelati dello stesso periodo: alcuni testi e dediche contenuti nei manoscritti fabbricati nell'abbazia sull'isola di Reichenau (sul lago di Costanza) trasmettono ai posteri i nomi di Anno, Eburnant, Ruodprecht e Liuthar, ma non traspare con chiarezza se essi siano stati attivi come scribi o miniatori, tant'\u00e8 che le due figure pi\u00f9 rappresentative dell'epoca vengono indicati come il Maestro tedesco (intagliatore d'avorio) e il Maestro del \"Registrum Gregorii\" (miniatore), attivi entrambi alle dipendenze di Egberto tra il 977 e il 993. L'orazionale Reichenauesco, conservato oggi nella biblioteca del Duomo di Hildesheim (Hs 688), probabilmente era committenza di Enrico II e donazione per Bernoardo e il Duomo di Hildesheim, che il futuro imperatore visitava per seconda volta nel 1013. \nMentre Enrico II, impegnato nell'istituzione dell'arcidiocesi di Bamberga, sfrutt\u00f2 l'opera di diverse officine dell'impero, Bernoardo prefer\u00ec fare riferimento ad officine di Hildesheim, il che gli permise di dirigere personalmente i lavori. Le iscrizioni presenti sulle opere legate alla chiesa abbaziale di Hildesheim fanno espresso riferimento al suo ruolo di committente.\nDel 1011 \u00e8 un evangeliario realizzato dallo scriba e miniatore Guntbald, chiamato da Ratisbona (al folio 270 recto \u00e8 l'iscrizione \u00ab\"Hunc Berwardus codicem conscribere feci\"\u00bb, cio\u00e8 \"Questo codice l'ho fatto scrivere io, Bernoardo\"). Di poco posteriori sono le porte in bronzo della cattedrale. Su di esse \u00e8 un'iscrizione commemorativa che indica che nel 1015 \"Bernwardus episcopus\" [...] \"feci suspendi\", cio\u00e8 \"le fece collocare\". Pi\u00f9 o meno dello stesso periodo \u00e8 il cosiddetto \"Prezioso Evangeliario\": in esso, accanto alle iscrizioni dedicatorie sulla legatura e all'interno del manoscritto, si ripete (folio 231 verso) la stessa iscrizione presente nell'evangeliario di Guntbald. Prima del 1022 deve collocarsi una coppia di candelabri, ciascuno con un'iscrizione che attesta che Bernoardo \"condelabrum hoc conflare iubebat\", cio\u00e8 \"ordin\u00f2 di fondere\". Tra il 1007 e il 1022 si colloca la commissione di una grande croce d'argento dorato, con sul verso l'iscrizione \u00abIl vescovo Bernoardo ha fatto questo\u00bb (da intendersi come \"ha fatto fare questo\").\nAlla committenza di Bernoardo \u00e8 da riferire anche una Bibbia offerta a san Michele, l'unica Bibbia ottoniana che sia giunta fino ad oggi. \u00c8 conservata al Dom-Museum di Hildesheim.\nLa \"Vita del vescovo Bernoardo\" di Tangmaro.\nLa biografia, iniziata, come detto, quando il vescovo era ancora in vita, \u00e8 suddivisa in capitoli. Il pi\u00f9 antico esemplare dell'opera \u00e8 conservato ad Hannover (al \"Nieders\u00e4chsisches Hauptstaatsarchiv\"). Questo esemplare di lusso fu realizzato dai monaci di Hildesheim intorno alla seconda met\u00e0 del XII secolo, quando si profil\u00f2 la possibilit\u00e0 della canonizzazione di Bernoardo (avvenuta ad opera di papa Celestino III il 19 dicembre 1192).\nLa veridicit\u00e0 dei fatti narrati nella \"Vita\" \u00e8 accettata con molte riserve dagli storici. L'attivit\u00e0 di Bernoardo legata alle committenze artistiche \u00e8 concentrata nei capitoli 1-11 e 47-51. Si pensa che tali passi potrebbero essere rielaborazioni successive o addirittura interpolazioni. In entrambi i casi, ne sarebbero responsabili i monaci di san Michele, intenti a promuovere la canonizzazione del vescovo."}
{"id": "260364", "revid": "14214", "url": "https://it.wikipedia.org/wiki?curid=260364", "title": "Kilojoule per mole", "text": ""}
{"id": "260365", "revid": "287204", "url": "https://it.wikipedia.org/wiki?curid=260365", "title": "Philippe Mexes", "text": ""}
{"id": "260367", "revid": "648716", "url": "https://it.wikipedia.org/wiki?curid=260367", "title": "Joule per mole", "text": "Joule per mole (simbolo J\u00b7mol\u22121) \u00e8 un'unit\u00e0 di misura del Sistema tecnico usata tradizionalmente in chimica e scienza dei materiali per esprimere l'energia per unit\u00e0 di quantit\u00e0 di sostanza. Nel SI l'energia \u00e8 misurata in joule, e la quantit\u00e0 di sostanza in moli: il J/mol \u00e8 stato derivato come unit\u00e0 tecnica da unit\u00e0 del Sistema Internazionale.\nIn chimica, oggi si preferisce invece utilizzare l'elettronvolt, eV. Il fattore di conversione \u00e8 pari al rapporto tra il numero di Coulomb (il rapporto tra un Coulomb e la carica elementare), e il numero di Avogadro. Il rapporto tra le mantisse \u00e8:\ne, introducendo anche gli ordini di grandezza, la conversione risulta:\nQuest'ultimo valore numerico, \u00e8 lo stesso della costante di carica elettrica di Faraday espressa in C/mol."}
{"id": "260368", "revid": "14214", "url": "https://it.wikipedia.org/wiki?curid=260368", "title": "Chilojoule per mole", "text": ""}
{"id": "260369", "revid": "9759", "url": "https://it.wikipedia.org/wiki?curid=260369", "title": "Fichte", "text": ""}
{"id": "260374", "revid": "15756", "url": "https://it.wikipedia.org/wiki?curid=260374", "title": "Colin McRae Rally", "text": "Colin McRae Rally \u00e8 una serie di videogiochi di guida rally sviluppato e distribuito dalla Codemasters per diverse piattaforme (inizialmente per PlayStation e Windows e successivamente per Mac, PlayStation 2, Xbox, Game Boy Advance e dispositivi Android ed iOS).\nIl gioco fin dalle prime versioni mira alla simulazione realistica di ogni particolare che caratterizza una corsa rally (danni, derapate, etc); prende il nome dal pilota Colin McRae che ha collaborato nel fornire il supporto tecnico. Il gioco ha avuto un enorme popolarit\u00e0 e successo tra i giovani di tutte le et\u00e0 appassionati di macchine in generale ed \u00e8 considerato il videogame pi\u00f9 rappresentativo del rally mondiale.\nVersioni del gioco.\n\"Colin McRae Rally\".\nI rally sono 8: Australia, Corsica, Grecia, Indonesia, Monte-Carlo, Nuova Zelanda, Regno Unito e Svezia, mentre le auto sono 8 originali all'inizio, sono le seguenti: tra le 4WD ci sono la Ford Escort RS Cosworth, la Mitsubishi Lancer, la Subaru Impreza e la Toyota Corolla, mentre tra le 2WD spiccano la Renault Megane, la Seat Ibiza, la Skoda Felicia e la Volkswagen Golf. Andando avanti nel gioco \u00e8 possibile sbloccare altre 4 auto: Lancia Delta HF Integrale, Ford Escort MKII, Ford RS200 e Audi Quattro.\nTra gli avversari sono inoltre presenti piloti reali (Carlos Sainz, Didier Auriol, Juha Kankkunen, Richard Burns, Bruno Thiry, Piero Liatti, Allister McRae, Philippe Bugalski, Harri Rovanpera)\nBisogna completare le corse nelle diverse nazioni cercando di arrivare primo guadagnando pi\u00f9 punti possibili.\nOgni tappa vinta, d\u00e0 la possibilit\u00e0 di utilizzare un nuovo componente elaborato per utilizzarlo nelle successive gare.\n\"Colin McRae Rally 2.0\".\nPubblicato nel 2000 per PlayStation e Microsoft Windows e nel 2002 per Game Boy Advance, e considerato da molti il migliore della serie, permette di disputare il campionato del mondo rally 2000.\n\"Colin McRae Rally 3\".\nIn questo capitolo, uscito nel 2002 e primo per PlayStation 2, nella modalit\u00e0 campionato, si far\u00e0 parte della squadra Ford nei panni di Colin McRae alla conquista del mondiale rally 2002. Codemasters all'epoca pens\u00f2 che, dal momento che Colin McRae era sotto contratto Ford, sarebbe stato pi\u00f9 realistico per i giocatori impersonare direttamente il pilota scozzese guidando la sua auto. La vettura utilizzata in modalit\u00e0 Campionato \u00e8 una Ford Focus RS WRC02.\nOltre alle auto Ford, potremo utilizzare tutte le altre auto nella modalit\u00e0 Percorsi, dove inoltre potremo rivedere i rally gi\u00e0 svolti e ripetere le varie tappe, che comprendono: la Svezia, sotto la neve; la Finlandia, umida e piena di salti da prendere in velocit\u00e0; la Grecia, un rally molto complesso a causa delle strade sconnesse; gli Stati Uniti, un rally molto veloce; il Giappone, il rally pi\u00f9 difficile a causa delle strade asfaltate bagnate e fangose e sempre sotto fortissimi nubifragi; la Spagna, il rally pi\u00f9 semplice, su asfalto dove si pu\u00f2 spesso tagliare le curve; l'Australia, rally caratterizzato da strade di ciottoli e strettoie in mezzo alle foreste e la Gran Bretagna, un misto fra asfalto e ghiaia bagnata.\nInoltre i danni alle auto saranno pi\u00f9 realistici, poich\u00e9 le auto potranno perdere tutte le ruote e accusare malfunzionamenti interni non poco gravi, che porteranno la nostra vettura a non funzionare per niente. E pi\u00f9 disastri accadranno alla macchina, pi\u00f9 sar\u00e0 remota la possibilit\u00e0 di vincere le tappe Rally.\n\"Colin McRae Rally 04\".\nUscito nel 2003, presenta diverse modalit\u00e0 di gioco: campionato, rally singolo, percorso singolo, campionato esperto (danni reali e difficolt\u00e0 alta) e campionato gruppo B.\nSi pu\u00f2 gareggiare in 8 Rally diversi che comprendono: la Svezia, sotto la neve; la Finlandia, umida e piena di salti da prendere in velocit\u00e0; la Grecia, un rally molto complesso a causa delle strade sconnesse; gli Stati Uniti, un rally molto veloce; il Giappone, il rally pi\u00f9 difficile a causa delle strade asfaltate bagnate e fangose e sempre sotto fortissimi nubifragi; la Spagna, il rally pi\u00f9 semplice, su asfalto dove si pu\u00f2 spesso tagliare le curve; l'Australia, rally caratterizzato da strade di ciottoli e strettoie in mezzo alle foreste e la Gran Bretagna, un misto fra asfalto e ghiaia bagnata.\nOgnuno di questi rally \u00e8 diviso in 6 gare e in 4 rally (Stati Uniti, Australia, Svezia, Gran Bretagna) da un rally superspeciale, un circuito sterrato in cui sfidare un avversario.\nLe Auto sono suddivise in 4 categorie: 4WD, le classiche auto da rally a 4 ruote motrici; 2WD, le auto pi\u00f9 leggere con trazione anteriore; Gruppo B, auto che venivano usate nelle gare soprattutto negli anni 80 che a causa dei troppi incidenti e morti provocati dalle corse di gruppo B vennero vietate; Speciali, che contengono auto che vengono sbloccate andando avanti nel gioco.\nLe Auto 4WD comprendono: Citroen Xsara Rally Car, Subaru Impreza 44s, Mitsubishi Lancer Evo7, Peugeot 206, Ford Focus.\nLe auto 2WD comprendono: Fiat Punto Abarth, Ford Puma, MG ZR Super 1600,Volkswagen Rally Golf e la bellissima, con cui SilverBarte si \u00e8 laureato campione del mondo, Citro\u00ebn Saxo.\nDurante il campionato, sono presenti delle prove che, se superate, consentono di ottenere parti migliori per l'auto.\n\"Colin McRae Rally 2005\".\n\"Colin McRae Rally 2005\" \u00e8 uscito nei negozi alla fine del 2004 per diverse piattaforme.\nIl gioco, oltre a riprodurre il campionato del mondo di rally del 2005, presenta molte altre modalit\u00e0 di gioco: SFIDE, classica modalit\u00e0 arcade dov'\u00e8 possibile gareggiare in un rally intero o in un solo percorso; CARRIERA, in questa modalit\u00e0 si parte guidando le categorie basilari del rally utilizzando auto non molto potenti ed a trazione anteriore e ottenendo nel corso della carriera punti in base al piazzamento nelle gare i quali serviranno a sbloccare le sfide successive, ma anche nuovi veicoli e messe a punto.\n\"Colin McRae: DiRT\".\nUscito per PC, PlayStation 3 e Xbox 360 nel 15 giugno 2007, utilizza un motore grafico della \"Codemasters\", il Neon Engine, a cui la software house ha lavorato per tre anni.\nI requisiti minimi sono:\nCPU: Pentium 4 @ 3.0GHz o Athlon 64 3.0GHz\nRAM: 1 GB\nGPU: GeForce 6800/Radeon X1300 o superiori\nmentre quelli consigliati sono:\nCPU: Intel Core 2 Duo @ 2.66Ghz o Athlon X2 3800+\nRAM: 2 GB\nGPU: GeForce 8800/Radeon X1950\nFruibile anche su PlayStation 3 il gioco vanta una grafica ampiamente migliorata e ricca rispetto alle precedenti versioni con diversi tipi di visuali anche dall'interno dell'abitacolo e con scarsissimi o quasi nulli rallentamenti durante il gioco. Migliorata anche la giocabilit\u00e0 grazie all'introduzione di nuovi veicoli e specialit\u00e0 off-road provenienti in gran parte dagli USA.\n\"Colin McRae Rally Mac\".\nNel 2007, a poca distanza dall'improvvisa scomparsa di Colin McRae, \u00e8 stata distribuita una versione del gioco per computer macOS sviluppata da Feral Interactive, del tutto simile a Colin \"McRae Rally 2005\" come struttura e veicoli disponibili, ma maggiorato della modalit\u00e0 \"Campionato\", e di alcune funzionalit\u00e0 ed auto.\n\"Colin McRae DiRT 2\".\nCodemasters ha pubblicato \"Dirt 2\" il 10 settembre 2009. Il gioco \u00e8 basato sulla tecnologia EGO.\nIn DiRT 2 \u00e8 presente una modalit\u00e0 World Tour che consente di gareggiare in varie location sparse per il mondo: Utah, Giappone, Malaysia, Cina, Croazia, Bassa California, Marocco, Los Angeles e Londra.\nSono presenti modalit\u00e0 di gara molto diverse tra loro, come Rally, Corsa a Tempo, Distruggi le Porte, Raid, Eliminazione e Dominazione, oltre alla semplice \"gara classica\".\nTra gli avversari sono inoltre presenti piloti reali (Ken Block, Travis Pastrana, Tanner Foust e Dave Mirra) che occasionalmente sfideranno il giocatore.\nSvolgendo le gare e completando particolari missioni il giocatore guadagna esperienza e sale di livello, sbloccando gradualmente nuove gare e livree e oggetti per personalizzare le vetture.\n\u00c8 presente anche una consistente modalit\u00e0 multiplayer.\nIl gioco \u00e8 uscito per PlayStation 3, Xbox 360, Wii, DS, PSP, macOS e PC con il supporto Games for Windows LIVE."}
{"id": "260375", "revid": "3926159", "url": "https://it.wikipedia.org/wiki?curid=260375", "title": "The Transplants", "text": ""}
{"id": "260377", "revid": "121768663", "url": "https://it.wikipedia.org/wiki?curid=260377", "title": "Prisma di Porro", "text": "Il prisma di Porro, dal nome dell'ideatore accademico Italiano Ignazio Porro (1801 \u2013 1875), \u00e8 un sistema di riflessione della luce, usato in modo pi\u00f9 pratico ed economico, rispetto agli specchi. \nLe immagini che attraversano un singolo prisma di Porro (come in foto a fianco) pu\u00f2 apparire speculata destra-sinistra, oppure capovolta sotto-sopra, a seconda della posizione del prisma rispetto all'immagine (con differenza di 90\u00b0). Infatti, l'utilizzo pi\u00f9 conosciuto di questa tipologia di prisma, \u00e8 quello di accoppiarne due, disponendoli ortogonalmente l'uno dall'altro (come nel disegno a fianco), per raddrizzare le immagini degli obiettivi di cannocchiali e di binocoli prismatici. \nViene adoperato anche in altre apparecchiature ottiche, come i piccoli telescopi e su alcune fotocamere e videocamere digitali."}
{"id": "260380", "revid": "363629", "url": "https://it.wikipedia.org/wiki?curid=260380", "title": "Pentaprisma", "text": "Il pentaprisma \u00e8 un prisma ottico a cinque facce, di cui quattro sono interessate dal percorso della luce: due fungono rispettivamente da superficie di ingresso ed uscita, due fanno da piani di riflessione; questi ultimi sono resi riflettenti, poich\u00e9 l'angolo d'incidenza troppo piccolo (inferiore all'angolo critico) impedisce di sfruttare la propriet\u00e0 di riflessione totale. A differenza del semplice prisma a riflessione, il pentaprisma produce un'immagine diritta sia in senso orizzontale (non invertita destra-sinistra) che verticale.\nImpiego in astronomia.\nSe i due piani di riflessione non sono resi riflettenti, il pentaprisma pu\u00f2 essere impiegato per l'osservazione del sole; in questo caso su tali piani si ha solo una riflessione parziale. La prima superficie riflette il 4%. Il restante 96% passa attraverso la superficie vetro/aria non riflettente e viene riflessa all'esterno per mezzo di alcuni piccoli specchi posti sopra l'alloggiamento del prisma. La seconda superficie disperde ancora una volta il 96% del 4% gi\u00e0 riflesso (sempre mediante riflessione parziale), cos\u00ec che alla fine rimangono disponibili per l'osservazione solo lo 0,16% della luce e della quantit\u00e0 di calore originarie. Tale quantit\u00e0 \u00e8 ancora eccessiva per la visione diretta perci\u00f2 tra pentaprisma ed osservatore deve essere interposto un filtro a densit\u00e0 neutra (neutral-density) o un polarizzatore.\nIl sistema di osservazione del sole mediante pentaprisma \u00e8 impiegato solo sui telescopi rifrattori. I telescopi riflettori sarebbero soggetti a surriscaldamento e quindi danneggiamento in analoghe condizioni: per questi ultimi \u00e8 quindi necessario attenuare la luce direttamente in ingresso all'ottica.\nImpiego in fotografia: pentaprisma a tetto.\nUna variante del pentaprisma \u00e8 il cosiddetto pentaprisma a tetto, in esso l'immagine \u00e8 invertita orizzontalmente poich\u00e9 una faccia riflettente \u00e8 stata suddivisa in due superfici reciprocamente perpendicolari. Queste non devono essere rese riflettenti, perch\u00e9 si ha gi\u00e0 riflessione totale.\nIl pentaprisma a tetto \u00e8 impiegato spesso nel mirino delle macchine fotografiche reflex (mirino a pentaprisma) perch\u00e9 permette di vedere l'immagine riflessa dallo specchio di tali macchine senza che risulti capovolta o invertita destra-sinistra (l'inversione orizzontale introdotta dal pentaprisma a tetto compensa quella gi\u00e0 presente nell'immagine riflessa dallo specchio mobile). \u00c8 un sistema adoperato nelle apparecchiature di fascia media o medio-alta; nelle macchine di fascia bassa \u00e8 sostituito da un pi\u00f9 economico pentaspecchio che, pur avendo identico principio di funzionamento, fornisce immagini meno luminose.\nUna caratteristica del pentaprisma \u00e8 che l'angolo dei raggi di luce in uscita \u00e8 sempre 90\u00b0 rispetto all'angolo di quelli in entrata, questo componente ottico \u00e8 quindi insensibile alle variazioni di inclinazione nel montaggio.\nImpiego nel Segnalamento Ferroviario.\nIl Pentaprisma viene utilizzato anche come parte dei moderni Segnali Ferroviari a Pentaprisma. Questi segnali costituiscono la terza generazione di dispositivi statici adottati dalle amministrazioni ferroviarie (dopo quelli a Fibre Ottiche e a Specchi Dicroici) nell'ottica di un abbattimento dei costi e della progressiva rimozione di organi in movimento.\nNei segnali a Pentaprisma, differentemente dai segnali a Specchi Dicroici che per quanto riguarda il colore continuano ad utilizzare vetrini colorati in pasta, sono presenti 3 vetrini inclinati di 67\u00b030' per il colore rosso, e 22\u00b030' per i colori giallo e verde i quali attraversati dal fascio di luce di una lampadina generano i colori corrispondenti, secondo dei precisi standard colorimetrici.\nSebbene moderni (concepiti durante gli anni '90), sono in via di sostituzione, assieme ai colleghi in Fibra Ottica e a Specchi Dicroici, con dispositivi a LED che annullano completamente la manutenzione ciclica, in quanto non vi \u00e8 una lampada da sostituire."}
{"id": "260387", "revid": "31789", "url": "https://it.wikipedia.org/wiki?curid=260387", "title": "Ghiandola endocrina", "text": "Una ghiandola endocrina \u00e8 una ghiandola di origine epiteliale che secerne ormoni. L'insieme di ghiandole e cellule endocrine costituiscono il sistema endocrino. Queste ghiandole sono prive del dotto escretore e quindi versano gli ormoni direttamente nel sangue e, attraverso questo, raggiungono tutti gli organi e i tessuti.\nLe ghiandole del sistema endocrino vengono suddivise in due gruppi:"}
{"id": "260389", "revid": "767487", "url": "https://it.wikipedia.org/wiki?curid=260389", "title": "Editore", "text": ""}
{"id": "260391", "revid": "1522738", "url": "https://it.wikipedia.org/wiki?curid=260391", "title": "Otto Disc", "text": ""}
{"id": "260392", "revid": "834", "url": "https://it.wikipedia.org/wiki?curid=260392", "title": "La marseillaise", "text": ""}
{"id": "260399", "revid": "767487", "url": "https://it.wikipedia.org/wiki?curid=260399", "title": "Transplants", "text": "I Transplants sono un gruppo musicale rap rock statunitense, formatosi a Los Angeles nel 1999. La loro musica fonde sonorit\u00e0 punk e rap.\nStoria.\nIl gruppo \u00e8 formato da Tim Armstrong (Rancid e ex-Operation Ivy), compositore, voce, e chitarra, Rob Aston (detto \"Skinhead Rob\"), voce, per quanto riguarda i pezzi hip-hop, Travis Barker (ex-Aquabats, blink-182, Box Car Racer e +44), batteria, pi\u00f9 percussioni ed altri effetti sonori.\nLa band californiana \u00e8 stata fondata nel 1999 da Armstrong; nel 2002 c'\u00e8 la prima uscita discografica (senza titolo) della band, che contiene i singoli \"D.J. D.J\" e \"Diamonds &amp; Guns\", prodotta dall'etichetta indipendente dello stesso Armstrong, la Hellcat Records.\nIl successo del primo album fu dovuto allo stile originale ed inaspettato da musicisti che prima operavano solo nella scena punk. I Transplants sono una sorta di \"supergruppo\" per via degli elementi molto famosi che contiene (tranne Aston) e per il fatto che comunque fin dall'inizio abbia collaborato con personalit\u00e0 musicali piuttosto celebri (come ad esempio il rapper Danny Diablo).\nNel 2005 esce il loro secondo lavoro: \"Haunted Cities\". Il disco vanta collaborazioni con artisti come Sen Dog (Cypress Hill), B-Real (Cypress Hill), Boo Yaa T.R.I.B.E. o Rakaa. Assieme a questi personaggi della scena Hip-Hop c'\u00e8 anche la partecipazione del pianista dei Rancid (gi\u00e0 presente a sul primo cd), Matt Freeman (Bassista dei Rancid) e alcuni noti DJ di Los Angeles. Il cd sar\u00e0 prodotto dalla \"La Salle Records\" (casa discografica di Travis) e dalla \"Atlantic Records\". Il cd non riscuoter\u00e0 un grande successo, visto che la seconda casa discografica non da grande importanza alla band. Il cd vende pochissimo: solamente 34000 copie. Paul Wall (rapper texano, southside) decide successivamente di elaborare un remix dell'album, da titolo \"Haunted Cities Screwd &amp; Chopped\". Il pubblico non apprezza nemmeno questo lavoro, nonostante ci\u00f2 Wall, dopo il Warped Tour, decide di fondare una band con Travis Barker (impegnato con DJ AM in quel periodo) e Skinhead Rob. La band si chiama \"Expensive Taste\".\nIl trio si \u00e8 riunito all'inizio del 2010 per registrare un nuovo album. Visti i tanti impegni dei componenti, hanno deciso di incontrarsi una volta alla settimana e precisamente il marted\u00ec (da qui sono nati i \"Transplants Tuesdays\"). L'album, intitolato \"In a Warzone\", \u00e8 stato pubblicato il 25 giugno 2013."}
{"id": "260406", "revid": "869733", "url": "https://it.wikipedia.org/wiki?curid=260406", "title": "Piccolo aiutante di Babbo Natale", "text": "Il piccolo aiutante di Babbo Natale (in inglese \"Santa's Little Helper\") \u00e8 il cane di razza greyhound della famiglia Simpson nell'omonima serie televisiva statunitense. Di color marrone, fa la sua prima comparsa proprio nel primo episodio della serie, intitolato \"Un Natale da cani\", quando viene trovato da Bart in un cinodromo, dopo essere stato abbandonato dal proprio padrone per via della sua incapacit\u00e0 nelle corse canine.\nNon fa altro che gironzolare per la casa, dormendo, mangiando e rosicchiando tutto quello che trova.\nAnche se non \u00e8 particolarmente sveglio n\u00e9 possiede particolari abilit\u00e0, \u00e8 benvoluto dai Simpson ed anche quando questi ultimi per un motivo o per l'altro lo cedono a terzi, successivamente tornano sulla loro strada rivolendolo ancora con loro.\nNel corso della serie dimostra in pi\u00f9 occasioni di avere un saldo legame di amicizia ed affetto con Bart.\nNella puntata \"La carica delle due dozzine ed uno\" diventa padre di 25 cuccioli, poi rapiti dal signor Burns il quale avrebbe voluto confezionare degli abiti con il loro pelo. Bart e Lisa riescono a dissuaderlo dall'uccidere i cuccioli, i quali diventeranno successivamente tutti dei campioni delle corse canine, arricchendo ulteriormente il gi\u00e0 plurimiliardario magnate."}
{"id": "260407", "revid": "2225", "url": "https://it.wikipedia.org/wiki?curid=260407", "title": "Pixel Art", "text": ""}
{"id": "260411", "revid": "219355", "url": "https://it.wikipedia.org/wiki?curid=260411", "title": "Intesa", "text": "Un'intesa \u00e8 un accordo fra lo Stato italiano e una confessione religiosa differente dalla religione cattolica. L'accordo consiste in atti contrattuali stipulati ed elaborati all'interno dell'ordinamento statuale tra soggetti qualitativamente ineguali. \u00c8 prevista dall' della Costituzione.\nSebbene le intese siano uno strumento finalizzato ad equiparare sul piano formale le altre confessioni religiose a quella cattolica all'interno dello Stato italiano, sono tuttavia uno strumento nettamente diverso dal trattato che fa parte dei Patti Lateranensi, essendo quest'ultimo un atto internazionale stipulato da due soggetti entrambi sovrani; le intese invece sono atti interni dell'ordinamento stipulati tra lo Stato, sovrano, e le confessioni che invece non lo sono.\nL'intesa pertanto \u00e8 un contratto interno di diritto pubblico, per il quale lo Stato non ha nessuna responsabilit\u00e0 internazionale.\nStipulazione dell'intesa.\nLa prima fase per il raggiungimento di un'intesa \u00e8 la trattativa, che inizia e si sviluppa a livello governativo (e non amministrativo come il semplice riconoscimento), tra la Commissione per le intese istituita dal Governo e dalla rappresentanza nazionale della relativa confessione che deve presentare un progetto d'intesa, il quale viene valutato ed eventualmente rivisto o approvato dalla Commissione. Dopodich\u00e9 il testo viene firmato dal rappresentante confessionale e dal sottosegretario alla Presidenza del Consiglio, per poi essere presentato alle Camere.\nLa particolarit\u00e0 del disegno di legge \u00e8 che pu\u00f2 essere accettato o respinto dal Parlamento, ma non emendato, ovviamente per non approvare un accordo difforme da quanto accettato dalla confessione religiosa. Nel caso di non approvazione da parte delle Camere, totale o parziale, il testo torna al Governo che deve riaprire le trattative con la confessione per eventuali e ulteriori modifiche.\nUna volta approvata la legge, si crea una fonte atipica, in quanto \u00e8 una fonte rinforzata che non pu\u00f2 essere abrogata se non con il consenso bilaterale delle due parti in oggetto, ovvero Stato e confessione religiosa. Tuttavia sono nettamente differenti anche in questo caso dai Patti Lateranensi, in quanto sono sottoposte sempre e comunque al sindacato di costituzionalit\u00e0.\nIntese firmate e mai perfezionate.\nIn alcuni casi, come ad esempio con l'UCOII, non si \u00e8 ancora riusciti ad arrivare ad una bozza di intesa nonostante l'apertura delle trattative, mentre in altri, esse sono state firmate ma successivamente non sono perfezionate dal parlamento, e pertanto non sono mai entrate in vigore:\nIntese firmate e in attesa di perfezionamento legislativo.\nAttualmente risultano firmate e in attesa di perfezionamento legislativo le seguenti intese:"}
{"id": "260416", "revid": "125295465", "url": "https://it.wikipedia.org/wiki?curid=260416", "title": "Anita Garibaldi", "text": "Moglie di Giuseppe Garibaldi, \u00e8 conosciuta come \"eroina dei due mondi\".\nBiografia.\nLe origini.\nAna Maria nacque in Brasile a Morrinhos, una frazione di Laguna nello Stato di Santa Catarina, figlia del mandriano Bento Ribeiro da Silva, detto \"Bent\u00f2n\", e di Maria Antonia de Jesus Antunes. La coppia ebbe tre figlie e tre figli. La bambina fu battezzata Ana e chiamata in famiglia Aninha, diminutivo di Ana in lingua portoghese. Sar\u00e0 Garibaldi ad attribuirle il diminutivo spagnolo Anita, con il quale \u00e8 nota. Dopo che la famiglia si trasfer\u00ec a Laguna, nel 1834, in pochi mesi morirono il padre (di tifo) e i tre figli maschi. La ragazza si mostr\u00f2 emancipata sin dall'inizio: amante della natura, impar\u00f2 presto a cavalcare. Non esit\u00f2 a fare il bagno nuda nel mare, senza curarsi della reazione scandalizzata degli abitanti della localit\u00e0 e della stessa madre, che reag\u00ec negativamente anche quando Ana, mentre raccoglieva granchi in riva al mare, fu toccata da un giovane ubriaco, e reag\u00ec sferrandogli un calcio, denunciandolo poi presso la gendarmeria.\nLo zio Antonio, nello stesso periodo, la inizi\u00f2 ai discorsi politici e agli ideali di giustizia sociale, in un Brasile governato dal pugno duro dell'impero. Tutti questi atteggiamenti suscitarono attorno a lei numerose maldicenze, e la madre, sperando di ricondurla alla ragione, le impose di sposare Manuel Duarte de Aguiar, un uomo molto pi\u00f9 grande di lei. Il matrimonio avvenne il 30 agosto 1835, il giorno stesso in cui la giovane compiva quattordici anni.\nL'incontro con Giuseppe Garibaldi.\nNel 1835 scoppi\u00f2 la rivolta \"farroupilha\", ossia la rivolta degli straccioni. La sommossa popolare segn\u00f2 profondamente l'animo di Anita, che guardava con ammirazione i ribelli, sognando di poter un giorno compiere le loro stesse gesta. Dopo quattro anni, il 22 luglio 1839, i rivoluzionari conquistarono momentaneamente la citt\u00e0, e gran parte degli abitanti di Laguna si rec\u00f2 in chiesa per intonare un \"Te Deum\" di ringraziamento al Signore. La ragazza era tra loro. Fu in questa occasione che vide per la prima volta Giuseppe Garibaldi, anch'egli presente nel luogo sacro assieme agli altri protagonisti della rivoluzione. Ricorda Garibaldi, nelle \"Memorie\", come il giorno seguente i due si incontrarono nuovamente, e lui la fissasse intensamente dicendole \u00abDevi essere mia\u00bb. Questa frase, pronunciata in italiano (non conosceva ancora bene il portoghese), la leg\u00f2 a lui per sempre:\nDa quel momento, dopo aver verosimilmente abbandonato il marito, Anita sar\u00e0 la compagna di Garibaldi, la madre dei suoi figli e la compagna di tutte le sue battaglie. Combatter\u00e0 sempre con gli uomini, e pare che venne spesso assegnata alla difesa delle munizioni, sia negli attacchi navali sia nelle battaglie terrestri. All'inizio del 1840, nella battaglia di Curitibanos, Anita cade prigioniera delle truppe imperiali brasiliane, ma il comandante, colpito dal temperamento della giovane, le concede di cercare il cadavere del marito sul campo di battaglia: Anita, approfittando della distrazione delle guardie, afferra un cavallo e fugge. Si ricongiunge con Garibaldi a Vacaria, nel Rio Grande do Sul.\nIl 16 settembre 1840 nasce il loro primo figlio al quale danno il nome di Domenico, ma che verr\u00e0 sempre chiamato Menotti in onore del patriota modenese Ciro Menotti. Dodici giorni dopo il parto, Anita sfugge a una nuova cattura. I soldati imperiali circondano la sua casa, uccidono gli uomini lasciati da Garibaldi a difesa e cercano di catturarla. Ma Anita, con il neonato in braccio, esce da una finestra (o da una porta secondaria), inforca il cavallo e fugge nel bosco. La sua abilit\u00e0 di cavallerizza e la sua vitalit\u00e0 la salvano ancora una volta. Rimane nascosta nel bosco per quattro giorni, senza viveri e con il neonato al petto, finch\u00e9 Garibaldi e i suoi la trovano. \u00c8 questo l'episodio al quale lo scultore Rutelli s'ispir\u00f2 per il monumento equestre ad Anita inaugurato sul Gianicolo a Roma nel 1932. A tre mesi Menotti \u00e8 portato dal padre in un fazzoletto a tracolla e riscaldato dal calore del corpo durante la ritirata nella sierra.\nNel 1841, essendo divenuta ormai insostenibile la situazione militare della rivoluzione brasiliana, Garibaldi e Anita prendono congedo da quella guerra e si trasferiscono a Montevideo, in Uruguay, dove rimarranno sette anni, durante i quali Garibaldi manterr\u00e0 la famiglia impartendo lezioni di francese e di matematica. Il 26 marzo 1842 i due si sposano nella parrocchia di San Francesco a Montevideo. Stando alle \"Memorie\" del generale, Garibaldi dovette dichiarare formalmente di avere notizia certa della morte del precedente marito di Anita. Negli anni successivi nascono Rosita (1843), che morir\u00e0 a soli 2 anni, Teresita (1845) e Ricciotti (1847), quarto e ultimo figlio. Nel 1848, alla notizia delle prime rivoluzioni europee, Anita con Teresita e Ricciotti s'imbarcano per Genova per spostarsi in seguito a Nizza, dove vengono ospitati dalla madre del generale. Garibaldi raggiunge Anita imbarcandosi su un altro bastimento qualche mese pi\u00f9 tardi.\nIl viaggio a Roma durante i moti del 1849.\nIl 9 febbraio 1849 a Roma avviene la proclamazione della Repubblica Romana.\nGaribaldi raggiunge la citt\u00e0 con un corpo di volontari raccolti tra le citt\u00e0 dell'Italia centrale; poco dopo Anita lascia Nizza e lo raggiunge. Quando il 30 aprile arrivano davanti a Roma i soldati del corpo di spedizione francese guidato dal generale Oudinot, inviato dalla Francia per rimettere Pio IX sul trono, subiscono una sonora sconfitta da parte dei volontari romani davanti alle mura di Roma, tra Porta Cavalleggeri e Porta San Pancrazio, lasciando sul terreno centinaia di morti e decine di prigionieri. Viene stabilita una tregua che scadr\u00e0 il 3 giugno, durante la quale Ferdinand de Lesseps (lo stesso che anni dopo diriger\u00e0 i lavori per il canale di Suez) viene incaricato di trovare un accordo con la Repubblica. Ma si tratta solo di un inganno dei francesi per guadagnare tempo e fare arrivare altri rinforzi dalla Francia.\nQuando riprendono i combattimenti, la preponderanza francese \u00e8 netta e, nonostante la strenua resistenza sul Gianicolo, a poco a poco le forze della Repubblica Romana perdono terreno finch\u00e9, il 4 luglio 1849, viene decisa la resa.\nLa fuga e la morte.\nGaribaldi decise di recarsi con tutti coloro che vorranno seguirlo a Venezia, che ancora resisteva agli Austriaci. Sebbene inseguito dai corpi di spedizione di quattro eserciti inviati dalla Francia, dalla Spagna, dall'Austria e dal regno delle due Sicilie, Garibaldi riusc\u00ec a condurre in salvo i suoi uomini nel territorio della Repubblica di San Marino, dove sciolse la sua brigata di volontari. Anita, febbricitante e incinta, segu\u00ec il marito a cavallo. Lo segu\u00ec anche nella cavalcata verso Cesenatico. Quando vi giunse era per\u00f2 gi\u00e0 divorata dalla febbre. Garibaldi con duecento seguaci cerc\u00f2 di raggiungere con 13 bragozzi Venezia, tuttavia, all'altezza della Punta di Goro alcune navi austriache lo intercettarono, impedendogli di proseguire. Alcune barche si arresero, altre si avvicinarono a terra. Tra queste quella di Garibaldi e Anita, che cercarono cos\u00ec di sfuggire alla cattura. Una volta sbarcati su un tratto di costa pressoch\u00e9 disabitato a nord del porto di Magnavacca, Garibaldi, la moglie e Giovanni Battista Culiolo, detto Leggero trovarono inizialmente riparo in un piccolo capanno costiero. Raggiunti da Gioacchino Bonnet, un patriota di Comacchio, i tre furono condotti attraverso le valli grazie alla complicit\u00e0 di alcuni locali che li trasportarono su percorsi sicuri. \nNelle valli di Comacchio la consorte di Garibaldi perse conoscenza; venne poi trasportata su una piccola barca, adagiata su un materasso e condotta presso la fattoria Guiccioli, in localit\u00e0 Mandriole di Ravenna, dove mor\u00ec il 4 agosto 1849. Il corpo fu frettolosamente sepolto nella sabbia dal fattore e da alcuni amici, nella vicina \"motta della Pastorara\", allo scopo di nascondere i resti alle perquisizioni delle pattuglie papaline. Sei giorni pi\u00f9 tardi, il 10 agosto 1849, la salma venne casualmente scoperta da un gruppo di ragazzini e poi tumulata nel cimitero di Mandriole.\nLe indagini sul decesso.\nIl 12 agosto 1849 il Delegato Pontificio di Polizia in Ravenna, conte Lovatelli (in sostanza il locale comandante della polizia papalina), consegn\u00f2 a monsignor Bedini, Commissario Pontificio Straordinario di Bologna, un rapporto nel quale si sostiene che \"tutto conduce a credere che fosse il cadavere della moglie o donna che seguiva il Garibaldi, sia per le prevenzioni che si avevano del di lui sbarco da quelle parti, sia per lo stato di gravidanza\". Il poliziotto aggiunge che il cadavere mostra \"segni non equivoci\" di strangolamento (tra l'altro anche lacerazioni alla trachea), come a dire che Garibaldi, per non essere impacciato nella fuga, avesse strangolato la moglie incinta. Il referto della polizia fu poi smentito dallo stesso medico che aveva esaminato il cadavere di Anita: nessuno strangolamento.\nInfatti, in seguito a un'accurata indagine giudiziaria delle autorit\u00e0 pontificie (le stesse che davano la caccia a Garibaldi per ucciderlo), esse finirono con il prosciogliere completamente i Ravaglia (la famiglia presso cui Anita, moribonda, aveva trovato riparo) da ogni accusa sia d'assassinio, sia di furto.\nI medici legali stessi (pontifici) dichiararono dopo esame del corpo che Anita era morta per cause naturali. Intorno alla morte di Anita, il rapporto dice: \u00abFu allora mandato a chiamare dalla boaria Giuseppe Ravaglia, ed essendo stato deciso di dare ricovero a quella donna, fu intrapreso il di lei trasporto per adagiarla in un letto esistente sul piano superiore, sul quale per\u00f2 non pot\u00e9 essere posata viva, perch\u00e9 su per le scale fu investita da una specie di convulsione che la tolse dai viventi\u201d. Intorno ai segni che parvero di strangolamento, il rapporto recita: \u00abE quei guasti nel suddetto cadavere riscontrati l'11 agosto, non derivano che dall'effetto della inoltrata putrefazione, la quale avendo agito meno nella parte anteriore del collo, perch\u00e9 il mento lo aveva maggiormente difeso dal calore tramandato dalla sabbia, le aveva lasciato un cerchio come di depressione, nel che convenne poscia lo stesso fisico in successivo esame sostenuto\u201d.\nFu necessario il permesso dell'arcivescovo di Ravenna perch\u00e9 il parroco di Mandriole potesse ospitare il corpo nel locale cimitero e, un tempo ottenuto, Anita venne l\u00ec sepolta, avvolta in una stuoia di canne palustri. Nel 1859 alcuni patrioti della zona riesumarono i resti per dare all'Eroina pi\u00f9 degna sepoltura, poche settimane prima dell'arrivo di Garibaldi, accompagnato dai figli Menotti e Teresita, da Nino Bixio e da alcuni fedelissimi, venuto a riprendere i resti della moglie per seppellirli a Nizza, non nascondendo la valenza affettiva e l'intento polemico della scelta: \nIl compito venne affidato all'amico d'infanzia Giuseppe Deideri, che lo port\u00f2 a termine l'11 novembre 1859 con la positura dei resti di Anita nella cappella del castello di Nizza, dove rimasero fino al 1931. Nel dicembre di quell'anno le spoglie di Anita furono nuovamente riesumate, alla presenza del nipote Ezio e trasferite provvisoriamente nel Pantheon del cimitero di Staglieno, accanto alle tombe di Nino Bixio e Stefano Canzio. Il 2 dicembre 1932, con un treno speciale, i resti vennero traslati a Roma, dove furono definitivamente deposti nel basamento del monumento equestre eretto in onore di Anita Garibaldi sul Gianicolo. La cerimonia si svolse alla presenza del presidente del Consiglio Benito Mussolini e vide la partecipazione di decine di migliaia di persone, oltre a quella delle delegazioni ufficiali di molti Paesi, tra i quali Brasile, Uruguay, Polonia, Ungheria, Francia, Grecia, Cuba e Giappone. La tomba venne chiusa alle ore 10 e 45.\nCultura di massa.\nAd Anita Garibaldi \u00e8 intitolato un premio sportivo, il trofeo Anita Garibaldi, messo in palio dal 2017 tra le nazionali maggiori di rugby a 15 femminile di e in occasione del loro incontro annuale nel Sei Nazioni, corrispettivo di quello maschile, il trofeo Giuseppe Garibaldi, assegnato nella stessa occasione.\nLa frazione di Anita di Argenta in provincia di Ferrara e la citt\u00e0 Anita Garibaldi nello Stato di Santa Catarina in Brasile portano il suo nome."}
{"id": "260417", "revid": "2225", "url": "https://it.wikipedia.org/wiki?curid=260417", "title": "Piccolo Aiutante di Babbo Natale", "text": ""}
{"id": "260419", "revid": "834", "url": "https://it.wikipedia.org/wiki?curid=260419", "title": "Www", "text": ""}
{"id": "260420", "revid": "18361", "url": "https://it.wikipedia.org/wiki?curid=260420", "title": "Plastificato", "text": ""}
{"id": "260425", "revid": "30428", "url": "https://it.wikipedia.org/wiki?curid=260425", "title": "Icq", "text": ""}
{"id": "260426", "revid": "486946", "url": "https://it.wikipedia.org/wiki?curid=260426", "title": "Pontefice Massimo", "text": ""}
{"id": "260429", "revid": "466539", "url": "https://it.wikipedia.org/wiki?curid=260429", "title": "Sichuan", "text": "Il Sichuan (; ) \u00e8 una provincia della Repubblica Popolare Cinese. La capitale \u00e8 Chengdu, mentre altre citt\u00e0 importanti sono Zigong (anche nota come Tzu-kung), Kangding, e Litang.\nGeografia fisica.\nLa provincia ha un'estensione di 485.000 chilometri quadrati e una popolazione di 90 milioni di abitanti, il che ne fa la terza provincia pi\u00f9 popolata della Cina. La popolazione \u00e8 composta di 53 etnie diverse tra cui la minoranza tibetana e quella Yi. Confina a nord con la provincia di Gansu, a nord-est con la provincia di Shaanxi, ad est con Chongqing, a sud-est con la provincia di Guizhou, a sud con la provincia di Yunnan, a ovest con la regione autonoma del Tibet e a nord-ovest con la provincia di Qinghai.\nSi trova nella parte sud-occidentale della Cina; \u00e8 attraversata da diversi fiumi, tra cui il pi\u00f9 importante \u00e8 il Fiume Azzurro. Ad est \u00e8 situata la depressione chiamata \"conca rossa\", molto fertile e con un clima caldo ed inverni miti, ad ovest altopiani freddi e montagne che segnano l'inizio del Tibet. Questa provincia \u00e8 anche uno degli habitat naturali del panda gigante.\nStoria.\nIl Sichuan fu unito all'impero durante la dinastia Qin. Fece parte della Cina unificata del primo imperatore da cui ottenne l'indipendenza nell'anno 24, ma dal X secolo \u00e8 di nuovo parte della Cina. Le frontiere della provincia furono modificate nel 1997 quando la citt\u00e0 di Chongqing ottenne il rango di municipalit\u00e0. Qui nacque il riformatore Deng Xiaoping.\nEconomia.\nL'economia \u00e8 basata sulla produzione di cereali, bachi da seta e olio. Dispone anche di industrie metallurgiche, elettroniche e farmaceutiche. Nel Sichuan sono situate miniere di ferro ed altri minerali."}
{"id": "260431", "revid": "92723", "url": "https://it.wikipedia.org/wiki?curid=260431", "title": "Scutari", "text": "Scutari (), storicamente anche Scodra (in albanese: Shkodra o \"Shkod\u00ebr\"), \u00e8 un comune albanese di 135 612 abitanti, capoluogo della prefettura omonima, situato nell'Albania nord-occidentale, tra le sponde del Lago di Scutari, vicino ai fiumi Drin, Buna e Kir, nelle vicinanze delle Alpi dinariche.\nScutari \u00e8 luogo culturalmente importante per la nazione albanese, viene infatti considerata \"La culla della cultura albanese\", oppure la \"Firenze dei Balcani\"; La citt\u00e0 da sempre \u00e8 considerata la capitale culturale dell'Albania.\nIn seguito alla riforma amministrativa del 2015, sono stati accorpati a Scutari i comuni di Ana e Malit, Berdic\u00eb, Daj\u00e7, Gur i Zi, Postrib\u00eb, Pult, Rrethinat, Shal\u00eb, Shosh e Velipoj\u00eb, portando la popolazione complessiva a 135.612 abitanti (dati censimento 2011).\nGeografia fisica.\nScutari \u00e8 situata sul margine orientale del lago di Scutari, il pi\u00f9 grande dei Balcani, con una superficie di 370\u00a0km\u00b2.\nAd oriente del centro abitato scorre il fiume Kir che, presso il colle del castello di Rozafa, si unisce al fiume Drin. Quest'ultimo sfocia poche centinaia di metri dopo nella Boiana(buna in albanese), l'emissario del lago di Scutari. La citt\u00e0 \u00e8 circondata ad occidente e ad settentrione dalle propaggini meridionali delle Alpi Dinariche. Le vette pi\u00f9 importanti sono il Cukal (1.722 metri), il Maranaj (1.576 metri), il Tarabosh e lo Sheldi (541 metri).\nInoltre sorge nei pressi di due valichi di confine con il Montenegro: Hani i Hotit e Muriqan. La strada per Podgorica \u00e8 a soli 36\u00a0km (via Hani i Hotit), la strada per Dulcigno e il mare Adriatico a 18 (via Muriqan). Famosa la spiaggia di Velipoja sul Mar Adriatico.\nIl clima \u00e8 di tipo mediterraneo, con inverni solitamente freddi ed estati calde. In inverno la temperatura difficilmente scende al di sotto dei -5 C\u00b0, invece d'estate pu\u00f2 arrivare a 40 C\u00b0.\nStoria.\nScutari venne fondata attorno al V-IV secolo a.C. L'etimologia del nome dovrebbe derivare da \"Sco' Drinon\", ovvero \u00ab\"luogo dove passa il fiume Drin\"\u00bb.\nDa scavi archeologici eseguiti al castello Rosafa, si deduce che il centro era abitato gi\u00e0 dall'et\u00e0 del bronzo. Popolata dagli Illiri, nel 168 a.C. Scutari fu il teatro dello scontro finale che pose fine alla terza guerra illirica e al regno di Genzio. Colonizzata dai Romani, \"Scodra\" divenne un importante snodo stradale e commerciale della provincia dell'Illyricum. A seguito della morte dell'imperatore Teodosio il Grande e della successiva divisione in due dell'Impero romano, Scodra venne inclusa nei territori dell'Impero romano d'Oriente.\nNel VII secolo l'imperatore Eraclio cedette la citt\u00e0 ai Serbi. Successivamente cadde nelle mani dei Bulgari e poi nuovamente dell'Impero romano d\u2019Oriente. Nel 1042 i Bizantini vennero cacciati dal principe serbo Stefano Vojislav che fece di Scutari la sede della sua corte. Annessa al despotato d'Epiro nel 1214, la citt\u00e0 torn\u00f2 in mani serbe nel 1330, quando il re Stefano Uro\u0161 III De\u010danski ne affid\u00f2 il governo al figlio Stefano Du\u0161an. Alla morte di quest'ultimo Scutari e il suo contado entrarono nell'orbita della famiglia Bal\u0161i\u0107, che dominava il vicino Principato di Zeta.\nIl dominio veneziano.\nSpinti dalla crescente minaccia ottomana, nel 1396 i Bal\u0161i\u0107i cedettero il controllo della citt\u00e0 ai Veneziani. Durante la dominazione di Venezia venne fortificato il castello cittadino e furono redatti gli \"Statuti di Scutari\".\nDopo la morte di Scanderbeg e il progressivo sfaldamento della Lega di Alessio Scutari venne a trovarsi in prima linea contro l'avanzata turca in Albania. Nel 1474 un primo assedio ottomano venne respinto dai Veneziani. Tre anni dopo gli Ottomani, guidati dal sultano Maometto II in persona, cinsero nuovamente d'assedio Scutari. Dopo sette mesi di combattimenti la guarnigione veneziana fu costretta a capitolare e ad abbandonare la citt\u00e0.\nNel corso della dominazione ottomana, durata pi\u00f9 di quattro secoli, Scutari divenne sede di un sangiaccato e, in virt\u00f9 della sua posizione strategica, un importante centro commerciale e culturale. Nel 1867 il sangiaccato di Scutari, venne unito a quello di \u00dcsk\u00fcb ed elevato al rango di vilayet.\nDurante la prima guerra balcanica Scutari venne messa sotto assedio dalle truppe montenegrine supportate da quelle serbe. Il 23 aprile 1913, dopo sette mesi d'assedio, il comandante della guarnigione ottomana Essad Pasci\u00e0 si arrese ai Montenegrini. Nonostante le ambizioni di conquista di quest'ultimi, a seguito dell'esito della Conferenza di Londra, Scutari venne annessa nel neoistituito Principato d'Albania.\nDurante la prima guerra mondiale, con il collasso del nuovo stato albanese, Scutari venne nuovamente occupata dai Montenegrini il 27 gennaio 1915. Il 23 gennaio 1916 la citt\u00e0 cadde nelle mani dell'esercito austroungarico e sar\u00e0 presa dalle truppe dell'Intesa solamente il 30 ottobre 1918.\nMonumenti e luoghi d'interesse.\nIl monumento pi\u00f9 importante \u00e8 il castello situato sulla collina alle porte della citt\u00e0. Fu costruito nel IV secolo a.C. Il suo nome \u00e8 \"Rosafa\", in albanese \"\"Kalaja e Rozafes\". La citt\u00e0 di Scutari in generale presenta fasi diverse di costruzione, dal periodo illirico fino ai giorni nostri. La citt\u00e0 vecchia \u00e8 formata dai diversi quartieri intorno al castello di Rosafa, fino al nord della citt\u00e0, con abitazioni costruite con le rovine delle mura illiriche, romano-bizantine e veneziane e con abitazioni storiche del periodo ottomano.\nCastello di Rozafa.\nIl castello di Scutari venne costruito su un'alta collina, ricoperta interamente di rocce difficili da scalare. Per la sua posizione strategica fu per secoli un inattaccabile bastione. La storia del castello si trova a met\u00e0, tra mito e leggenda, senza nascondere una verit\u00e0 storica. Si racconta di come il castello sarebbe ripetutamente crollato e secondo un oracolo, per evitare altri cedimenti, era necessario un sacrificio umano. con l'inganno fu sacrificata Rosafa, moglie di uno dei costruttori del castello, la quale fu murata viva, ma in maniera da lasciare liber\u00e0 met\u00e0 del corpo per permetterle di allattare, cullare, abbracciare ed ammirare regolarmente il figlioletto. Si sa con certezza che Scutari fu capitale del popolo degli Illiri, e negli scavi si trovano interessanti ritrovamenti dell'epoca. Questo dimostra che gi\u00e0 al tempo degli Illiri il castello era utilizzato per proteggere la popolazione locale. Infatti le popolazioni che abitavano Scutari gi\u00e0 nel 230 a.C., in caso di pericolo di un assedio o causa di tremende alluvioni, si rifugiavano sulla collina di rocce, che poi prese il nome di \"Kalaja e Shkodres\".\nCattedrale di Scutari.\nUno degli edifici storici pi\u00f9 importanti dei quartieri cattolici \u00e8 la cattedrale della citt\u00e0, dedicata a Santo Stefano protomartire, chiamata \"Kisha e Madhe\" ovvero \"Chiesa Grande\"\" e visitata nel 1993 da papa Giovanni Paolo II. La cattedrale \u00e8 la chiesa principale dell'arcidiocesi di Scutari-Pult.\nL'orologio Inglese.\n\u00c8 l'unico edificio di Scutari che ha l'aspetto di un castello medioevale.\nLa casa, insieme alla torre dell'orologio venne costruita con gli ingenti fondi del lord inglese Paget, recatosi in Albania per diffondere il protestantesimo. Trasferitosi a Scutari alla fine del XIX secolo, dopo notevoli avventure per il possesso di fabbricati e di quei terreni, volle costruire qualcosa in stile medievale, che richiamasse il passato dell'Albania, non molto coerente in realt\u00e0 per l'epoca di costruzione. A ogni modo \u00e8 un complesso unico. Prima dell'erezione della torre in quel luogo si trovava la casa dei Domnori.\nNonostante l'ambientazione medioevale albanese, l'orologio inglese, come viene comunque chiamato dalla popolazione, richiama l'attenzione dei turisti, e qualsiasi passante \u00e8 disposto a raccontare la storia di questa costruzione che si richiama all'epoca del feudalesimo albanese.\nCultura.\nIstruzione.\nSecondo lo storico E. Jacques, la prima scuola fu fondata nel 1698 dalle missioni di papa Clemente XI. La stampa a caratteri mobili fu introdotta nella citt\u00e0 solo 38 anni dopo l'invenzione di Johann Gutenberg. Nel 1858 ne abbiamo la prima foto, eseguita dal piacentino Pietro Marubi Nel 1877 fu fondato il Collegio Saveriano, all'inizio come scuola mercantile e poi come liceo classico. Un anno dopo, nel 1878 l'Ordine delle Sorelle Stigmatine apr\u00ec la prima scuola femminile francescana. Scutari \u00e8 sede della prima scuola media superiore statale d'Albania (\"gjimnazi shtet\u00ebror\"), ora chiamata \"gjimnazi 28 Nentori\". Nella citt\u00e0 \u00e8 presente l'Universit\u00e0 Luigj Gurakuqi ed \u00e8 nata la prima opera albanese, il teatro Migjeni e il primo cinema. In citt\u00e0 venne costruito nel 1888 il primo osservatorio astronomico.\nArte.\nA Scutari nacque e mor\u00ec Kol\u00eb Idromeno, precursore del realismo e della pittura paesaggistica albanese, e progettista di alcuni dei pi\u00f9 famosi edifici della citt\u00e0.\nIdromeno fu tra i primi a organizzare a Scutari e in Albania spettacoli cinematografici grazie ai rapporti che aveva con i fratelli Lumi\u00e8re, e a portare l'arte fotografica, dopo Pietro Manubi.\nGeografia antropica.\nSuddivisioni storiche.\nLa citt\u00e0 \u00e8 suddivisa in diversi quartieri fra i quali gli importanti, Parruc\u00eb e Skenderbeg; quest'ultimo \u00e8 il pi\u00f9 importante quartiere di religione cattolica ed anche uno dei pi\u00f9 grandi della citt\u00e0. In esso troviamo il cimitero cattolico \"Varrezat e Rrmajit\" negli ultimi anni recuperato dal degrado, conserva diverse tombe monumentali. I quartieri pi\u00f9 antichi della citt\u00e0 nuova dopo l'alluvione sono: Gjuhadol, Perash, Zdrale, Dugajt e Reja, Dudas, Ajas\u00ebm. Successivamente sono nati i quartieri di Parruc\u00eb, Xhabije, Ba\u00e7ja e \u00c7akejve, Rus e Kiras.\nInfrastrutture.\nLa SH1 conduce al confine albanese-montenegrino tramite il valico di frontiera Han i Hotit. Il tratto stradale tra Hani i Hotit (confine montenegrino) e Scutari \u00e8 stato completato nel 2013 come standard a carreggiata unica. \nLa SH5 \u00e8 l'autostrada da Scutari a Morin\u00eb, confine con il Kosovo.\nAmministrazione.\nGemellaggi.\nScutari \u00e8 gemellata con:\nSport.\nLa citt\u00e0 vanta un club calcistico nella prima divisione albanese, la Kategoria Superiore, il Klubi Sportiv Vllaznia."}
{"id": "260432", "revid": "125360364", "url": "https://it.wikipedia.org/wiki?curid=260432", "title": "Antipapa Giovanni XXIII", "text": "Eletto papa nel conclave di maggio 1410 tenutosi a Bologna a seguito del decesso di Alessandro V (eletto da meno di un anno a Pisa, nel giugno del 1409), Giovanni XXIII venne poi dichiarato antipapa, pur se per circa cinque secoli ufficialmente continu\u00f2 a figurare come un papa legittimo. Durante il periodo del suo pontificato vissero altri due papi (di cui un antipapa) in sedi differenti: Papa Gregorio XII (deposto dal concilio non riconosciuto di Pisa del 1409) a Roma e l'antipapa Benedetto XIII ad Avignone.\nDopo un primo tentativo effettuato con la forza contro Gregorio XII e andato male, per accentrare il suo potere contro la divisione della Chiesa, su pressione dell'imperatore Sigismondo di Lussemburgo, convoc\u00f2 il Concilio di Costanza per trovare una soluzione pi\u00f9 diplomatica allo scisma d'Occidente. Una volta a Costanza, Giovanni XXIII promise per tre volte che avrebbe lasciato il pontificato per agevolare la soluzione dello scisma, ma quando si rese conto che dopo la rinuncia rischiava di essere imprigionato proprio come era successo a Celestino V poco pi\u00f9 di un secolo prima, si diede alla fuga. Catturato, venne processato dal Concilio stesso e deposto.\nBiografia.\nApparteneva alla famiglia dei Cossa, o Coscia, signori delle isole di Procida e Ischia, legata alla dinastia angioina.\nLa gran ricchezza sua e della famiglia fu ottenuta in larga misura mediante \"...l'esercizio della pirateria e all'imposizione delle decime sui traffici marittimi\".\nFrequent\u00f2 l'Universit\u00e0 di Bologna dove si laure\u00f2 in diritto e intraprese una brillante carriera ecclesiastica grazie all'appoggio dell'influente cardinale napoletano Filippo Carafa.\nIl nuovo papa eletto nel 1389, Bonifacio IX, parente di Cossa per parte di madre, gli permise di divenire presto arcidiacono e prender residenza a Roma con incarico di cubiculario, ossia cameriere privato del pontefice. Secondo i suoi detrattori, molto attivi dopo la deposizione a Costanza, in quegli anni Cossa impieg\u00f2 una ingente quantit\u00e0 di denaro per comprare il titolo cardinalizio, intrattenendo peraltro una relazione more uxorio con la cognata Caterina Carbone, moglie del fratello Marino e sorella del cardinale Francesco Carbone. Durante il processo a Costanza emerse anche che in quello stesso periodo Cossa era divenuto ricchissimo grazie alla compravendita delle cariche ecclesiastiche e delle indulgenze papali in occasione del Giubileo del 1400.\nIl processo di Costanza dipinse Cossa come un uomo corrotto nei costumi e nell'animo, violento fino ad essere sanguinario, sessualmente pervertito e del tutto indifferente ai suoi doveri di capo della Chiesa, tanto da essere stato soprannominato \"cardinale Diavolo\". Tra i suoi pi\u00f9 accesi accusatori, il segretario apostolico Teodorico di Nieheim afferm\u00f2 che \u00abnon vi era stato peccato di pensiero, parola o azione che egli non avesse commesso\u00bb e che, nel periodo in cui era stato cardinale legato a Bologna, Cossa aveva violentato pi\u00f9 di duecento tra vergini, suore e donne maritate. Tale immagine negativa, per lo pi\u00f9 \"cucita\" addosso a Cossa dai suoi nemici e da chi si era dato da fare per defenestrarlo dal papato, ha resistito per secoli ed \u00e8 confluita senza alcuna seria verifica in tutta la storiografia successiva fino ai nostri giorni. Nella sua celebre \"Storia d'Italia\" Indro Montanelli scrisse che \u00abCossa aveva tutte le qualit\u00e0 che un sacerdote non dovrebbe avere: era un politicante ambizioso e accorto, un amministratore abile e rapace, un generale sagace e spietato. Perch\u00e9 avesse fatto il prete invece che il condottiero, non si sa. Ancora meno si sa perch\u00e9 lo elessero Papa, e in un momento come quello\u00bb. Tra gli storici della Chiesa che hanno provato a fare ordine nelle fonti e ridimensionare la \"leggenda nera\" dell'\"altro Giovanni XXIII\" vanno ricordati Georg Erler e soprattutto, pi\u00f9 recentemente, il cardinale Walter Brandm\u00fcller, autore di un saggio intitolato \"Giovanni XXIII nel giudizio della storia, ovvero il potere dei luoghi comuni\u201d.\nNel 1402 Papa Bonifacio IX lo nomin\u00f2 cardinale diacono di Sant'Eustachio, mentre un anno dopo lo nominava legato per Bologna e la Romagna. Cossa entr\u00f2 da trionfatore a Bologna (3 settembre 1403), mentre in Romagna la citt\u00e0 di Forl\u00ec gli oppose strenua resistenza, riuscendo a mantenere una propria autonomia. Egli rafforz\u00f2 comunque il potere della Chiesa nella regione e stabil\u00ec un'alleanza con la citt\u00e0 di Firenze.\nS'impegn\u00f2 per ricomporre lo Scisma d'Occidente, cercando di fare da intermediario tra il nuovo papa romano Gregorio XII e l'avignonese Benedetto XIII, ma le sue trattative fallirono, quindi su sua iniziativa fu indetto un concilio nel 1408 a Pisa. Nel maggio di quello stesso anno Cossa fu uno dei sette cardinali che abbandonarono Gregorio e che insieme a quelli che erano obbedienti a Benedetto indissero il Concilio di Pisa. Il finanziamento del concilio di Pisa avvenne tramite i beni dello stesso Cossa e con un aiuto da parte del comune di Firenze e di Luigi II d'Angi\u00f2, che aveva nel Cossa un importante alleato contro il suo rivale Ladislao d'Angi\u00f2 Durazzo. Il concilio, che si tenne da marzo a luglio 1409, depose i due pontefici ed elesse papa Alessandro V, che dopo appena dieci mesi mor\u00ec. Il successivo conclave, che si tenne a Bologna, elesse il 10 maggio 1410 lo stesso Baldassarre Cossa, che scelse il nome di suo padre e divenne Giovanni XXIII.\nAmico di Giovanni di Bicci de' Medici, fece accedere i Medici all'attivit\u00e0 della Camera Apostolica, permettendo al loro Banco di riscuotere le decime e ricavarne una percentuale, un'opportunit\u00e0 che accrebbe notevolmente le fortune finanziarie della famiglia.\nUn obiettivo importante per Giovanni XXIII era la riconquista di Roma, occupata dalle truppe di Ladislao, che furono cacciate con Luigi II (12 aprile 1411). In seguito per\u00f2 Giovanni perse l'appoggio di Luigi e cerc\u00f2 il sostegno del nuovo imperatore Sigismondo di Lussemburgo, oltre all'appoggio generale dei vari re cristiani, nominando vari cardinali per ciascuno dei regnanti.\nNel 1411, il 29 aprile, Giovanni XXIII convoc\u00f2 un nuovo concilio a Roma per la primavera successiva, gi\u00e0 previsto dal Concilio di Pisa. Riusc\u00ec a trovare un'intesa con Ladislao di Napoli nel 1412, ma la pace ebbe breve durata e, dopo l'apertura del concilio (10 febbraio 1413), dovette chiuderlo solo un mese dopo e riparare a Bologna dopo l'assedio di Roma da parte delle truppe di Ladislao, comandate da Angelo Tartaglia. Fu scelta allora una nuova sede, Costanza, in territorio imperiale, quindi sotto la giurisdizione di Sigismondo di Lussemburgo.\nIl concilio di Costanza, indetto nella citt\u00e0 di Lodi in Italia, si apr\u00ec il 1\u00ba novembre 1414. In quell'anno Giovanni XXIII e l'imperatore Sigismondo, dopo essersi accordati a Lodi, si diressero verso Cremona, passando il primo da Castelnuovo Bocca d'Adda e il secondo da Pizzighettone. Nell'agosto del 1414 moriva re Ladislao, quindi nel Cossa si riaccese la speranza di rivedere Roma. Nel frattempo il concilio stava prendendo una piega a lui sfavorevole: spinto all'abdicazione, abbandon\u00f2 Costanza e, con la protezione del Duca d'Austria Federico IV d'Asburgo, si rifugi\u00f2 nel castello di Sciaffusa, poi a Laufenburg e infine a Friburgo.\nQuesta fuga contrari\u00f2 l'imperatore, che si fece consegnare Giovanni XXIII da Federico d'Austria e lo fece imprigionare a Radolfzell vicino a Costanza. Fu quindi processato davanti al concilio e deposto il 29 maggio 1415. Passato nelle mani del conte palatino del Reno Ludovico di Wittelsbach, venne rinchiuso nel castello di Hausen presso Mannheim e poi, dopo una tentata evasione, a Heidelberg.\nL'11 novembre 1417 venne eletto papa Martino V, il quale inizi\u00f2 le trattative per la sua liberazione. Venne infine consegnato ai commissari pontifici nell'aprile del 1418, grazie all'intervento di Giovanni di Bicci de' Medici, che pag\u00f2 per la sua liberazione, attraverso un suo agente, la notevole somma di 30.000 fiorini. Dopo aver tentato, in un primo tempo, di fuggire, temendo di avere, con Martino V, la stessa sorte che ebbe papa Celestino V con papa Bonifacio VIII, fu ricatturato e, con animo rassegnato, si rec\u00f2 a Firenze, dove arriv\u00f2 il 23 giugno 1418 e, vestito come un dottore di legge, si present\u00f2 davanti a Martino V riconoscendolo legittimo pontefice. Per i suoi meriti, il papa concesse al Cossa di rientrare nel Sacro Collegio come vescovo di Frascati.\nMor\u00ec a Firenze il 22 dicembre 1419 e fu sepolto, come da lui richiesto, nel Battistero di Firenze, al quale aveva donato la preziosa reliquia di un dito di San Giovanni Battista (oggi al Museo dell'Opera del Duomo). Per lui fu costruita tra il 1425 e il 1430 la bellissima sepoltura opera di Donatello e Michelozzo.\nLegittimit\u00e0.\nBisogna dire che per quanto il Concilio lo abbia deposto ufficialmente come antipapa, in realt\u00e0 molti contemporanei, tra cui lo stesso Martino V che era stato suo sostenitore contro Gregorio XII, lo vedevano come il papa legittimo che doveva essere deposto per il bene della Chiesa e non come un usurpatore; per costoro, Gregorio XII aveva smesso di essere papa gi\u00e0 nel 1409. Come soluzione per chiudere lo scisma, il Concilio auspicava che i tre pretendenti al papato accettassero di dimettersi spontaneamente; a dimettersi, tuttavia, fu soltanto Gregorio XII: Giovanni XXIII venne processato e deposto, e Benedetto XIII tergivers\u00f2 a lungo, fin quando il Concilio dichiar\u00f2 deposto anche lui.\nLa legittimit\u00e0 di Giovanni XXIII, pur messa in discussione, non fu mai veramente negata per cinque secoli, sino al 1947, quando il suo nome fu espunto dall'Annuario Pontificio (nella Basilica di San Paolo fuori le Mura, a Roma, nei tondi che raffigurano i papi, compare Giovanni XXIII al suo posto nell'ordine cronologico).\nConcistori per la creazione di nuovi (pseudo) cardinali.\nL'antipapa Giovanni XXIII durante il suo (anti) pontificato ha creato 18 (pseudo) cardinali nel corso di 4 distinti concistori.\nConclavi.\nDurante il periodo del suo cardinalato Baldassarre Cossa partecip\u00f2 ai conclavi:\nmentre non aveva partecipato ai conclavi:\nIl nome di Giovanni XXIII tra i papi e papa Roncalli.\nEgli non dev'essere confuso con il papa Giovanni XXIII del XX secolo. Il fatto che per pi\u00f9 di 500 anni non ci sia stato un Papa con il nome \"Giovanni\" (contro 22 in 1400 anni) \u00e8 probabilmente dovuto alla figura controversa che questo antipapa ha rappresentato. Quando il cardinale Angelo Giuseppe Roncalli fu eletto e divenne Papa Giovanni, ci fu una piccola controversia per decidere se lui doveva essere Giovanni XXIII oppure Giovanni XXIV: lui stesso dichiar\u00f2 che il suo nome pontificale era Giovanni XXIII mettendo a tacere la questione e dichiarando implicitamente di non riconoscere come papa il suo omonimo predecessore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "260435", "revid": "49074", "url": "https://it.wikipedia.org/wiki?curid=260435", "title": "Warmachine", "text": "Warmachine \u00e8 un wargame tridimensionale con miniature da 30 mm, edito negli Stati Uniti dalla Privateer Press. Il gioco \u00e8 ambientato negli Iron kingdoms, un mondo in stile steampunk che presenta caratteristiche fantasy mescolate a elementi tecnologici moderni.\nPer quanto riguarda i regolamenti \u00e8 stato pubblicato un manuale base, \"Prime\" (ristampato nel 2007 con il titolo \"Prime: Remix\") e tre espansioni: \"Escalation\", \"Apotheosis\" e \"Superiority\". Nel 2003 il manuale base \u00e8 stato pubblicato anche in italiano con il titolo \"Primus\".\nLa caratteristica principale di questo wargame \u00e8 che oltre alle truppe base gli eserciti fanno uso di possenti macchine da guerra chiamate \"warjack\", grossi automi antropomorfi mossi dalla forza del vapore. Queste macchine sono comandate dai \"Warcaster\" (\"Tecnomanti\"), i pezzi principali dell'esercito e praticamente i generali delle armate, e possono compiere tutta una serie di azioni speciali in virt\u00f9 delle loro dimensioni e della loro forza bruta.\nLe regole di Warmachine sono compatibili con quelle di Hordes, altro gioco della Privateer Press uscito nel 2006.\nGli eserciti.\nLe quattro principali nazioni che si contendono il predominio sugli Iron Kingdoms (i reami in cui \u00e8 ambientato il wargame) sono:\nModalit\u00e0 di gioco.\nLe partite di Warmachine prendono spesso l'aspetto di schermaglie. Un tipico contingente da battaglia \u00e8 formato dal warcaster e circa tre warjack che fanno parte del suo contingente e qualche unit\u00e0 di truppa che lo supporti. Una partita standard viene giocata a 35 punti e implica la presenza di un solo warcaster, le partite pi\u00f9 grandi di solito raggiungono i 100 punti e prevedono la presenza di due warcaster per contingente.\nI modelli fondamentali degli eserciti sono i warcaster. Essi sono dotati dell'abilit\u00e0 \"focus manipulation\" che gli permette di compiere due azioni fondamentali: assegnare punti focus ai warjack per renderli pi\u00f9 efficaci e lanciare incantesimi.\nI warjack hanno infatti capacit\u00e0 limitate. Non possono caricare, effettuare attacchi speciali e aggiungere dadi ai loro tiri di attacco e danni se non gli si assegnano in precedenza dei punti focus.\nSpendendo un punto focus essi sono in grado di effettuare movimenti di carica, corsa, o effettuare i cosiddetti \"power attack\" cio\u00e8 movimenti offensivi capaci di generare effetti ulteriori nei modelli colpiti. Alcuni esempi di power attack sono le testate, i lanci, i lanci a due mani e le spinte. Un power attack messo a segno nel momento opportuno pu\u00f2 causare un danno considerevole al nemico e mettere i propri pezzi in una situazione di superiorit\u00e0.\nOgni unit\u00e0 e warjack ha nella grande maggioranza dei casi delle abilit\u00e0 e delle regole speciali. Alcuni sono ottimi infiltratori, altri sono abili a maneggiare un certo tipo di arma e provocare con essa spaventosi danni, altri ancora sono anfibi o godono di speciali \"chain attack\" con i quali possono effettuare un movimento offensivo speciale se tutti gli attacchi della catena vanno a segno (il warjack \"Kodiak\" per esempio pu\u00f2 stritolare i warjack avversari se riesce a colpirli con entrambi i suoi pugni). La presenza di tutte queste caratteristiche particolari rendono ogni unit\u00e0 unica e adatta a ricoprire un ruolo ben specifico sul campo di battaglia, che sia la difesa, gli attacchi offensivi o l'assassinio del warcaster avversario.\nLa tattica di mirare alla testa del serpente \u00e8 sicuramente valida e incoraggiata. I warcaster sono i pezzi pi\u00f9 importanti dell'esercito avversario, la loro morte significa la disattivazione automatica dei warjack che essi comandano e la perdita di un pezzo capace di aumentare le capacit\u00e0 dell'esercito con i suoi incantesimi. La sua difesa \u00e8 una parte fondamentale del gioco, cos\u00ec come l'uccisione del warcaster avversario. Diverse unit\u00e0 sono specializzate in tattiche di assassinio, in particolar modo quelle dei Cryx."}
{"id": "260437", "revid": "10369", "url": "https://it.wikipedia.org/wiki?curid=260437", "title": "Punto (interpunzione)", "text": ""}
{"id": "260438", "revid": "30610", "url": "https://it.wikipedia.org/wiki?curid=260438", "title": "San Sisto (Perugia)", "text": "San Sisto \u00e8 una frazione del Comune di Perugia (PG) che conta 15.900 abitanti. Come per altre zone di Perugia, tra le quali Ponte San Giovanni, negli anni ha del tutto persa la discontinuit\u00e0 urbana che lo caratterizzava inizialmente: perci\u00f2, si \u00e8 posto il dibattito sulla denominazione di \"quartiere\".\nIl quartiere si adagia prevalentemente in pianura, a 280 , ai piedi del colle Lacugnano e attorno alla via Pievaiola. Esso \u00e8 geograficamente situato a Sud-Ovest del centro di Perugia.\nSan Sisto \u00e8 la sede della X circoscrizione del Comune di Perugia, che comprende anche le frazioni di Sant'Andrea delle Fratte, Santa Sabina, Lacugnano, Ponte della pietra, Casenuove e Prepo.\nStoria.\nA partire dall'XI secolo, le mappe del territorio che rappresentano la zona ovest di Perugia, lungo la via di comunicazione per Citt\u00e0 della Pieve, riportano la presenza di due fortificazioni distinte, Sansoste e Sant'Andrea delle Fratte. Risale forse all'anno 1000 il castello ai piedi del monte Lacugnano, abitato dal feudatario locale, di cui ora rimangono poche rovine. Nel 1235, a Sansoste si accamp\u00f2 l'imperatore Federico II al ritorno dalle crociate, con l'intento di assediare Perugia. Fin dal 1337 esisteva, sul dosso della via Pievaiola, la chiesa di San Sisto del Monte di Lacugnano, di cui oggi rimangono alcune vestigia, come una campana del 1549 ed un affresco del 1300, raffigurante la Madonna con il Bambino, San Sisto e Santa Caterina da Siena di cui s'ignorava la presenza in quanto coperto da uno strato d'intonaco. Attualmente l'opera restaurata, riportata su tela, si trova all'interno della chiesina del 1300.\nEconomia e manifestazioni.\nIn tempi recenti, la storia di San Sisto si lega allo stabilimento Perugina, da quando nel 1963 esso venne trasferito dalla zona centrale di Perugia Fontivegge. A Sant'Andrea delle Fratte, inoltre, si trova il polo ospedaliero pubblico della citt\u00e0 di Perugia (il pi\u00f9 grande della regione Umbria).\nSan Sisto \u00e8 nota nel circondario perugino per la \"Rassegna delle Sagre\", manifestazione che si tiene in settembre e che accoglie le peculiarit\u00e0 e la gastronomia delle principali sagre estive che si svolgono in provincia di Perugia. Altrettanto conosciuta \u00e8 la Sfilata di Carnevale, con costumi e carri, che si svolge ogni anno a febbraio. Sulla spinta del Carnevale nei primi anni ottanta a San Sisto nascono ben sei rioni: Borgo Novo (che copre la zona pi\u00f9 moderna); Viale San Sisto; La Torre; Il Cedro (nato nella zona Est); 'L Toppo (il pi\u00f9 grande per estensione e che si sviluppa nella parte pi\u00f9 vecchia) e Perugiadue (nato nei primi anni '80 intorno ad un centro commerciale)."}
{"id": "260442", "revid": "765341", "url": "https://it.wikipedia.org/wiki?curid=260442", "title": "Anicia Giuliana", "text": "Biografia.\nLa madre di Giuliana era Placidia, figlia dell'augusto Valentiniano III, imperatore di Occidente dal 423 al 455; suo padre era Anicio Olibrio, imperatore d'Occidente nel 472.\nNel 478 Zenone, imperatore d'Oriente, propose il suo matrimonio con Teodorico il Grande, Re degli Ostrogoti. Avrebbe cos\u00ec favorito il restauro dell'Impero Romano d'Occidente e ottenuto l'aiuto dei patrizi che restavano nell'Italia per una spedizione comandata dal re ostrogoto, e incorporare questa provincia governata dal 476 da Odoacre. Giuliana rifiut\u00f2 questo progetto e spos\u00f2 il console Flavio Areobindo Dagalaifo Areobindo, dal quale ebbe un figlio, Olibrio, che fu anch'egli console di Costantinopoli nel 491.\nGiuliana stessa aspir\u00f2 a divenire Augusta nel 518: il figlio ebbe l'occasione di essere incoronato imperatore d'Oriente come successore di Anastasio I in quanto Flavio Anicio vantava diritti dinastici in qualit\u00e0 di ultimo rappresentante delle dinastie di Valentiniano e Teodosio, nonch\u00e9 parente di Anastasio per averne sposato la nipote Irene. I desideri di Giuliana furono in tale occasione frustrati dall'elezione del comandante delle guardie di palazzo, Giustino I.\nGiuliana commission\u00f2 una basilica dedicata a San Polieucto, che fu la pi\u00f9 grande di tutta la cristianit\u00e0 fino alla costruzione di Santa Sofia. Si trovava nel centro della citt\u00e0 di Costantinopoli, a met\u00e0 strada tra il palazzo imperiale e la chiesa dei Santi Apostoli, il mausoleo degli imperatori d'Oriente costruito dall'augusto Costantino I, fondatore della citt\u00e0. Il fregio commemorativo della fondazione specifica che i mosaici dell'atrio erano dedicati alla figura di Costantino e spiega che il proposito di Giuliana nel costruire questo tempio era onorare la fede di questo imperatore e quella del suo avo Teodosio I, i primi imperatori cristiani. L'edificazione di una cos\u00ec splendente basilica era una dimostrazione del suo potere economico e del suo prestigio sociale, come discendente degli antichi imperatori romani, eclissando il tempio dei Santi Sergio e Bacco, edificato vicino al palazzo imperiale da Giustiniano I, nipote e successore di Giustino I.\nUn altro esempio della sua politica edilizia di tipo religioso fu il tempio dedicato a Santa Maria \"Theotokos\" (\u00abmadre di Dio\u00bb), a Crisopoli, suburbio asiatico di Costantinopoli. Ripar\u00f2 la chiesa di Santa Eufemia, costruita da sua nonna, l'imperatrice Licinia Eudossia, e da suo padre, l'augusto Anicio Olibrio.\nMor\u00ec a Costantinopoli nel 528. Era parente del filosofo Boezio, anche lui membro della gens Anicia.\nCultura.\nAppare ritratta nel \"Dioscoride di Vienna\", la prima versione miniata del trattato sulle erbe medicamentose. L'opera le sarebbe stata donata dal popolo costantinopolitano per ringraziarla della costruzione della grande chiesa dedicata alla Madonna.\nUn busto marmoreo, oggi esposto al \"Metropolitan Museum of Art\" di New York, \u00e8 stato identificato come il suo ritratto. Rappresenta una patrizia, \u00e8 del VI secolo e proviene da Costantinopoli. \u00c8 possibile che fosse collocato nell'atrio di San Polieucto, insieme ad un'altra statua la cui testa si trova nel Mus\u00e9e Sait-Raymond di Tolosa, e che rappresenterebbe la madre, Placidia."}
{"id": "260443", "revid": "767487", "url": "https://it.wikipedia.org/wiki?curid=260443", "title": "Paul Simonon", "text": "\u00c8 stato il bassista del gruppo The Clash, adesso componente dei The Good, the Bad &amp; the Queen.\nBiografia.\nInfanzia e adolescenza (1955 - 1975).\nPaul, nato il 15 dicembre 1955 a Londra nel duro quartiere di Brixton, frequent\u00f2 scuole con prevalenza di studenti neri, in particolare la Effra Primary School.\nQuesto gli fece conoscere i suoni jamaicani, il Reggae e lo ska. Bench\u00e9 fosse un cosiddetto \"Hooligan\" e Skinhead, dimostr\u00f2 un notevole talento come artista (pittore, e vinse anche una borsa di studio per una vicina scuola d'arte.\nI Clash (1976 - 1985).\nCirca alla met\u00e0 degli anni 70, fu invogliato a suonare da un ragazzo di nome Mick Jones e dal produttore Bernard Rhodes che aiutava Jones nel reclutare musicisti per il suo nuovo gruppo, i London SS. Simonon era stato subito adocchiato da Mick dopo che aveva accompagnato un amico per sostenere un provino per i London SS. Egli fu scelto non per la sua particolare bravura nel suonare (non aveva mai toccato uno strumento a quell'epoca), ma per la sua immagine: biondo, alto e molto sicuro di s\u00e9. Vista la sua avversione per suonare la chitarra, dopo disastrosi tentativi, Mick gli insegn\u00f2 a suonare il basso elettrico. Nel 1976, scioltisi i London SS, Jones e Simonon, reclutarono Joe Strummer dai 101'ers come cantante e chitarrista ritmico e formarono i Clash. Dopo numerosi cambi di batteristi, si un\u00ec a loro Terry Chimes, e grazie a varie esibizioni dal vivo, ebbero subito un notevole seguito nella nascente scena punk inglese.\nNel 1977 firmarono un contratto con la Epic Records, per la quale realizzarono il loro primo lavoro, \"The Clash\", che ebbe un notevole successo. Nel 1978 entr\u00f2 in pianta stabile nel gruppo il batterista Topper Headon che inizi\u00f2 subito a registrare con i Clash l'album \"Give 'Em Enough Rope\". L'anno successivo i Clash realizzarono \"London Calling\", (con Guy Stevens come produttore) disco nel quale trova posto il primo pezzo composto e cantato (dopo che Joe e Mick lo convinsero con non poca fatica) da Paul: \"The Guns of Brixton\". La sua idea era quella di fare una ballata rock, ma date le sue origini inevitabilmente ne \u00e8 venuto fuori un reggae nel quale spiccano le note del basso di Paul.\nLa copertina di \"London Calling\" ritrae lo stesso Simonon mentre distrugge il suo basso (Fender Precision) durante la seconda data di un'esibizione dal vivo al Palladium di New York. Fu definita da molti giornalisti \"La Pi\u00f9 Grande Fotografia Rock di Tutti i Tempi\". Un aneddoto della fotografa che scatt\u00f2 la foto, Pennie Smith, dice che Paul inflisse cos\u00ec forte il basso sul palco che gli si ruppe anche l'orologio: si blocc\u00f2 alle 21:30, ora dell'impatto.\nIl seguente lavoro fu \"Sandinista!\" (1980) un triplo album (nella versione in CD doppio) al prezzo di due.\nNel 1982 esce \"Combat Rock\", dotato di pezzi storici come \"Should I Stay or Should I Go\" (che ottenne un grandissimo successo grazie ad uno spot della Levi's) e \"Rock the Casbah\".\nI continui contrasti tra Joe Strummer e Mick Jones (quest'ultimo ebbe decisioni contrastanti col gruppo, come l'opporsi al ritorno del vecchio manager Bernard Rhodes), portarono per\u00f2 all'allontanamento dello stesso Jones dal gruppo nel 1983. Si dice che in realt\u00e0 fu il manager \"Bernie\" Rhodes a volere fortemente l'allontanamento di Mick e a comunicarlo a Jones fu Joe che disse: \"Sei fuori\" e Paul infier\u00ec con un: \"Beh s\u00ec!\". I Clash conclusero la loro carriera discografica con \"Cut the Crap\" (\"Un taglio alle stronzate\") nel 1985, con la presenza dello stesso Paul al basso che rimase insieme a Joe Strummer.\nDopo i Clash.\nLa prima apparizione di Simonon dopo lo scioglimento dei Clash, \u00e8 nel disco di Bob Dylan \"Down in the Groove\" del 1988. L'unica esperienza successiva di Simonon sar\u00e0 la brevissima carriera degli Havana 3 A.M., che riuscirono a pubblicare nel 1991 il loro unico lavoro, dal titolo appunto \"Havana 3 A.M.\".\nArchiviata anche questa esperienza, Simonon ritorna al suo primo amore, ovvero la pittura. Ha esposto i suoi lavori in varie gallerie di Londra, e ha anche creato la copertina per un album dei Big Audio Dynamite di Mick Jones (\"Tighten Up, Vol. 88\").\nNel 2006 insieme a Damon Albarn (Blur, Gorillaz) e l'ex-chitarrista dei Verve ha formato un altro gruppo, i The Good, the Bad &amp; the Queen. Le sonorit\u00e0 dell'album della nuova band somigliano a quelle dei The Clash, ma si uniscono ai ritmi ascoltati dal quartetto nel loro viaggio in Etiopia. L'album \u00e8 stato pubblicato nel gennaio 2007, accompagnato dai singoli \"Kingdom of Doom\" e \"Green Fields\".\nNel 2010 partecipa insieme a Mick Jones alla registrazione del brano della band virtuale Gorillaz \"Plastic Beach\" pubblicato sull'album omonimo. Sempre insieme a Jones, nel corso dell'anno accompagner\u00e0 la band in alcuni live.\nStrumenti.\nPaul era solito suonare con un Fender Precision e utilizzava un plettro. Era solito decorare il suo strumento con pittura, adesivi e frasi, e lo trasformava in un vero e proprio \u201coggetto d'arte\u201d. Durante le registrazioni del primo disco, ricevette un Rickenbacker nero da Patti Smith, che modific\u00f2 con vernice ma non us\u00f2, in quanto non gli piaceva il suono e gli sembrava troppo leggero, anche perch\u00e9 era abituato a bassi pi\u00f9 robusti. Pi\u00f9 tardi ricevette un nuovo Fender dalla CBS, che us\u00f2 per pi\u00f9 anni. Suon\u00f2 un Wal JG Custom Bass durante le registrazioni di Give \u2018Em Enough Rope nel 1978, perch\u00e9 il produttore Sandy Pearlman glielo sugger\u00ec, ma a Paul non piaceva perch\u00e9 aveva troppi switches. Nel 1979 ebbe un nuovo Fender, quello che sar\u00e0 in seguito immortalato durante la sua distruzione sul palco e la foto inserita come copertina di London Calling, e dopo che il basso fu rotto, ricominci\u00f2 ad usare il vecchio Fender Precision donatogli dalla CBS, almeno fino all'anno successivo. Poi, nel 1981, inizi\u00f2 ad usare un Fender Fretless Precision in palissandro. Lo suon\u00f2 per tutto il 1981, ma l'anno successivo torn\u00f2 al Fender con i tasti.\nUtilizzava principalmente amplificatori Ampeg."}
{"id": "260447", "revid": "599", "url": "https://it.wikipedia.org/wiki?curid=260447", "title": "Grammatiche generative", "text": ""}
{"id": "260451", "revid": "729019", "url": "https://it.wikipedia.org/wiki?curid=260451", "title": "John McCrae", "text": "Biografia.\nJohn McCrae nacque a Guelph (Ontario), dove frequent\u00f2 il \"Guelph Collegiate and Vocational Institute\". Studi\u00f2 quindi medicina grazie a una borsa di studio all'Universit\u00e0 di Toronto, dove entr\u00f2 nella \"Confraternita Zeta Psi\". Nello stesso periodo assunse il comando della milizia di Toronto, i \"Queen's Own Rifles\", e pubblic\u00f2 i suoi primi poemi. Fu anche coautore, assieme a J. G. Adami, di un libro di testo medico intitolato \"A text-book of pathology for students of medicine\" (Philadelphia e New York, 1912; II ed., 1914).\nMcCrae prest\u00f2 servizio in artiglieria durante la Guerra Boera, e al suo ritorno venne nominato professore di patologia all'Universit\u00e0 del Vermont, dove insegn\u00f2 fino al 1911. Insegn\u00f2 inoltre alla McGill University di Montr\u00e9al. Nel 1910 accompagn\u00f2 Lord Grey, Governatore Generale del Canada, in un viaggio in canoa verso la Baia di Hudson.\nAllo scoppio della I guerra mondiale, McCrae venne nominato chirurgo di campo nell'artiglieria canadese. Dirigeva un ospedale da campo durante la seconda battaglia di Ypres nel 1915. Un amico ed ex studente di McCrae, il Tenente Alexis Helmer, venne ucciso in quella battaglia, e la sua sepoltura ispir\u00f2 la poesia \"In Flanders Fields\" (\"Nei campi di Fiandra\"), che venne scritta il 3 maggio 1915 e pubblicata anonima, l'8 dicembre dello stesso anno su \"Punch magazine\". La poesia gode di uno status quasi mitico nel Canada contemporaneo, ed \u00e8 diventata uno dei pi\u00f9 orgogliosi simboli nazionali. Molte delle cerimonie del \"Remembrance Day\" prevedono la lettura della poesia, e molti giovani studenti canadesi ne imparano a memoria i versi.\nUna parte della poesia appare sulle banconote da 10 dollari canadesi. Il verso \"To you from failing hands we throw the torch; be yours to hold it high\" (\"A voi con deboli mani affidiamo la fiaccola; a voi il compito di levarla in alto.\") \u00e8 stato adottato come motto dalla squadra di hockey su ghiaccio dei Montreal Canadiens.\nNel 1918, mentre prestava ancora servizio nell'ospedale da campo, McCrae mor\u00ec per aver contratto polmonite e meningite.\nMcCrae fu zio del parlamentare dell'Alberta David Kilgour e della sorella Geills Turner, che spos\u00f2 l'ex Primo ministro del Canada John Napier Turner.\nLa \"John McCrae Senior Public School\", di McCowan Road a Scarborough (Ontario), e la \"John Mcrae Secondary School\", una scuola del sobborgo di Barrhaven (un sobborgo di Ottawa), sono intitolate in suo onore."}
{"id": "260455", "revid": "367445", "url": "https://it.wikipedia.org/wiki?curid=260455", "title": "Governo Mussolini", "text": "Il Governo Mussolini \u00e8 stato il governo pi\u00f9 lungo nella storia dell'Italia unita, rimanendo in carica dal 31 ottobre 1922 al 25 luglio 1943 per un totale di 7.572 giorni (20 anni, 8 mesi e 25 giorni), durante il regime fascista.\nFu caratterizzato da natura autoritaria via via accentuatasi fino all'instaurazione della dittatura. Ottenne la fiducia alla Camera dei deputati il 17 novembre 1922, a seguito della marcia su Roma, con 306 favorevoli, 116 contrari e 7 astensioni. Il 29 novembre ottenne la fiducia al Senato del Regno con 196 voti favorevoli e 19 contrari.\nFino al 1\u00ba luglio 1924 il governo fu composto da esponenti fascisti, popolari, liberali e nazionalisti. Cess\u00f2 a seguito dell'approvazione dell'ordine del giorno Grandi da parte del Gran consiglio del fascismo, il 25 luglio 1943.\nCompagine di governo.\nAll'atto del suo insediamento, il governo era composto da:"}
{"id": "260458", "revid": "124789726", "url": "https://it.wikipedia.org/wiki?curid=260458", "title": "Michael Gambon", "text": "Biografia.\nLavora dapprima per il National Theatre, sotto la direzione artistica di Laurence Olivier, poi interpretando numerosi ruoli in commedie di Alan Ayckbourn. Nel 1980 prende parte alla produzione di \"Galileo\" di John Dexter, e negli anni seguenti interpreta Re Lear, Otello e altri personaggi per il Royal National Theatre e la Royal Shakespeare Company. Appare spesso in TV prima di cimentarsi in ruoli rilevanti al cinema, alla fine degli anni ottanta. In precedenza era stato proposto per interpretare James Bond dopo George Lazenby, attorno al 1970, ma fu scartato perch\u00e9 i produttori temevano, prendendo lui che all'epoca era sconosciuto, di ripetere il fiasco di \"Al servizio segreto di Sua Maest\u00e0\".\nMichael Gambon \u00e8 stato candidato numerose volte al Laurence Olivier Theatre Award (vincendone tre); \u00e8 stato premiato due volte col London Evening Standard Theatre per il miglior attore e, altrettante, ha ricevuto il London Critics Circle Theatre Award, sempre per il miglior attore. \u00c8 stato insignito dell'onorificenza di Ordine dell'Impero Britannico (Member of The British Order) nel 1980, e quindi del livello superiore di Commander of the British Order. Nel 1995 partecipa al doppiaggio del film \"Il vento nei salici\".\nTra i suoi film pi\u00f9 celebri si annoverano: \"Il cuoco, il ladro, sua moglie e l'amante\" (1989) di Peter Greenaway, \"Il mistero di Sleepy Hollow\" (1999) di Tim Burton, in cui interpreta Baltus Van Tassel, e \"Harry Potter e i Doni della Morte - Parte 2\" (2010). Dal 2004 ha sostituito Richard Harris, deceduto due anni prima, nel ruolo di Albus Silente nella saga cinematografica di Harry Potter e ha interpretato il ruolo in tutti i sei film successivi della saga.\nNel 2010 recita nel film di grande successo \"Il discorso del re\", diretto da Tom Hooper e nel 2012 nel film \"Quartet\", esordio alla regia di Dustin Hoffman. Dal 2015 recita nella serie televisiva \"Fortitude\", e nello stesso anno recita anche nella miniserie TV \"Il seggio vacante\", tratta dal romanzo di J. K. Rowling. Nel 2016 torna al cinema con il film \"L'esercito di pap\u00e0\" di Oliver Parker.\nNel 2017 recita nei film \"Il palazzo del Vicer\u00e9\", diretto da Gurinder Chadha e nel film \"Vittoria e Abdul\" al fianco di Judi Dench, inoltre prende parte anche al blockbuster \"Kingsman - Il cerchio d'oro\". Nel 2018 \u00e8 uno dei protagonisti del film \"King of Thieves\" al fianco di Michael Caine e Jim Broadbent. Nel 2019 partecipa a \"Judy\", il film biografico su Judy Garland valso a Ren\u00e9e Zellweger l'Oscar alla miglior attrice.\nVita privata.\nNel 1962 ha sposato Anne Miller, da cui ha avuto un figlio, Fergus, nato nel 1964. I due si sono separati quando lui ha iniziato una relazione con l'arredatrice di scena Philippa Hart (pi\u00f9 giovane di 25 anni), conosciuta sul set di \"Gosford Park\" e dalla quale ha avuto due figli, Tom (nato nel 2007) e Will (nato nel 2009).\nCuriosit\u00e0.\nNel circuito del famoso programma britannico \"Top Gear\", l'ultima curva (tra l'altro la pi\u00f9 difficile) \u00e8 stata chiamata \"Gambon\", in suo onore, in quanto, partecipando come ospite nel programma, ha eseguito un giro in pista con la Suzuki Liana finendo quasi per cappottare l'auto con la sua guida spericolata.\nDoppiatori italiani.\nNelle versioni in italiano dei suoi lavori, Michael Gambon \u00e8 stato doppiato da:\nDa doppiatore \u00e8 sostituito da:"}
{"id": "260462", "revid": "767487", "url": "https://it.wikipedia.org/wiki?curid=260462", "title": "Angels &amp; Airwaves", "text": "Gli Angels &amp; Airwaves sono un gruppo musicale rock alternativo/emo. fondata da Tom DeLonge, ex chitarrista dei Blink-182, con la collaborazione del chitarrista David Kennedy, del quale ha fatto parte anche l'ex-bassista dei The Distillers Ryan Sinn (sostituito in seguito da Matt Wachter, ex Thirty Seconds to Mars) e fino all'ottobre 2011 Atom Willard, ex-batterista dei The Offspring, sostituito da Ilan Rubin che ha accompagnato i Nine Inch Nails nel loro ultimo tour. La band \u00e8 conosciuta anche come AVA (nel quale la V sarebbe una A capovolta), che \u00e8 anche il nome della figlia di Tom DeLonge.\nIl nome e il marchio della band sono stati registrati da DeLonge il 24 giugno 2005.\nLa band ha pubblicato finora sei dischi, \"We Don't Need to Whisper\", \"I-Empire\", \"Love\", \"Love Part 2\", \" The Dream Walker\" e \"Lifeforms\" e il 17 giugno 2008 ha anche pubblicato il DVD-Documentario \"Start the Machine\". Il giorno di San Valentino del 2011 \u00e8 uscito \"Love\", il film omonimo all'album che ne \u00e8 la colonna sonora. Prodotto dalla band, il film girer\u00e0 intorno a differenti temi, tra cui amore e speranza.\nGli Angels &amp; Airwaves hanno venduto pi\u00f9 di 2 milioni di album in tutto il mondo.\nStoria.\n\"We Don't Need to Whisper\" (2005-2007).\nTom DeLonge ha cominciato a lavorare su questo album poco dopo lo scioglimento dei Blink-182, avvenuto nel febbraio 2005. Tra un rumor e l'altro su una possibile riunione della band, DeLonge decise di non dare n\u00e9 interviste n\u00e9 apparizioni televisive. Si concentr\u00f2 intanto nella realizzazione del primo album del suo nuovo progetto, negli studi di registrazione nella sua casa. Nel settembre 2005, Tom annunci\u00f2 alla rivista \"Kerrang!\" i suoi progetti.\nLa band pubblic\u00f2 il primo singolo, \"The Adventure\", quando un fan riusc\u00ec a prendere quattro demo della band, e incominci\u00f2 a girare tra le stazioni radio e in Internet. Qualche tempo dopo, l'album \"We Don't Need to Whisper\" \u00e8 uscito in contemporanea mondiale il 23 maggio 2006.\nL'album \u00e8 stato certificato disco d'oro in Canada e disco d'argento negli Stati Uniti, ed \u00e8 arrivato alla quarta posizione della classifica Billboard 200.\nSuccessivamente sono usciti altri singoli, \"Do It for Me Now\" in America, e \"It Hurts\" in Europa.\n\"I-Empire\" e \"Start the Machine\" (2007-2008).\nIl 30 maggio 2007 Tom Delonge ha dichiarato l'uscita del secondo album, chiamato \"I-Empire\", contenente 12 tracce, tra cui un live di \"It Hurts\", registrato a Del Mar.\nIl 14 giugno 2007 gli Angels &amp; Airwaves hanno partecipato alla chat con i loro fans dove hanno rivelato particolari del nuovo album e news sul loro film, anch'esso dal nome \"I-Empire\".\nL'uscita dell'album era confermata per il 23 ottobre 2007 ma poi \u00e8 stata spostata al 6 novembre 2007, anche se era gi\u00e0 disponibile dal 1\u00ba novembre sul loro sito, a pagamento.\nL'album debutt\u00f2 nella chart Billboard 200 alla posizione numero 9, con vendite pari a 66.000 copie nella sua prima settimana. Ha invece toccato la vetta della classifica iTunes Top Album.\nIl primo singolo estratto \u00e8 stato \"Everything's Magic\". La band film\u00f2 successivamente il video per il loro secondo singolo, \"Secret Crowds\", il 20 e 21 gennaio, e la premi\u00e8re fu mandata in onda al canale MTV2 il 25 febbraio 2008.\nDurante il tour di I-Empire, Tom DeLonge si \u00e8 dilettato a suonare alcune reinterpretazioni dei Blink-182 e dei Box Car Racer, tra cui \"Down\", \"I Miss You\", \"Not Now\", \"Reckless Abandon\", \"There is\" e \"My First Punk Song\".\nIl 17 giugno 2008 \u00e8 uscito negli Stati Uniti d'America il documentario \"Start the Machine\", diretto dal regista Mark Eaton, che racconta la storia della band, dallo scioglimento dei Blink-182 all'album di debutto.\nGli Angels &amp; Airwaves hanno inoltre preso parte del Warped Tour 2008, per tutta la sua durata, partecipando a Meet and Greet con i Premium Member del loro sito ufficiale Modlife. La band chiude il 2008 con un tour statunitense in supporto dei Weezer, assieme ai Tokio Police Club.\n\"Love\": il doppio album e il film (2009-2012).\nPer iniziare le registrazione del loro \"Epic Third Album\", la band \u00e8 tornata negli studi il 4 gennaio 2009, dopo aver terminato il tour in supporto dei Weezer a fine 2008.\nNonostante la riunione dei Blink-182, avvenuta l'8 febbraio 2009 alla cerimonia dei Grammy Awards, Tom DeLonge ha annunciato che gli Angels &amp; Airwaves non si scioglieranno e che continuer\u00e0 a suonare in entrambe le band. Lo stesso DeLonge dichiara poi, via ModCam, che molto probabilmente il film in produzione \"I-Empire\", che inizialmente doveva accompagnare il precedente disco, cambier\u00e0 nome, e si intitoler\u00e0 come il nuovo album, e avr\u00e0 quest'ultimo come colonna sonora. Notizia che viene confermata il 18 giugno 2009, dove dichiara in un'intervista per Billboard che il titolo del film, omonimo al terzo album, sar\u00e0 \"LOVE\".\nMentre DeLonge si accinge a prepararsi per il Tour estivo dei Blink-182, anche gli altri membri della band si dedicano ad altri progetti. Atom Willard sar\u00e0 in tour per tutta l'estate con i Social Distortion in Europa, mentre Matt Watcher, bassista della band, prester\u00e0 la sua presenza agli Street Drum Corps durante le sessioni di registrazione.\nNel luglio 2009 la band pubblic\u00f2 sul sito ufficiale un Teaser che d\u00e0 ai fan un primo assaggio del nuovo album \"Love\".\nIl trailer termina con la comparsa del nuovo logo della band, che riprende molto dallo Stemma della Massoneria, sul quale \u00e8 presente la scritta in latino \"ET DUCIT MUNDUM PER LUCE\", che tradotto in italiano sta per \"E guida il mondo con la luce\".\nVenerd\u00ec 30 ottobre 2009 il trailer ufficiale del film \u00e8 stato pubblicato nella sezione dedicata ai trailer sul sito della Apple.\nDopo aver terminato il tour estivo con i Blink-182, Tom si \u00e8 detto pronto per tornare con gli Angels &amp; Airwaves per finire di registrare \"Love\".\nIl 29 novembre 2009 il chitarrista David Kennedy annuncia su Modcam che il singolo \"Hallucinations\", \u00e8 stato mixato ed \u00e8 pronto per essere pubblicato, anche se il chitarrista non d\u00e0 date precise per la sua pubblicazione. Fuel TV il 17 dicembre pubblica sul suo sito un'esclusiva anteprima di \"Hallucinations\", che sarebbe stato pubblicato alla vigilia di Natale.\nIl 2 febbraio 2010, a 12 giorni dalla release del terzo album, sempre Fuel TV, con cui la band ha firmato una partnership per pubblicizzare l'album, rende noto che \"Love\" sar\u00e0 disponibile sul loro sito 2 giorni prima, ovvero il 12 febbraio 2010.\nLa band si \u00e8 recentemente attivata con ONE, l'organizzazione umanitaria fondata da Bono Vox, impegnata nella lotta contro la povert\u00e0 nel mondo. \"Love\" pu\u00f2 essere peraltro scaricato anche dal sito di questa.\nLa band ha confermato su Facebook che l'album \u00e8 stato scaricato 350.000 volte nei primi due giorni dalla release, 20.000 delle quali solo nella prima ora. Il 6 marzo, i dati affermano che \"Love\" \u00e8 stato scaricato pi\u00f9 di mezzo milione di volte. Atom Willard rese noto durante un'intervista che i download hanno raggiunto quota un milione durante il tour.\nDopo l'uscita di \"Love\", la band ha annunciato le date del tour americano per promuovere l'album. Il tour, che comprende 42 date tra USA e Canada, vede la band come \"headliner\" accompagnati dai Say Anything come supporters.\nLa prima esibizione live della band dopo pi\u00f9 di un anno prende luogo a Los Angeles, durante una puntata del Jimmy Kimmel Show, dove gli AVA suonano 5 canzoni tra cui 3 dall'ultimo album.\nContinua inoltre il \"patto di ferro\" con Fuel TV, che manda in onda un concerto di dieci canzoni, durato circa un'ora, il 27 marzo 2010 per continuare a promuovere la band.\nFinito il LOVE Tour, Tom DeLonge si prepara al tour europeo dei Blink-182, con i quali sta anche registrando un nuovo album; afferma inoltre che gli altri membri della band continueranno comunque a lavorare con gli Angels &amp; Airwaves, componendo la colonna sonora del film.\nIl 13 luglio 2010 sempre Tom DeLonge si rivolge ai fans tramite Modlife affermando che il film \u00e8 quasi pronto e sarebbe uscito nella primavera 2011 assieme a \"Love Part 2\", notizia che ha creato confusione tra i fan in quanto ancora non era chiaro se \"LOVE 2\" sarebbe stato un vero e proprio album di inediti oppure \"LOVE\" aggiunto di musiche e contenuti extra per accompagnare l'uscita del film.\nIl 30 ottobre 2010, DeLonge pubblica un video su Facebook in cui dichiara che il \"tanto atteso film\" uscir\u00e0 il 14 febbraio 2011 assieme alla seconda parte di Love, un anno esatto dopo l'uscita di quest'ultimo. La seconda met\u00e0 dell'album conterr\u00e0 sia musiche dal film che vere e proprie canzoni. Assieme al film e al nuovo album la band si accinger\u00e0 anche a promuovere entrambi tramite concerti e messe in onda del film, sia in festival che in teatri, dove la band stessa sar\u00e0 presente.\nL'album \"\" esce l'11 novembre 2011, il video per \"Anxiety\" \u00e8 stato diffuso su YouTube l'11 agosto 2011.\nIl 4 ottobre 2011 il batterista Atom Willard lascia la band, nonostante ci\u00f2 la batteria dell'album \"Love Part 2\" \u00e8 comunque stata registrata da lui.\nIl 20 ottobre 2011 Ilan Rubin viene annunciato come nuovo batterista colmando il vuoto lasciato da Atom Willard, andato via amichevolmente dalla band poche settimane prima.\nA settembre 2012 gli AvA rientrano in studio per registrare un nuovo album che dovrebbe vedere luce entro la fine dell'anno. Il 28 ottobre esce in rete la nuova canzone della band, Diary, distribuita in una chiavetta assieme ai Gold Package di settembre 2012. La canzone \u00e8 in realt\u00e0 un allungamento della colonna sonora del film Love, (intro negli show live del 2012) riadattata dal batterista Ilan Rubin e, in seguito, aggiunta di una parte vocale gli ultimi 2 minuti (su 7.40 minuti, durata totale della canzone).\nL'8 novembre 2012 esce sul sito ufficiale la notizia che il 18 dicembre uscir\u00e0 un doppio EP intitolato \"Stomping the Phantom Break Pedal\", contenente tre canzoni del film \"Love\" e cinque remix dell'album omonimo.\nThe Dream Walker e il film Poet Anderson (2014-2017).\nNel gennaio 2013 iniziano a registrare l'album \"The Dream Walker\".\nIl 1\u00ba aprile 2014, con una foto su Instagram, Tom Delonge annuncia che il 31 ottobre 2014 uscir\u00e0 un nuovo film, . L'uscita dell'album e del film sono state poi posticipate a dicembre 2014.\nL'8 luglio 2014 Tom DeLonge annunci\u00e0 che il nuovo bassista degli Angels And Airwaves sar\u00e0 Eddie Breckenridge.\nFra settembre e ottobre, i nomi di Eddie Breckenridge e di David Kennedy furono rimossi dall'elenco dei membri sulla pagina ufficiale di Facebook della band, creando cos\u00ec confusione tra i fan. \nIn una recente intervista ha dichiarato che sia Eddie che David sono ancora nella band, quindi probabilmente i nomi furono rimossi perch\u00e9 l'album The Dream Walker ha visto coinvolti quasi esclusivamente Tom e Ilan.\nIl 20 ottobre la band pubblica il primo Trailer di dando come data d'uscita il 9 dicembre.\nIl 31 ottobre la band ha reso disponibile il primo singolo dell'album: \"The Wolfpack\" e il 12 novembre il video ufficiale.\nIl 17 novembre la band pubblica il secondo singolo \"Bullets in the Wind\"\nIl 1\u00ba dicembre esce \"Tunnels\" l'ultimo singolo prima dell'uscita dell'album.\nLifeforms (2017-oggi).\nNel febbraio 2017, DeLonge ha annunciato che avrebbe diretto un film, Strange Times, che sarebbe stato basato sulla sua serie di graphic novel con lo stesso nome. Il film doveva contenere nuove canzoni di Angels &amp; Airwaves, mentre il prossimo album sarebbe servito come colonna sonora. La produzione del film doveva iniziare alla fine del 2017, ma a dicembre 2018, DeLonge ha annunciato che avrebbe invece adattato i romanzi in una serie televisiva e che avrebbe agito come produttore piuttosto che come regista.\nAd agosto, l'EP We Don't Need to Whisper - Acoustic \u00e8 stato annunciato e rilasciato il 25 agosto 2017. DeLonge ha dichiarato di \"voler dare qualcosa ai fan mentre la band lavora alla colonna sonora del prossimo film di Strange Times.\nNell'aprile 2018, DeLonge ha confermato che sia David Kennedy che Matt Wachter si erano riuniti alla band e si sarebbero esibiti nel nuovo album.\nNell'aprile 2019, la band ha firmato un contratto discografico con Rise Records. Il 30 aprile, la band ha pubblicato il loro singolo, \"Rebel Girl\". Il rilascio ha confermato l'attuale formazione della band composta da DeLonge, Kennedy e Rubin, senza alcuna spiegazione per l'assenza di Wachter data dalla band o dallo stesso Wachter. Dopo l'uscita, la band ha annunciato un tour in Nord America di 23 date, che avrebbe visto come protagonista l'ex bassista dei Taking Back Sunday, Matt Rubano. La band ha suonato il loro primo spettacolo dal vivo in sette anni il 28 agosto 2019, a Solano Beach, in California, dove hanno anche debuttato un'altra nuova canzone, \"Kiss &amp; Tell\", prima di pubblicarla il giorno successivo.\nNel novembre 2019, la band ha annunciato i piani per un tour invernale a partire da dicembre, nonch\u00e9 una data di uscita prevista per l'album nel 2020. A met\u00e0 del tour a gennaio, le date rimanenti sono state riprogrammate dopo che a DeLonge \u00e8 stata diagnosticata un'infezione delle vie respiratorie superiori. Le date riprogrammate sono state infine cancellate ad aprile a causa della pandemia COVID-19 negli Stati Uniti. In risposta alla pandemia, la band ha scritto un'altra nuova canzone \"All That's Left Is Love\", che \u00e8 stata rilasciata il 16 aprile 2020. \u00c8 stato anche rivelato che tutti i profitti realizzati dalla canzone sarebbero stati donati al rilievo COVID-19 di Feeding America fondo.\nIl 19 maggio 2021 la band ha rilasciato una nuova canzone, \"Euphoria\", e il corrispondente video musicale. Poco pi\u00f9 di due mesi dopo, il 29 luglio 2021, la band pubblica il singolo \"Losing My Mind\", estratto dal nuovo album.\nIl 24 settembre 2021 esce il sesto album in studio \"Lifeforms\"."}
{"id": "260468", "revid": "682087", "url": "https://it.wikipedia.org/wiki?curid=260468", "title": "Hash uniforme semplice", "text": ""}
{"id": "260469", "revid": "19391", "url": "https://it.wikipedia.org/wiki?curid=260469", "title": "Olibrio", "text": ""}
{"id": "260480", "revid": "339392", "url": "https://it.wikipedia.org/wiki?curid=260480", "title": "Mikha\u00efl Gorbatchev", "text": ""}
{"id": "260485", "revid": "6923", "url": "https://it.wikipedia.org/wiki?curid=260485", "title": "Progetto FICON", "text": "Il progetto FICON (dall'inglese FIghter \"(Caccia)\" CONveyor\" (trasporto)\") era un programma sviluppato dalla USAF (United States Air Force) durante gli anni cinquanta per testare la fattibilit\u00e0 d'impiegare un cacciabombardiere Republic F-84 come caccia parassita a bordo di un bombardiere Convair B-36.\nOrigine del progetto.\nNonostante il fallimento del programma relativo al caccia parassita McDonnell XF-85 Goblin nella seconda met\u00e0 degli anni quaranta, l'USAF credeva ancora nelle possibilit\u00e0 offerte da un caccia trasportato da un bombardiere intercontinentale. L'obiettivo di una simile combinazione non erano pi\u00f9 solo i compiti di scorta. Oltre ad utilizzare il cacciabombardiere come ricognitore, l'accoppiata Convair B-36 e Republic F-84 consentiva di usare il bombardiere per avvicinarsi all'obbiettivo, lasciando al pi\u00f9 veloce a manovrabile cacciabombardiere il compito dell'attacco. Infatti in quegli anni avevano fatto la loro comparsa le prime testate nucleari tattiche che potevano essere imbarcate sul F-84. Il cacciabombardiere si sarebbe poi potuto riagganciare al velivolo madre o \"portaerei volante\" per il ritorno alla base.\nSperimentazione.\nInizialmente vennero impiegati un Republic F-84E Thunderjet (numero di serie 49-2115) ed un Convair RB-36F-1 (numero di serie 49-2707) successivamente ridesignato GRB-36F. Il bombardiere era stato modificato per ospitare uno speciale trapezio estensibile nel proprio vano bombe. A questo trapezio il caccia F-84 si sarebbe agganciato con un gancio retrattile installato nel muso. Il trapezio sarebbe rimasto chiuso durante le fasi di decollo e volo di crociera, per poi estendersi per le fasi di sgancio/riaggancio del caccia. Viste le dimensioni del Republic F-84, solo il dorso della fusoliera con l'abitacolo e il timone sarebbero entrati all'interno del vano bombe, lasciando fuori le ali e piani di coda. Il pilota del caccia poteva quindi lasciare il proprio velivolo quando questo era \"semiannegato\" nel vano bombe, consentendogli quindi di trascorrere il volo di trasferimento verso l'area della sua missione nella relativa comodit\u00e0 del bombardiere (simili voli potevano arrivare anche a 10 ore). A causa dell'incremento di carico dovuto al cacciabombardiere, l'autonomia si riduceva del 5 \u00f7 10%.\nLe prime prove del programma FICON iniziarono del 1952. La prima manovra di sgancio \u00e8 del 9 gennaio, il primo recupero del 23 aprile e il primo volo completo della configurazione (dal decollo all'atterraggio) del 14 maggio. Nel 1953 la coppia GRB-36F/F-84E venne inviata alla base di Englin, dove vennero compiute 170 prove di sgancio e recupero. Nel maggio 1953 l'F-84E Thunderjet venne sostituito con il pi\u00f9 veloce F-84F Thunderstreak. Il velivolo utilizzato era il prototipo YRF-84F (inizialmente designato come YF-96A) (numero di serie 49-2430), modificato per l'impiego nel programma FICON e ridisegnato GRF-84F. Successivamente, quando fece la sua comparsa l'RF-84F Thunderflash, versione da ricognizione della serie F-84, gli obiettivi del programma FICON si orientarono verso scopi di ricognizione: l'RF-84F poteva sfruttare le sue dimensioni, manovrabilit\u00e0 e velocit\u00e0 per sorvolare obbiettivi ben difesi raccogliendo immagini, mentre il bombardiere attendeva in zone pi\u00f9 sicure. Poich\u00e9 questo schema sembrava adatto per gli scopi di ricognizione a lungo raggio, l'USAF ordin\u00f2 che 10 Convair RB-36D di produzione di serie venissero convertiti in GRB-36D assieme a 25 caccia-ricognitori RF-84K. L'RF-84K differiva dal RF-84F per avere un gancio retrattile e piani di coda a diedro negativo per meglio inserirsi nel vano bombe del B-36. Inoltre manteneva l'armamento di 4 mitragliatrici da 12,7mm, in modo da poter comunque operare anche come caccia di scorta. L'RF-84-K poteva essere rilasciato fino ad altitudini di 7.550 m, ed estendeva di ulteriori 1.900\u00a0km il ragguardevole raggio operativo di 4.500\u00a0km del B-36.\nIn servizio.\nIl sistema FICON vide un limitato impiego operativo con lo Strategic Air Command tra il 1955 e il 1956. I bombardieri GRB-36B del 99\u00b0 Strategic Reconnaissance Wing della base di Fairchild operarono con i ricognitori del 91\u00b0 Strategic Reconnaissance Squadron della base di Larson.\nLe prove di volo seguenti dimostrarono che sebbene l'idea del Progetto FICON fosse valida dal punto di vista strategico il suo utilizzo operativo si rivelava difficoltoso. Le operazioni di recupero rappresentavano comunque una sfida per gli esperti collaudatori in condizioni meteo ideali. In combattimento o in condizioni di tempo avverso simili manovre erano rischiose per i piloti meno esperti, infatti diversi RF-84K rimasero danneggiati durante le manovre di attracco. Inoltre l'installazione del RF-84 nel vano bombe aveva drasticamente ridotto la luce da terra del bombardiere, portandola a soli 6\u00a0cm quando il cacciabombardiere era equipaggiato con serbatoi ausiliari. Queste difficolt\u00e0, in aggiunta al entrata in servizio del ricognitore Lockheed U-2 e all'et\u00e0 ormai avanzata dei B-36 (gli ultimi esemplari vennero ritirati dal servizio nel 1959), portarono alla cancellazione del programma FICON nel 1956. L'ultimo volo della combinazione ebbe luogo il 27 aprile di quell'anno."}
{"id": "260493", "revid": "2225", "url": "https://it.wikipedia.org/wiki?curid=260493", "title": "Cercatore nel gioco del Quidditch", "text": ""}
{"id": "260494", "revid": "486946", "url": "https://it.wikipedia.org/wiki?curid=260494", "title": "Rivoluzione culturale cinese", "text": ""}
{"id": "260497", "revid": "124236964", "url": "https://it.wikipedia.org/wiki?curid=260497", "title": "Jonathan Lethem", "text": "\u00c8 conosciuto soprattutto per il suo stile letterario caratterizzato dal frequente amalgamarsi di una grande variet\u00e0 di generi e registri.\nBiografia.\nLethem nasce a Brooklyn, \"borough\" di New York, il 19 febbraio del 1964, primogenito dei tre figli di Richard Brown Lethem, un pittore d'avanguardia statunitense di religione protestante e di origini scozzesi ed inglesi, e di Judith Frank Lethem, un'attivista statunitense, nata in una famiglia ebraica di origini tedesche, polacche e russe. Cresce in una comune presso Gowanus (in seguito rinominato Boerum Hill), al secolo un quartiere povero e degradato abitato prevalentemente da afro-americani, dove a suo stesso dire vi trascorse un'infanzia ed un'adolescenza avvincenti e stimolanti, il tutto malgrado le forti tensioni razziali e socioeconomiche che animavano la Brooklyn settentrionale degli anni sessanta e settanta, e che gli fornir\u00e0 poi diverso materiale per il suo romanzo semiautobiografico \"La fortezza della solitudine\" (\"The Fortress of Solitude\").\nDopo una mal riuscita esperienza universitaria in un prestigioso college del New England, Lethem si trasferisce in California e studia a Berkeley, dove subisce l'influenza profonda dello scrittore Philip K. Dick, al quale si ispirano i suoi primi due romanzi, \"Concerto per archi e canguro\" (finalista al Premio Nebula per il miglior romanzo nel 1994) e \"Amnesia Moon\".\nDopo le due prime opere fantascientifiche (ma pi\u00f9 correttamente appartenenti al filone Avantpop, nel quale tecniche narrative d'avanguardia si sposano a generi letterari \"popolari\" e materiali massmediali), Lethem scrive un romanzo fuori dal genere, \"Oggetto amoroso non identificato\" (\"As She Climbed Across the Table\", Tropea), che denuncia influenze da \"Rumore bianco\" di Don DeLillo.\nSuccessivamente Lethem torna alla fantascienza con \"Ragazza con paesaggio\" (omaggio a Dick ma anche a uno dei suoi film preferiti, \"Sentieri selvaggi\" di John Ford). Poi Lethem, che comincia a ricevere sempre pi\u00f9 attenzione da critica e lettori (nel 1997 vince il Premio World Fantasy per la migliore collezione con \"L'inferno comincia nel giardino\"), con il quinto romanzo passa al giallo , \"Brooklyn senza madre\" (\"Motherless Brooklyn\", pubblicato da Tropea con il titolo \"Testadipazzo\"), per il quale vincer\u00e0 il National Book Critics Circle Award nel 1999 e il Gold Dagger e il Salon Book Award nel 2000.\nIl successo giunge con il ponderoso \"La fortezza della solitudine\" (finalista nel 2005 all'International IMPAC Dublin Literary Award), il classico tentativo di un autore americano di scrivere \"the great American novel\", un secondo Moby Dick. In oltre 600 pagine Lethem tenta di raccontare la trasformazione della giovent\u00f9 americana, dagli anni settanta del funky e della \"blaxploitation\" all'esplodere del punk e del rap, fino agli anni ottanta reaganiani, intessendo una vicenda fitta di riferimenti autobiografici ma non racconto fedele della propria vita (nel romanzo si racconta della rovina di un immaginario cantante soul di colore, il cui figlio, Mingus Rude, diventa amico del protagonista/narratore).\nA marzo del 2007 esce il romanzo \"Non mi ami ancora\", una commedia erotico musicale incentrata sul debutto di un complesso rock di Los Angeles.\nTra il 2007 e il 2008 scrive una miniserie a fumetti su \"Omega the Unknown\", pubblicata dalla Marvel Comics con i disegni di Farel Dalrymple. L'autore riprende un supereroe degli anni settanta tra i meno noti della casa editrice e la serie a lui dedicata venne chiusa dopo soli 10 albi. Il personaggio \u00e8 stato creato da Steve Gerber e Mary Skrenes, disegnato da Jim Mooney. Come molte delle opere e dei personaggi di Gerber dell'epoca \u00e8 alquanto differente dalla maggioranza dei fumetti pubblicati dalla Marvel. La serie risulta bizzarra e pi\u00f9 critica verso la societ\u00e0 che non le altre serie supereroistiche e questo ha particolarmente affascinato Lethem che, negli anni duemila, propone alla Marvel un sequel che porti a una risoluzione delle storyline e dei misteri rimasti ancora aperti intorno all'oscuro eroe, giustamente battezzato \"Omega, lo sconosciuto\" (dall'originale \"Omega, the unknown\").\nI diritti cinematografici di \"Brooklyn senza madre\" (vi sono coinvolti l'attore Edward Norton, che dovrebbe recitare la parte del protagonista, e Lionel Essrog, alla sceneggiatura) e \"Oggetto amoroso non identificato\" sono stati comprati da due delle majors di Hollywood.\n\"Chronic City\", di oltre 550 pagine, \u00e8 uscito negli Stati Uniti nell'ottobre 2009, ed \u00e8 stato pubblicato in Italia dal Saggiatore nel 2010.\nOpere.\nNota: i testi sono ordinati secondo la data di pubblicazione negli Stati Uniti\nAntologie.\n\"The Vintage Book of Amnesia\", 2000 \u2212 non \u00e8 un libro di Lethem, ma una raccolta di racconti e brani di romanzi da lui scelti e presentati."}
{"id": "260502", "revid": "2225", "url": "https://it.wikipedia.org/wiki?curid=260502", "title": "Broken flowers", "text": ""}
{"id": "260503", "revid": "29863", "url": "https://it.wikipedia.org/wiki?curid=260503", "title": "John Graham Mellor", "text": ""}
{"id": "260506", "revid": "77358", "url": "https://it.wikipedia.org/wiki?curid=260506", "title": "Heathrow Airport", "text": ""}
{"id": "260508", "revid": "287204", "url": "https://it.wikipedia.org/wiki?curid=260508", "title": "Les Allues", "text": "Les Allues (in arpitano \"Los Alu\u00e9s\") \u00e8 un comune francese di 1.932 abitanti situato nel dipartimento della Savoia della regione dell'Alvernia-Rodano-Alpi.\nIl comune \u00e8 particolarmente famoso per la presenza della stazione sciistica M\u00e9ribel."}
{"id": "260509", "revid": "287204", "url": "https://it.wikipedia.org/wiki?curid=260509", "title": "Les Avanchers-Valmorel", "text": "Les Avanchers-Valmorel \u00e8 un comune francese di 773 abitanti situato nel dipartimento della Savoia della regione dell'Alvernia-Rodano-Alpi."}
{"id": "260510", "revid": "287204", "url": "https://it.wikipedia.org/wiki?curid=260510", "title": "La Balme", "text": "La Balme \u00e8 un comune francese di 242 abitanti situato nel dipartimento della Savoia nella regione dell'Alvernia-Rodano-Alpi."}
{"id": "260511", "revid": "287204", "url": "https://it.wikipedia.org/wiki?curid=260511", "title": "La B\u00e2thie", "text": "La B\u00e2thie \u00e8 un comune francese di 2.193 abitanti situato nel dipartimento della Savoia della regione dell'Alvernia-Rodano-Alpi.\nStoria.\nDa La B\u00e2thie, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia."}
{"id": "260512", "revid": "767487", "url": "https://it.wikipedia.org/wiki?curid=260512", "title": "La Bauche", "text": "La Bauche \u00e8 un comune francese di 367 abitanti situato nel dipartimento della Savoia della regione dell'Alvernia-Rodano-Alpi."}
{"id": "260513", "revid": "287204", "url": "https://it.wikipedia.org/wiki?curid=260513", "title": "La Biolle", "text": "La Biolle \u00e8 un comune francese di 2.248 abitanti situato nel dipartimento della Savoia della regione dell'Alvernia-Rodano-Alpi."}
{"id": "260514", "revid": "287204", "url": "https://it.wikipedia.org/wiki?curid=260514", "title": "Le Bois", "text": "Le Bois \u00e8 un comune francese di 356 abitanti situato nel dipartimento della Savoia della regione dell'Alvernia-Rodano-Alpi."}
{"id": "260515", "revid": "848247", "url": "https://it.wikipedia.org/wiki?curid=260515", "title": "Le Bourget-du-Lac", "text": "Le Bourget-du-Lac (in italiano \"Borghetto\", desueto) \u00e8 un comune francese di 4.365 abitanti situato nel dipartimento della Savoia, nella regione dell'Alvernia-Rodano-Alpi, in prossimit\u00e0 del lago del Bourget."}
{"id": "260516", "revid": "287204", "url": "https://it.wikipedia.org/wiki?curid=260516", "title": "La Bridoire", "text": "La Bridoire \u00e8 un comune francese di 1.222 abitanti situato nel dipartimento della Savoia della regione dell'Alvernia-Rodano-Alpi."}
{"id": "260517", "revid": "287204", "url": "https://it.wikipedia.org/wiki?curid=260517", "title": "La Chambre", "text": "La Chambre (in italiano \"La Chiambra\", desueto) \u00e8 un comune francese di 1.186 abitanti situato nel dipartimento della Savoia della regione dell'Alvernia-Rodano-Alpi."}
{"id": "260518", "revid": "106456", "url": "https://it.wikipedia.org/wiki?curid=260518", "title": "La Chapelle-Blanche (Savoia)", "text": "La Chapelle-Blanche \u00e8 un comune francese di 550 abitanti situato nel dipartimento della Savoia della regione dell'Alvernia-Rodano-Alpi. Il suo territorio \u00e8 attraversato dal fiume Breda."}
{"id": "260519", "revid": "287204", "url": "https://it.wikipedia.org/wiki?curid=260519", "title": "La Chapelle-du-Mont-du-Chat", "text": "La Chapelle-du-Mont-du-Chat \u00e8 un comune francese di 254 abitanti situato nel dipartimento della Savoia della regione dell'Alvernia-Rodano-Alpi."}
{"id": "260520", "revid": "287204", "url": "https://it.wikipedia.org/wiki?curid=260520", "title": "Les Chapelles", "text": "Les Chapelles \u00e8 un comune francese di 514 abitanti situato nel dipartimento della Savoia della regione dell'Alvernia-Rodano-Alpi.\nStoria.\nDa Les Chapelles, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia."}
{"id": "260522", "revid": "287204", "url": "https://it.wikipedia.org/wiki?curid=260522", "title": "La Chapelle-Saint-Martin", "text": "La Chapelle-Saint-Martin \u00e8 un comune francese di 152 abitanti situato nel dipartimento della Savoia della regione dell'Alvernia-Rodano-Alpi."}
{"id": "260523", "revid": "287204", "url": "https://it.wikipedia.org/wiki?curid=260523", "title": "La Chavanne", "text": "La Chavanne \u00e8 un comune francese di 610 abitanti situato nel dipartimento della Savoia della regione dell'Alvernia-Rodano-Alpi.\nStorria.\nDa La Chavanne, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia."}
{"id": "260525", "revid": "287204", "url": "https://it.wikipedia.org/wiki?curid=260525", "title": "Les Chavannes-en-Maurienne", "text": "Les Chavannes-en-Maurienne \u00e8 un comune francese di 232 abitanti situato nel dipartimento della Savoia della regione dell'Alvernia-Rodano-Alpi."}
{"id": "260527", "revid": "287204", "url": "https://it.wikipedia.org/wiki?curid=260527", "title": "La Comp\u00f4te", "text": "La Comp\u00f4te \u00e8 un comune francese di 235 abitanti situato nel dipartimento della Savoia della regione dell'Alvernia-Rodano-Alpi."}
{"id": "260528", "revid": "1543377", "url": "https://it.wikipedia.org/wiki?curid=260528", "title": "La C\u00f4te-d'Aime", "text": "La C\u00f4te-d'Aime \u00e8 un comune francese soppresso e frazione del dipartimento della Savoia, nella regione dell'Alvernia-Rodano-Alpi. Dal 1\u00ba gennaio 2016 si \u00e8 fuso con i comuni di Bellentre, M\u00e2cot-la-Plagne e Valezan per formare il nuovo comune di La Plagne-Tarentaise.\nIl comune comprendeva diversi villaggi montani compresi tra gli 800 e i 1.300 metri: Le Villard, Beguevey, Pierrolaz (capoluogo del comune soppresso), La Sciaz, Pr\u00e9berard, Pr\u00e9girod, Les Moulins, La Grande Bergerie, La Petite Bergerie e Montm\u00e9ry. Tra la fine del XX secolo e l'inizio del XXI secolo sono sorti nuovi insediamenti residenziali: C\u00f4te Rousse, la Corbi\u00e8re, Pr\u00e9 Boissy, le Val, Pr\u00e9 \u00e0 Villien, les Mariets, les Lognes, Beguevey e Pr\u00e9 B\u00e9rard."}
{"id": "260530", "revid": "287204", "url": "https://it.wikipedia.org/wiki?curid=260530", "title": "La Croix-de-la-Rochette", "text": "La Croix-de-la-Rochette \u00e8 un comune francese di 290 abitanti situato nel dipartimento della Savoia della regione dell'Alvernia-Rodano-Alpi."}
{"id": "260531", "revid": "287204", "url": "https://it.wikipedia.org/wiki?curid=260531", "title": "Les D\u00e9serts", "text": "Les D\u00e9serts \u00e8 un comune francese di 848 abitanti situato nel dipartimento della Savoia della regione dell'Alvernia-Rodano-Alpi.\nIl comune ospita, sulle Prealpi dei Bauges, la stazione sciistica di La F\u00e9claz."}
{"id": "260532", "revid": "1516566", "url": "https://it.wikipedia.org/wiki?curid=260532", "title": "Les \u00c9chelles", "text": "Les \u00c9chelles \u00e8 un comune francese di 1.253 abitanti situato nel dipartimento della Savoia della regione dell'Alvernia-Rodano-Alpi.\nStoria.\nSimboli.\nLo stemma \u00e8 un'arma parlante, con riferimento al nome del paese: \"\u00e9chelle\" significa \"scala\" in francese.\nLa pi\u00f9 antica testimonianza dell'emblema comunale si trova in un atto approvato il 24 luglio 1388, alla presenza di Bona di Borbone, contessa di Savoia, stipulato dal comune con i monaci della Grande Chartreuse, dove sono descritti i segni di confine che servivano alla delimitazione delle foreste: un globo crucigero per il monastero e una scala con tre gradini per Les \u00c9chelles. La croce nel capo ricorda la presenza di una commanderia degli Ospitalieri di San Giovanni di Gerusalemme."}
{"id": "260533", "revid": "287204", "url": "https://it.wikipedia.org/wiki?curid=260533", "title": "\u00c9cole", "text": "\u00c9cole \u00e8 un comune francese di 276 abitanti situato nel dipartimento della Savoia della regione dell'Alvernia-Rodano-Alpi."}
{"id": "260534", "revid": "88740", "url": "https://it.wikipedia.org/wiki?curid=260534", "title": "La Chapelle-Blanche", "text": ""}
{"id": "260535", "revid": "287204", "url": "https://it.wikipedia.org/wiki?curid=260535", "title": "\u00c9persy", "text": "\u00c9persy \u00e8 un comune francese soppresso e frazione del dipartimento della Savoia della regione dell'Alvernia-Rodano-Alpi. Dal 1\u00ba gennaio 2016 si \u00e8 fuso con i comuni di Albens, Cessens, Mognard, Saint-Germain-la-Chambotte e Saint-Girod per formare il nuovo comune di Entrelacs."}
{"id": "260536", "revid": "287204", "url": "https://it.wikipedia.org/wiki?curid=260536", "title": "\u00c9pierre", "text": "\u00c9pierre \u00e8 un comune francese di 727 abitanti situato nel dipartimento della Savoia della regione dell'Alvernia-Rodano-Alpi."}
{"id": "260537", "revid": "1516566", "url": "https://it.wikipedia.org/wiki?curid=260537", "title": "\u00c9table", "text": "\u00c9table era un comune francese di 369 abitanti situato nel dipartimento della Savoia della regione dell'Alvernia-Rodano-Alpi.\nIl 1\u00ba gennaio 2019 si \u00e8 fuso con La Rochette per formare il nuovo comune di Valgelon-La Rochette."}
{"id": "260538", "revid": "287204", "url": "https://it.wikipedia.org/wiki?curid=260538", "title": "La Giettaz", "text": "La Giettaz \u00e8 un comune francese di 460 abitanti situato nel dipartimento della Savoia della regione dell'Alvernia-Rodano-Alpi."}
{"id": "260542", "revid": "287204", "url": "https://it.wikipedia.org/wiki?curid=260542", "title": "La Motte-en-Bauges", "text": "La Motte-en-Bauges \u00e8 un comune francese di 439 abitanti situato nel dipartimento della Savoia della regione dell'Alvernia-Rodano-Alpi."}
{"id": "260543", "revid": "287204", "url": "https://it.wikipedia.org/wiki?curid=260543", "title": "La Motte-Servolex", "text": "La Motte-Servolex \u00e8 un comune francese di 11.948 abitanti situato nel dipartimento della Savoia della regione dell'Alvernia-Rodano-Alpi."}
{"id": "260544", "revid": "287204", "url": "https://it.wikipedia.org/wiki?curid=260544", "title": "Le Noyer (Savoia)", "text": "Le Noyer \u00e8 un comune francese di 179 abitanti situato nel dipartimento della Savoia nella regione dell'Alvernia-Rodano-Alpi."}
{"id": "260545", "revid": "287204", "url": "https://it.wikipedia.org/wiki?curid=260545", "title": "La Perri\u00e8re (Savoia)", "text": "La Perri\u00e8re \u00e8 un comune francese di 447 abitanti situato nel dipartimento della Savoia della regione dell'Alvernia-Rodano-Alpi."}
{"id": "260546", "revid": "287204", "url": "https://it.wikipedia.org/wiki?curid=260546", "title": "Le Pontet (Savoia)", "text": "Le Pontet \u00e8 un comune francese di 133 abitanti situato nel dipartimento della Savoia nella regione dell'Alvernia-Rodano-Alpi."}
{"id": "260547", "revid": "858648", "url": "https://it.wikipedia.org/wiki?curid=260547", "title": "Socialdemocrazia Liberale Europea", "text": ""}
{"id": "260548", "revid": "287204", "url": "https://it.wikipedia.org/wiki?curid=260548", "title": "La Ravoire", "text": "La Ravoire \u00e8 un comune francese di 8.646 abitanti situato nel dipartimento della Savoia della regione dell'Alvernia-Rodano-Alpi. Il comune \u00e8 circondato dalle montagne. Nell'agglomerazione di Chamb\u00e9ry, \"La Ravoire\" \u00e8 il terzo comune dove ci sono il pi\u00f9 di abitanti.\nStoria.\nDa La Ravoire, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia."}
{"id": "260551", "revid": "287204", "url": "https://it.wikipedia.org/wiki?curid=260551", "title": "La Trinit\u00e9 (Savoia)", "text": "La Trinit\u00e9 \u00e8 un comune francese di 286 abitanti situato nel dipartimento della Savoia nella regione dell'Alvernia-Rodano-Alpi."}
{"id": "260552", "revid": "287204", "url": "https://it.wikipedia.org/wiki?curid=260552", "title": "Le Verneil", "text": "Le Verneil \u00e8 un comune francese di 102 abitanti situato nel dipartimento della Savoia della regione dell'Alvernia-Rodano-Alpi."}
{"id": "260555", "revid": "1632387", "url": "https://it.wikipedia.org/wiki?curid=260555", "title": "Protesta di piazza Tienanmen", "text": "La protesta di piazza Tienanmen (in cinese: \u5929\u5b89\u95e8\u4e8b\u4ef6 - ') fu una serie di manifestazioni popolari di massa, che ebbero luogo principalmente in piazza Tienanmen a Pechino dal 15 aprile al 4 giugno 1989 e culminato nel cosiddetto Massacro di Piazza Tienanmen (in cinese: \u5929\u5b89\u95e8\u5927\u5c60\u6740 - '), quando l'esercito cinese apr\u00ec il fuoco contro i dimostranti con fucili d'assalto e carri armati. La stima dei morti varia da parecchie centinaia a parecchie migliaia, con migliaia di feriti.\nLe proteste videro la partecipazione di studenti, intellettuali e operai. Il simbolo forse pi\u00f9 noto della rivolta \u00e8 il \"Rivoltoso Sconosciuto\", uno studente che solo e disarmato si par\u00f2 davanti a una colonna di carri armati per fermarli. Le fotografie che lo ritraggono sono diventate celebri in tutto il mondo. Nonostante l'esito drammatico e un numero complessivo di vittime (morti, feriti e arrestati) ancora oggi incerto, la protesta diede modo all'estero di conoscere la repressione del governo cinese in tema di diritti umani e libert\u00e0 di espressione solo dopo anni. Inoltre, gli eventi in Cina infervorarono ancor di pi\u00f9 gli animi dei manifestanti europei, dando nuovo slancio alle rivolte contro i regimi dell'URSS e degli altri Stati del Blocco orientale (stati-satelliti) che avrebbero portato alla caduta del muro di Berlino (quindi anche del Blocco orientale) e alla dissoluzione dell'Unione Sovietica, evento che segna ufficialmente la fine della guerra fredda, avvenuta nel 1991. Le proteste di Tienanmen del 1989 furono un momento critico nella storia moderna della Cina. Il programma \"Riforma e apertura\" dopo la Rivoluzione Culturale si \u00e8 interrotto, ed \u00e8 stato ripreso solo dopo il Tour del Sud di Deng Xiaoping nel 1992. Le riforme politiche della Cina alla fine degli anni '80, tuttavia, si interruppero e fallirono.\nAd oggi nel mondo occidentale la protesta viene considerata un evento fondamentale e importantissimo del XX secolo, ma in Cina il solo parlarne \u00e8 considerato un tab\u00f9. Sebbene su internet, giornali e documentari si possano trovare varie testimonianze, filmati e immagini riguardanti la protesta, molti documenti di questi e altri generi sono stati occultati dal Partito Comunista Cinese tramite l'utilizzo di censura e disinformazione, permesse dal controllo pressoch\u00e9 totale dei mass media. Ci\u00f2 diviene particolarmente evidente durante le commemorazioni organizzate per l'anniversario del massacro: ogni anno, in occasione del 4 giugno, si tengono marce o fiaccolate nel silenzio dei mezzi di comunicazione e sotto lo stretto controllo delle autorit\u00e0, che tengono sotto osservazione anche i contenuti pubblicati su internet (motori di ricerca, chat e social network compresi) e i dissidenti relegati agli arresti domiciliari.\nPer aggirare la censura di Internet in Cina, si adotta lo stratagemma di riferirsi alla data del 4 di giugno come 35 maggio, espressione coniata dallo scrittore Yu Hua.\nIl contesto storico e la morte di Yaobang.\nLa protesta ebbe luogo nello stesso anno nel quale nei Paesi dell'Est europeo incominciavano i fermenti che poi, verso la fine dell'anno, avrebbero portato al rovesciamento di vari Stati comunisti nell'Europa dell'est, fenomeno noto come \"rivoluzioni del 1989\". L'evoluzione della protesta \u00e8 stata ripartita attraverso cinque episodi: la morte di Hu Yaobang, le sollevazioni, la tregua con le autorit\u00e0, il confronto, ed il massacro.\nIl 15 aprile 1989, Hu Yaobang, Segretario generale del Partito Comunista Cinese, mor\u00ec per un arresto cardiaco. La protesta ebbe inizio in modo relativamente pacato, nascendo dal cordoglio nei confronti del politico, popolare tra i riformisti, e dalla richiesta al Partito di prendere una posizione ufficiale nei suoi confronti. La protesta divenne via via pi\u00f9 intensa dopo le notizie dei primi scontri tra manifestanti e polizia. Gli studenti si convinsero allora che i mass media cinesi stessero distorcendo la natura delle loro azioni, che erano solamente volte a supportare la figura di Hu.\nIl 22 aprile, giorno dei funerali, gli studenti scesero in piazza Tienanmen, chiedendo di incontrare il Primo ministro Li Peng. La \"leadership\" comunista e i media ufficiali ignorarono la protesta e per questo gli studenti proclamarono uno sciopero generale all'Universit\u00e0 di Pechino. All'interno del PCC Zhao Ziyang, Segretario generale del Partito, era favorevole a un'opposizione moderata e non violenta nei confronti della manifestazione, riportando il dibattito suscitato dagli studenti in ambiti istituzionali. Favorevole alla linea dura era invece Li Peng, primo ministro, convinto che i manifestanti fossero manipolati da potenze straniere.\nEgli, in particolare, approfitt\u00f2 dell'assenza di Zhao, che doveva recarsi in visita ufficiale in Corea del Nord, per diffondere le sue convinzioni. Si incontr\u00f2 con Deng Xiaoping, che, nonostante si fosse ritirato da tutte le cariche pi\u00f9 importanti (ma rimaneva presidente della potente Commissione militare), restava un personaggio estremamente influente nella politica cinese; con lui, si accert\u00f2 di avere una comunanza di vedute.\nLe proteste.\nIl 26 aprile fu pubblicato sul \"Quotidiano del Popolo\" un editoriale, comunemente attribuito a Deng Xiaoping, che accusava gli studenti di complottare contro lo Stato e fomentare agitazioni di piazza. Questa dichiarazione fece infuriare gli studenti e il 27 aprile circa 50.000 persone scesero nelle strade di Pechino, ignorando il pericolo di repressioni da parte delle autorit\u00e0 e chiedendo che queste dichiarazioni venissero ritrattate. Inoltre, i manifestanti avevano paura di essere puniti nel caso in cui la situazione fosse tornata alla normalit\u00e0. Zhao, tornato dalla Corea del Nord tent\u00f2 ancora di raffreddare gli animi.\nIl 4 maggio 1989 circa 100.000 persone marciarono nelle strade di Pechino, chiedendo pi\u00f9 libert\u00e0 nei media e un dialogo formale tra le autorit\u00e0 del partito e una rappresentanza eletta dagli studenti.\nIl clima politico che si respirava in Cina e nel resto del mondo nel 1989 aveva spinto molti professori universitari, studenti e intellettuali alla richiesta della Quinta modernizzazione, un progresso socio-politico che consiste nella democrazia e nel multipartitismo, la cui creazione si deve all'attivista per i diritti umani Wei Jingsheng (per aver pubblicato questo manifesto, presente sul Muro della Democrazia, Jingsheng \u00e8 stato imprigionato dal 1979 al 1993 con l'accusa di essere un \"contro-rivoluzionario\"). \nQuesti pensatori vennero influenzati soprattutto da riforme economiche e sociali come quella della glasnost' (\"trasparenza\" in russo), attuata dal presidente dell'Unione Sovietica Michail Gorba\u010d\u00ebv. Gli studenti denunciarono pubblicamente l'insicurezza che regnava nel campus, la mancanza di dibattiti e il nepotismo a favore dei figli dei membri del PCC. Gli insegnanti protestavano perch\u00e9 non venivano pi\u00f9 pagati. Le petizioni che circolavano chiedevano la liberazione dei prigionieri politici. Anche se in principio fortemente represse, queste idee ricevettero un'accoglienza pi\u00f9 favorevole da parte di alcuni riformatori di Deng Xiaoping verso la met\u00e0 degli anni ottanta, cio\u00e8 Zhao Ziyang e Hu Yaobang. Durante la protesta di piazza Tiananmen, molti dei manifestanti presero d'esempio la destituzione di Hu come simbolo del nepotismo del potere politico cinese, accusando Deng di aver silurato tutti quelli che non seguivano la sua politica. Gli studenti in particolare elogiavano le idee di Hu a favore della libert\u00e0 di parola e di stampa.\nLa tregua con le autorit\u00e0.\nA questo punto si instaur\u00f2 una tregua, ma senza che gli studenti riuscissero a convincere la \"leadership\" del Partito a instaurare un dialogo realmente costruttivo. In un primo momento la protesta sembr\u00f2 sul punto di rifluire.\nIn questo contesto si inser\u00ec la visita del Segretario del PCUS Michail Gorba\u010d\u00ebv in Cina, prevista per la met\u00e0 di maggio. Si trattava di un evento storico in quanto rappresentava la riconciliazione tra le due potenze dopo 19 anni di ostilit\u00e0 diplomatica. Il 13 maggio, duemila studenti decisero di insediarsi in piazza Tienanmen e le loro richieste si radicalizzarono ulteriormente: non solo chiedevano una legittimazione, ma accusavano di corruzione il Partito Comunista Cinese e il tentativo di ritornare al conservatorismo di Deng Xiaoping; si espressero apertamente affinch\u00e9 quello che stava avvenendo fuori dalla Cina, e in particolare in Unione Sovietica e nell'Europa dell'Est, potesse favorire anche in Cina l'attuazione di riforme democratiche. Gorba\u010d\u00ebv in tale situazione rappresent\u00f2 un simbolo del rinnovamento e delle riforme. Alcuni studenti iniziarono uno sciopero della fame. In migliaia si unirono a questa protesta, supportata dagli abitanti di Pechino.\nTuttavia inizi\u00f2 a crearsi un profondo malcontento tra gli oppositori al regime cinese, in particolare tra i membri del Movimento democratico; uno storico conosciuto come Minzhu Han disse che il movimento \"appariva essere sprofondato nel suo fondo. Il numero di studenti nella piazza cominciava a diminuire. Quelli che rimanevano non sembravano avere una chiara \"leadership\": Chai Ling, stanca e demoralizzata dalle difficolt\u00e0 di tenere il Movimento unito, si dimise. La piazza era degenerata in una baraccopoli, disseminata di spazzatura e pervasa dal tanfo dei rifiuti e dai traboccanti water portatili...Tienanmen, una volta un magnete che attirava enormi masse, era diventata solo un campeggio incustodito di poco conto per i cittadini, molti dei quali consideravano la battaglia per la democrazia persa\". Verso la fine di maggio, i manifestanti innalzarono al centro della piazza, di fronte all'immagine di Mao Zedong, un'enorme statua, alta 10 metri, chiamata \"Dea della Democrazia\", costruita in polistirolo e cartapesta sopra un'armatura metallica a opera degli studenti dell'Accademia Centrale delle Belle Arti. Grazie a questa statua-simbolo, che aveva rincuorato l'animo dei manifestanti, la gente ritrov\u00f2 la fiducia e riprese a protestare con entusiasmo. Tra i manifestanti erano presenti anche comunisti dissidenti che cantavano l'internazionale.\nVa comunque rimarcato che questi moti, avevano motivazioni internamente contraddittorie ed estremamente \"nazionaliste\". Identificarli come una semplice richiesta di \"democrazia all'occidentale\" sarebbe una banalizzazione. Negli eventi di piazza Tienanmen del 1989 sfoci\u00f2 un biennio di agitazione che aveva coinvolto tutto il paese, sia a sfavore di alcune riforme di modernizzazione economica, sia a favore di una maggiore trasparenza della pubblica amministrazione e di aumento della libert\u00e0 di stampa, associazione e riunione. I manifestanti chiedevano anche una liberalizzazione sociale, politica ed economica.\nIn questo contesto lo stesso Partito Comunista Cinese era tutt'altro che monolitico, i sostenitori dell'appena scomparso Hu Yaobang erano favorevoli in linea di massima a un piano di riforme in sintonia con la glasnost' e con la perestrojka sovietica, settori della giovent\u00f9 comunista ufficiale, legati a questi ambienti, erano presenti nella piazza, mentre alcuni dirigenti riformisti del partito erano lodati dai manifestanti (Zhao Ziyang e Hu Yaobang).\nAccanto alla \"Dea della Democrazia\" si videro anche ritratti di Mao e vi furono frequenti riferimenti al partito comunista \"delle origini\", cos\u00ec come a Sun Yat Sen. Questi sviluppi, compresa la presenza di supporter di alcune figure interne al comitato centrale, come Zhao Ziyang tra i manifestanti, o il quadro ideologico che faceva riferimento alle Quattro modernizzazioni (scienza e tecnologia, agricoltura, industria e difesa nazionale), e alla richiesta di aggiungerne una Quinta (cio\u00e8 la democrazia), facevano temere ai conservatori del PCC uno sviluppo simile a quelli ben presenti nella storia cinese, sebbene di segno opposto (\"riformista\" e non \"radicale\" per usare categorie occidentali) rispetto a quello operato da Mao a met\u00e0 degli anni sessanta con le sue Guardie Rosse.\nProprio il timore che la rivolta studentesca degenerasse come in quei casi contribu\u00ec a rinforzare le posizioni dei conservatori, e a far loro guadagnare la maggioranza all'interno degli organi del PCC.\nLa protesta assunse un carattere decisamente vasto e popolare; i dirigenti cinesi si trovarono di fronte a un grave problema: venne di fatto data una scadenza per risolvere la questione, con il rischio di creare dei martiri che avrebbero potuto destabilizzare ulteriormente il regime, senza contare la crescente simpatia di cui gli studenti godevano tra la popolazione. I dirigenti del PCC per\u00f2 non riuscirono ancora a trovare una linea condivisa per rispondere alla protesta.\nDurante la visita di Gorba\u010d\u00ebv, il 16 e il 17 maggio, la mobilitazione continu\u00f2, portando in piazza centinaia di migliaia di persone. La protesta si era diffusa anche fuori dalla citt\u00e0 di Pechino, arrivando a coinvolgere oltre 300 citt\u00e0. In questo contesto, si sottoline\u00f2 il riformismo di Zhao Ziyang, che era favorevole al dialogo e a una soluzione pacifica. Per sua sfortuna l'ala conservatrice del partito questa volta era ispirata dallo stesso Deng Xiaoping, massima autorit\u00e0 di fatto, che accusava i manifestanti di essere dei \"controrivoluzionari al soldo delle potenze estere\".\nGli scontri.\nDi fronte all'immobilismo attendista della maggior parte dei dirigenti del Partito, fu Deng Xiaoping, probabilmente ancora uomo forte del regime, a prendere l'iniziativa, decidendo insieme agli anziani del Partito la repressione militare. La notte del 19 maggio, per porre fine alla protesta, fu quindi promulgata la legge marziale. Nella storia della Repubblica popolare cinese la legge marziale era stata proclamata una sola volta a Lhasa, capitale del Tibet, e ora si trattava di dichiararla a Pechino, capitale dello Stato. Zhao Ziyang fu l'unico dirigente del PCC a votare contro la promulgazione della legge marziale. Poche ore dopo, sfid\u00f2 apertamente il Partito quando si present\u00f2 tra gli studenti di piazza Tienanmen, cercando di convincerli a terminare l'occupazione della piazza al pi\u00f9 presto possibile (tale atto fu il motivo finale che port\u00f2 Zhao a essere rimosso da qualsiasi carica politica e in seguito condannato agli arresti domiciliari a vita).\nLa notte del 19 maggio venne quindi convocato il Comitato permanente dell'ufficio politico, organo comprendente i massimi dirigenti del PCC, al quale spettava l'imposizione della legge marziale: alcune fonti riferiscono che Zhao Ziyang fu il solo su 5 a votare contro, altre dicono che, non essendo stata trovata una maggioranza (2 a favore, 2 contro e 1 astenuto), Deng la impose unilateralmente. Resta comunque il fatto che all'esercito, il giorno dopo, fu ordinato di occupare la capitale.\nZhao Ziyang tent\u00f2 quindi una mossa disperata: all'alba del 20 maggio si present\u00f2 in piazza Tienanmen e tent\u00f2 di convincere gli studenti a interrompere lo sciopero della fame e l'occupazione della piazza, promettendo un nuovo negoziato e che le loro ragioni sarebbero state ascoltate.\nNonostante la sincera ed evidente preoccupazione di Ziyang e le proposte di un nuovo negoziato, i manifestanti non lo ascoltarono e l'episodio decret\u00f2 anche la fine della sua carriera politica (pochi giorni dopo fu arrestato). Nemmeno la proclamazione pubblica della legge marziale convinse i manifestanti ad arrendersi.\nAll'inizio l'esercito incontr\u00f2 una forte resistenza da parte della popolazione e si astenne dal reagire con la forza. La situazione rest\u00f2 quindi paralizzata per 12 giorni.\nLa repressione.\nAnche in questo caso fu Deng a prendere la decisione finale: in quanto presidente della Commissione militare centrale, fece pervenire alle truppe l'ordine di usare la forza. La notte del 3 giugno l'esercito inizi\u00f2 quindi a muoversi dalla periferia verso piazza Tienanmen. Di fronte alla resistenza che incontrarono, le truppe aprirono il fuoco e arrivarono in piazza.\nLe indecisioni degli \"Otto Immortali\".\nSebbene tutti i membri della Commissione, eccetto Zhao Ziyang, avessero votato a favore della repressione violenta della manifestazione, in principio le cose erano molto diverse e i membri anziani del PCC, soprannominati Otto Immortali (termine con il quale si identificano i membri pi\u00f9 longevi e anche pi\u00f9 potenti e influenti del Partito), avevano opinioni contrastanti riguardo al trattamento degli studenti e alle decisioni sul negoziato.\nIn teoria gli \"Otto Immortali\", siccome non ricoprivano pi\u00f9 nessuna carica politica, non avrebbero dovuto prendere decisioni sul da farsi riguardo alla protesta di piazza Tienanmen, compito che sarebbe invece spettato al Segretario Generale del Partito (all'epoca Zhao Ziyang), ufficialmente l'unica vera autorit\u00e0 in materia; ma le cose non andarono cos\u00ec: la fama e il prestigio che si erano procurati nel corso degli anni li rendevano rispettati e temuti anche dal resto del PCC e del governo cinese, ottenendo quindi uno status di \"intoccabili\" (Deng Xiaoping in particolare). In linea di massima, gli \"Otto\" votarono tutti a favore della sanguinosa repressione della protesta suggerita da Deng, che non prendeva nemmeno in considerazione le richieste di democrazia e di liberalizzazione politica avanzate dai dimostranti.\nCol passare del tempo gli anziani del PCC divennero non solo i difensori delle riforme economiche attuate da Deng, ma anche le torri di guardia del potere assoluto del Partito. Il loro scontro con i dimostranti, sebbene consolidasse la loro autorit\u00e0 nel Governo cinese, gett\u00f2 cattiva luce su tutti loro, soprattutto su Deng.\nOpposizione di alcune autorit\u00e0 militari.\nIl 23 maggio dello stesso anno, 200.000 truppe delle Forze di Terra dell'Esercito Popolare di Liberazione (costituite principalmente da fanti e carri armati) si avviarono verso Pechino per sgombrare la piazza. La 27\u00aa armata era guidata da un parente del generale Yang Shangkun. Secondo i rapporti dell'Intelligence, la 27\u00aa e 28\u00aa unit\u00e0 erano state allontanate dalla capitale perch\u00e9 i soldati avevano cominciato a simpatizzare per i manifestanti. Altri rapporti rivelano che la 27\u00aa unit\u00e0 aveva provocato la morte di vari civili e che alcuni elementi dell'unit\u00e0 avevano preso una posizione difensiva nella citt\u00e0, al fine di potersi potenzialmente difendere da attacchi di altri gruppi militari. Circolavano varie voci secondo cui alcuni militari di alto grado avevano cominciato a supportare i manifestanti democratici e che c'erano state ribellioni tra le truppe.\nIl generale Xu Qinxian aveva rifiutato l'ordine verbale del generale Li Laizhu di inviare la 38\u00aa unit\u00e0 nella piazza. Xu insistette per un ordine scritto. Xu venne immediatamente deposto dal suo comando e in seguito incarcerato per 5 anni ed espulso dal Partito.\nLotta tra civili ed esercito.\nLa notte del 3 giugno l'Esercito Popolare di Liberazione inizi\u00f2 quindi a muoversi dalla periferia verso piazza Tienanmen. Prima dell'irruzione, il governo ordin\u00f2 a tutti i cittadini di rimanere nelle loro case tramite annunci in televisione e al megafono, che rimasero inascoltati. Dopo esser venuti a conoscenza del fatto che centinaia di migliaia di soldati si stavano avviando verso Tienanmen, gli abitanti si riversarono nelle strade di Pechino, in modo da bloccarne l'avanzata. Come aveva gi\u00e0 fatto 2 settimane prima, la gente costru\u00ec barricate e ostacoli. Alle 10:30 del mattino, vicino alla stazione Muxidi (dove risiedono ufficiali di alto grado del PCC con le loro famiglie), l'esercito cominci\u00f2 a sparare sulla folla, facendo moltissime vittime. Molti manifestanti pacifici vennero massacrati dai soldati; la violenza esercitata dai militari sarebbe stata provocata dalla morte di alcuni di essi, ma secondo altri fu il governo a ordinare ai soldati di sgombrare la piazza con ogni mezzo.\nAlcune fotografie mostrano i manifestanti mentre tirano pietre e molotov contro i poliziotti e i veicoli dei soldati posti nelle strade attorno alla piazza, incendiandoli, alcuni con i militari ancora all'interno.\nNelle foto si vedono soldati bruciati vivi nei loro mezzi corazzati, mentre altri erano stati picchiati a morte e cadaveri appesi. Sarebbero stati questi i motivi che avrebbero spinto i soldati a fare fuoco sui civili. I soldati setacciarono gli appartamenti nell'area con colpi d'arma da fuoco e molte persone all'interno dei balconi vennero quindi uccise. Secondo Timothy Brook e altri, era stato ordinato all'Esercito di assalire la piazza durante la mezzanotte. Disperati per il fatto di non riuscire a passare, alcuni ufficiali ignoti avrebbero ordinato alle truppe di utilizzare qualsiasi mezzo necessario per entrare nella piazza, aprendo quindi il fuoco sui civili che bloccavano la strada. John Pomfret, reporter del \"Washington Post\", avrebbe affermato in seguito che \"Deng Xiaoping e i membri anziani del Partito avessero deciso che, siccome credevano di essere di fronte a un movimento anti-rivoluzionario a livello nazionale simile a ci\u00f2 che stava accadendo in Unione Sovietica, avevano bisogno di creare un podio insanguinato per far indietreggiare la popolazione nella sottomissione\".\nLe prime raffiche avrebbero quindi colto di sorpresa i civili, che inizialmente non credevano che i militari avessero fatto un avvertimento dal vivo. Tuttavia la gente decise di rimanere nelle strade e di resistere. Come le truppe si mossero verso la piazza, inizi\u00f2 a infuriare una battaglia tra le strade che la circondavano. L'esercito tent\u00f2 di liberare le strade usando gas lacrimogeni e colpi d'arma da fuoco. I manifestanti bloccarono lentamente l'avanzata nemica con barricate formate da veicoli, \"sebbene in altri casi l'esercito distrusse le barricate e spar\u00f2 ai civili\". In molti casi i feriti vennero salvati dai guidatori dei risci\u00f2 che si erano avventurati nel terreno abbandonato della piazza, cio\u00e8 tra i militari e la folla, trasportando i feriti in ospedale. Durante l'assedio militare, molte persone indossarono delle fasce nere in segno di protesta contro il governo, affollando i viali o erigendo barricate. In molti casi, i soldati vennero tirati fuori dai carri armati, picchiati e ammazzati dai manifestanti.\nNel frattempo l'Esercito Popolare di Liberazione aveva sistematicamente stabilito vari punti di controllo intorno alla citt\u00e0, rincorrendo i manifestanti e bloccando il distretto universitario. Nella stessa piazza Tienanmen vi era un forte dibattito tra i manifestanti: alcuni, come Han Dongfang, promuovevano una ritirata pacifica, altri, come Chai Ling, di rimanere nella piazza. Alle 10 di sera, l'Esercito aveva raggiunto piazza Tienanmen e attendeva ordini dal governo. Venne detto ai soldati di non sparare, ma anche di sgombrare la piazza entro le 6 del mattino, senza eccezioni. Decisero quindi di proporre una finale offerta d'amnistia alle poche migliaia di studenti rimasti alla condizione di lasciare Tienanmen. Verso le 4 del mattino, i \"leader\" della protesta misero la questione ai voti: lasciare la piazza o rimanere e affrontare le conseguenze. I pochi studenti rimasti, qualche centinaio, lasciarono la piazza sotto la supervisione dei militari prima dell'alba.\nI soldati all'interno dei mezzi corazzati si allinearono nelle strade, sparando avanti e lontano sui lati. Kate Adie della BBC parl\u00f2 di \"fuoco indiscriminato\" all'interno della piazza. Charlie Cole, reporter e testimone oculare, vide sparare i soldati cinesi con dei fucili d'assalto Tipo 56 in mezzo alla gente vicino a un veicolo trasporto truppe che era stato appena incendiato. Gli studenti che cercavano riparo nei pullman vennero tirati fuori da gruppi di soldati e picchiati con bastoni pesanti. Molti degli studenti che tentarono di lasciare la piazza vennero malmenati. I \"leader\" della protesta all'interno di piazza Tienanmen, dove molti avevano tentato di costruire delle fragili barricate di fronte ai veicoli trasporto truppe dell'Esercito Popolare di Liberazione, si dice che avessero \"implorato\" gli studenti di non usare armi (come le bombe molotov) contro i soldati. Nel frattempo sembra che alcuni studenti, increduli e spaventati dalla brutalit\u00e0 e violenza delle forze armate, avessero gridato frasi come \"Fascisti, smettetela di uccidere e abbasso il governo\" e \"Perch\u00e9 ci state uccidendo?\". Katie Adie afferm\u00f2 in seguito di aver assistito alla morte di varie persone, di aver visto una donna ancora in vita con un proiettile ficcato in testa, molte persone ferite da colpi d'arma da fuoco e di essere entrata con la \"troupe\" in un ospedale vicino al campo di battaglia. Disse che, visto l'enorme numero di morti e feriti, le sale operatorie erano sovraffollate; disse anche che molte persone nelle strade avvicinatesi alla \"troupe\" erano tremanti di rabbia e paura; molti erano terrorizzati e avevano detto che \"ci sarebbe stata una punizione\"; non c'era una sola voce nelle strade che non esprimesse disperazione e collera; alcuni dissero alla \"troupe\": \"Ditelo al mondo\".\nVerso le 4 del mattino del 4 giugno, sempre secondo Cole, i carri armati sarebbero penetrati all'interno della piazza, annientando veicoli e schiacciando persone. Verso le 5:40 del mattino dello stesso giorno, piazza Tienanmen era stata sgombrata. In seguito alcuni giornalisti stranieri riportarono che c'erano state poche vittime durante lo stesso processo di liberazione della piazza, affermando che molte delle uccisioni avvennero nell'area della stazione Muxidi, verso la strada per piazza Tienanmen, ma non al suo interno.\nIl mattino del 5 giugno, i manifestanti, i parenti dei feriti e dei morti, i lavoratori e gli abitanti infuriati tentarono di entrare nella piazza bloccata dai militari, ma vennero fucilati da questi ultimi. I soldati spararono ai civili alla schiena, mentre questi stavano scappando. Queste azioni vennero ripetute innumerevoli volte.\nDopo che l'Esercito ebbe riportato l'ordine nella capitale, i manifestanti continuarono a protestare in molte altre citt\u00e0 della Cina per vari giorni. C'erano grandi manifestazioni a Hong Kong, dove la gente indossava le fasce nere in segno di solidariet\u00e0 con i manifestanti e le vittime di Pechino. C'erano proteste a Canton e manifestazioni su vasta scala a Shanghai, con uno sciopero generale. Tra il 5 e il 9 giugno molte manifestazioni popolari presero vita anche in altre citt\u00e0 cinesi, tra cui Xi'an, Wuhan e Nanchino. C'erano proteste anche in altri paesi, dove veniva adottato anche qui l'uso delle fasce nere. Secondo Amnesty International, sarebbero state uccise almeno 300 persone a Chengdu il 5 giugno. Le truppe di Chengdu utilizzarono granate con funzionamento a percussione, manganelli, coltelli e sproni elettrici per bestiame contro i civili. Era stato anche ordinato agli ospedali di non accettare studenti e la seconda notte delle proteste il servizio delle ambulanze venne fermato dalla polizia.\nIl 9 giugno, Deng Xiaoping riapparve in pubblico per la prima volta dal giorno del massacro e tenne un discorso, che inizi\u00f2 insieme a un gruppo di generali, in cui Deng defin\u00ec \"martiri\" i militari morti durante la protesta. Deng afferm\u00f2 che il vero obiettivo del movimento era quello di rovesciare il Partito e lo Stato; \"il loro obiettivo \u00e8 quello di instaurare una repubblica borghese dipendente dall'Occidente\", disse Deng riguardo agli studenti. Deng disse inoltre che i dimostranti avevano manifestato contro la corruzione per coprire la loro vera intenzione, cio\u00e8 di rimpiazzare il sistema socialista. Disse che \"l'intero mondo imperialista e occidentale progetti di far abbandonare agli stati socialisti la via socialista e quindi di portarli sotto il monopolio del capitale internazionale e sulla via capitalista\".\nIn linea di massima, il governo cinese riottenne il controllo la settimana seguente all'attacco dei militari a piazza Tienanmen. Segu\u00ec una grande purga politica, in cui gli ufficiali responsabili di aver organizzato o giustificato le proteste furono rimossi e i \"leader\" della protesta di piazza Tienanmen imprigionati. Deng Xiaoping depose il riformista Zhao Ziyang dalla carica di Segretario generale del Partito, portando all'elezione di Jiang Zemin al suo posto, grazie anche a un compromesso con le pi\u00f9 alte cariche statali di allora. Il regime cinese confin\u00f2 Ziyang agli arresti domiciliari fino alla sua morte, avvenuta all'et\u00e0 di 85 anni nel 2005, 16 anni dopo la protesta di piazza Tienanmen.\nIl \"Rivoltoso Sconosciuto\".\nUn coraggioso e anonimo ragazzo, chiamato \"Il Rivoltoso Sconosciuto\", \u00e8 uno dei simboli pi\u00f9 incisivi e importanti della protesta di piazza Tienanmen, poich\u00e9 si oppose al passaggio di un plotone di carri armati Tipo 59 e sal\u00ec su uno di essi per parlare con i militari. Le varie foto che lo ritraggono sono tra le pi\u00f9 famose del mondo. Il suo gesto eroico viene ancor oggi considerato un emblema della libert\u00e0 e dell'opposizione alla dittatura. La versione pi\u00f9 diffusa della famosa immagine \u00e8 quella scattata dal fotografo Jeff Widener (\"Associated Press\") dal sesto piano dell'hotel di Pechino, lontano all'incirca 1\u00a0km, con un obiettivo da 400\u00a0mm. Questa fotografia raggiunse tutto il mondo in brevissimo tempo. Divenne il titolo di testa dei principali giornali e riviste, divenendo il personaggio principale di innumerevoli articoli in tutto il globo; nell'aprile del 1998, la rivista \"Time\" ha incluso \"Il Rivoltoso Sconosciuto\" nella sua lista delle \"\u00abpersone che pi\u00f9 hanno influenzato il XX secolo.\u00bb\" Come la stessa rivista scrive, citando uno dei \"leader\" del movimento pro-democratico cinese, \"\u00abgli eroi nella fotografia del carro armato sono due: il personaggio sconosciuto che rischi\u00f2 la sua vita piazzandosi davanti al bestione cingolato e il pilota che si elev\u00f2 all'opposizione morale rifiutandosi di falciare il suo compatriota.\u00bb\"\nIl fatto ebbe luogo nella grande arteria di Chang'an, vicinissima a piazza Tienanmen e lungo la strada verso la Citt\u00e0 Proibita di Pechino, il 5 giugno 1989, il giorno dopo che il governo cinese incominci\u00f2 a reprimere brutalmente la protesta. L'uomo si mise in mezzo alla strada davanti ai carri armati. Teneva una busta in una mano e la giacca nell'altra. Appena i carri armati giunsero allo stop il ragazzo sembr\u00f2 volerli scacciare. In risposta, i carri armati provarono a girargli intorno, ma il ragazzo li blocc\u00f2 pi\u00f9 volte, mettendosi di fronte a loro ripetutamente, adoperando la resistenza passiva. Nelle foto \u00e8 evidente, utilizzando le strisce sulla strada come riferimento, che i carri armati si sono mossi in avanti. Dopo aver bloccato i carri armati, il ragazzo si arrampic\u00f2 sulla torretta del carro armato e si mise a parlare con il pilota. Diverse sono le versioni su che cosa si siano detti: \"Perch\u00e9 siete qui? La mia citt\u00e0 \u00e8 nel caos per colpa vostra\"; \"Arretrate, giratevi e smettetela di uccidere la mia gente\"; e \"Andatevene!\". Dopo aver parlato con il militare, il ragazzo scese dal carro che riprese subito ad avanzare, e quindi dovette bloccarlo nuovamente. Poco dopo arrivarono altri ragazzi (forse manifestanti); uno in bicicletta parl\u00f2 brevemente con il \"Rivoltoso\", poi altri lo sollevarono da terra e lo portarono qualche metro pi\u00f9 a sinistra, poco distante dai carri armati, per poi rimetterlo a terra.\nUn quotidiano britannico diffuse la notizia che \"il\" \"Rivoltoso Sconosciuto\" fosse stato giustiziato giorni dopo, ma la notizia non fu mai confermata. Non si sa chi sia il ragazzo, se sia libero o in carcere, vivo o morto. Sta di fatto che il suo eroismo e la sua capacit\u00e0 di riuscire a contrastare un nemico pi\u00f9 grande di lui con una pacifica opposizione, l'hanno fatto entrare nella storia.\nLe conseguenze.\nNei giorni seguenti si mise in atto una feroce caccia ai restanti contestatori, che furono imprigionati o esiliati. Il governo, inoltre, limit\u00f2 l'accesso da parte dei media internazionali, dando la possibilit\u00e0 di coprire l'evento alla sola stampa cinese. Il 9 giugno Deng si assunse la responsabilit\u00e0 dell'intervento e condann\u00f2 il movimento studentesco come un tentativo controrivoluzionario di rovesciare la Repubblica popolare cinese. Per legittimare la repressione, la propaganda ufficiale sostenne che i manifestanti avevano attaccato l'esercito, il quale, a costo di pesanti sacrifici, era comunque riuscito a \"salvare il socialismo\".\nA livello internazionale, la repressione di piazza Tienanmen provoc\u00f2 la ferma condanna da parte di numerosi Paesi occidentali, che port\u00f2 anche all'imposizione di un embargo sulla vendita di armi alla Cina. Oggi il clima si \u00e8 rappacificato e la Cina \u00e8 stata riaccolta dagli altri paesi nella politica globale, ma gli eventi di piazza Tienanmen sono ancora un argomento critico per il governo comunista cinese, che non fornisce versioni ufficiali dell'accaduto ed esercita forme di censura al riguardo. Deng Xiaoping, insieme ad altri che avevano tenuto una linea dura contro i manifestanti, come Li Peng, venne incolpato della crudele repressione delle proteste. La critica accus\u00f2 Deng di reprimere ogni forma di libert\u00e0 politica che potesse minare la condotta delle sue riforme economiche. Il coinvolgimento di Deng nella repressione dimostr\u00f2 che possedeva ancora solidi poteri dittatoriali e che non esitava a usarli. Per anni dopo la repressione della protesta, gli oppositori di Deng, concentrati principalmente attorno alle universit\u00e0, bruciarono e ruppero anonimamente piccole bottiglie di vetro come segno di disprezzo nei suoi confronti, soprattutto nell'anniversario delle proteste; la parola usata per le piccole bottiglie suona proprio come Xiaoping (\u5c0f\u74f6) in cinese. La censura fu brutale negli anni successivi. Il caso pi\u00f9 noto \u00e8 quello di Dal\u00f9, celebre conduttore della Radio di Shanghai che fu epurato per aver reso pubblico il fatto nel sesto anniversario della mattanza ed ora rifugiato in Italia.\nRiforme politiche.\nA Hong Kong, la soppressione violenta delle proteste di Tienanmen del 1989 scaten\u00f2 il timore che la Repubblica popolare cinese non avrebbe mantenuto le sue promesse riguardo al piano \"Un Paese, Due Sistemi\" nell'imminente passaggio di sovranit\u00e0 del 1997. Una conseguenza di questo timore fu che il nuovo governatore di Hong Kong, Chris Patten, tent\u00f2 di espandere la franchigia del consiglio legislativo di Hong Kong, provocando attriti con il governo cinese. La fine delle proteste del 1989 incise sulla crescente sensazione di liberalizzazione politica che era ben vista alla fine degli anni '80, facendo accantonare molte delle riforme democratiche proposte durante il decennio. Sebbene si sia verificato un certo incremento nella libert\u00e0 individuale a partire dal 1989, le discussioni riguardo a riforme strutturali nel governo e nella costituzione del PCC continuarono a essere un tab\u00f9.\nTuttavia, nonostante alcune aspettative e il fatto che durante le proteste del 1989 il governo cinese rischiasse di essere deposto e sostituito dal Movimento democratico, durante i primi anni del XXI secolo il PCC continuava ad avere il controllo assoluto del paese, e il movimento studentesco originatosi a Tienanmen si sgretol\u00f2 completamente.\nImpatto economico.\nNei giorni immediatamente successivi alla fine delle proteste, l'ala conservatrice del PCC intendeva modificare alcune delle riforme di liberalizzazione del mercato intraprese come parte della Riforma economica cinese. Tuttavia, questi sforzi trovarono la dura resistenza dei governatori provinciali e vennero abbandonati completamente durante gli anni novanta a causa della caduta dell'URSS e del cosiddetto \"viaggio al sud\" di Deng Xiaoping, cio\u00e8 le visite che il dirigente cinese fece nel 1993 nelle zone del sud dove erano state attuate le riforme economiche pi\u00f9 ambiziose. Questo progetto fece da emblema per la cura delle riforme da parte del leader cinese, posto di fronte alle fazioni conservatrici che desideravano paralizzare o eliminare molte delle riforme.\nLa continuit\u00e0 della riforma economica provoc\u00f2 un'intensa crescita economica negli anni 1990, restituendo al governo una buona parte dell'appoggio che aveva perduto nel 1989 (anche perch\u00e9 nessuno dei dirigenti attuali del governo cinese si era astenuto dalla decisione di reprimere con la forza i manifestanti). Solo una delle figure prominenti del governo, l'ex primo ministro Wen Jiabao, aveva aiutato Zhao Ziyang nei suoi incontri con i manifestanti. Jiabao riusc\u00ec comunque a sopravvivere politicamente al seguito delle manifestazioni, a differenza di Zhao che venne posto agli arresti.\nAnche se la battaglia di piazza Tienanmen fu persa, rimase un segnale forte di cui i dirigenti del PCC avrebbero tenuto conto in seguito; da allora, infatti, il potere si rese conto che se avesse voluto conservarsi in futuro, avrebbe dovuto portare la Cina sulla via della modernit\u00e0. Fino ad allora il potere aveva potuto vivere tranquillo entro i confini della Grande Muraglia, ma con l'avvento di mezzi di comunicazione globale questo non sarebbe pi\u00f9 stato possibile, perch\u00e9 una fetta di popolazione che aveva accesso al mondo esterno rimaneva e sarebbe rimasta sempre pi\u00f9 attratta dallo stile di vita occidentale, dai beni di consumo occidentali e dalla speranza di una vita \"migliore\".\nDopo questo episodio, per tutti gli anni '90 la Cina ha intrapreso a tappe forzate la via del capitalismo attraverso uno sviluppo rapidissimo, supportato sia dai massicci investimenti statali, specialmente nei settori dell'energia e delle materie prime, sia dai crescenti investimenti da parte delle multinazionali di tutto il mondo, le quali vedevano e vedono tuttora nell'apertura del mercato cinese un immenso serbatoio di occasioni per produrre a basso costo e con estreme semplificazioni dal lato del mercato del lavoro. Tutto questo \u00e8 avvenuto e avviene ancora con tassi di incremento del PIL compresi fra il 7 e il 10% e, ad oggi, la Cina \u00e8 la seconda economia del mondo, avendo gi\u00e0 superato Italia, Francia, Regno Unito, Germania e Giappone.\nSebbene la protesta di piazza Tienanmen venga ricordata principalmente per il movimento studentesco pro-democratico e la carneficina perpetrata dallo stesso governo cinese, essa segna in realt\u00e0 un punto di svolta nella storia economica e politica della Cina, poich\u00e9 alla tragedia segu\u00ec non solo il passaggio (definitivo) all'economia di mercato, ma anche il consolidamento dei poteri del PCC, che ha causato il crescente autoritarismo che assoggetta i cittadini cinesi e la estrema disuguaglianza tra le classi sociali, creando un paese di \"super ricchi\" e di \"super poveri\" pervaso dalla corruzione e dalla censura.\nIl bilancio delle vittime.\nDati ufficiali.\nAncora oggi le stime dei morti variano. Il governo cinese parl\u00f2 inizialmente di 200 civili e 100 soldati morti, ma poi abbass\u00f2 il numero di militari uccisi ad \"alcune dozzine\". La CIA stim\u00f2 invece tra le 400 e le 800 vittime. La Croce Rossa rifer\u00ec 2.600 morti e 30.000 feriti. Le testimonianze di stranieri affermarono invece che furono uccise 3.000 persone. La stessa cifra fu data da un sito inglese di Pechino. Le stime pi\u00f9 alte parlarono di da 7.000 a 12.000 morti. Organizzazioni non governative come Amnesty International hanno denunciato che, ai morti per l'intervento, vanno aggiunti i giustiziati per \"ribellione\", \"incendio di veicoli militari\", ferimento o uccisione di soldati e reati simili. Amnesty International ha stimato che il loro numero \u00e8 superiore a mille, forse 1300 o anche pi\u00f9.\nRecenti rivelazioni su WikiLeaks mettono in dubbio che si sia verificata una vera e propria carneficina all'interno della piazza. Il \"Telegraph\" riporta infatti che secondo i dispacci fra le ambasciate occidentali furono esplosi solo sporadici colpi di armi da fuoco all'interno di piazza Tienanmen, al contrario di altre zone al di fuori del centro di Pechino. Secondo la testimonianza diretta di un diplomatico cileno, inoltre, la maggior parte dei soldati entrati in piazza Tienanmen era dotata solo di armamenti antisommossa, come manganelli e mazze di legno.\nInfluenza culturale.\nDiversi attivisti hanno onorato la memoria della protesta, tra cui Dal\u00f9 e Nathan Law rifugiati politici brutalmente perseguitati dal regime."}
{"id": "260557", "revid": "1305772", "url": "https://it.wikipedia.org/wiki?curid=260557", "title": "Le Noyer", "text": ""}
{"id": "260561", "revid": "287204", "url": "https://it.wikipedia.org/wiki?curid=260561", "title": "La Perri\u00e8re", "text": "Esistono pi\u00f9 comuni francesi con questo nome"}
{"id": "260562", "revid": "1305772", "url": "https://it.wikipedia.org/wiki?curid=260562", "title": "Le Pontet", "text": ""}
{"id": "260566", "revid": "1318658", "url": "https://it.wikipedia.org/wiki?curid=260566", "title": "La Trinit\u00e9", "text": ""}
{"id": "260568", "revid": "1494169", "url": "https://it.wikipedia.org/wiki?curid=260568", "title": "Abbey Road", "text": ""}
{"id": "260571", "revid": "1516566", "url": "https://it.wikipedia.org/wiki?curid=260571", "title": "Tagliato", "text": "Tagliato \u00e8 un termine utilizzato in araldica per indicare una partizione diagonale dall'alto a sinistra, abbasso a destra e come le altre partizioni pu\u00f2 farsi con qualunque linea di contorno.\nNella blasonatura \u00e8 indicato per primo il triangolo superiore. Se la linea di partizione si incurva verso l'angolo superiore destro il \"tagliato\" \u00e8 detto \"centrato\" o \"curvo\".\nOgnuna delle due parti in cui risulta diviso l'elemento contiene, abitualmente, un nuovo elemento araldico completo che viene \"aggiustato\" all'interno del triangolo che lo racchiude. Quando, invece, l'elemento araldico contenuto in ognuno dei due triangoli appare come una semplice porzione di uno stemma originale di cui ne manchi la met\u00e0, si usa frequentemente il termine semitagliato, come nell'esempio riportato in quinta posizione."}
{"id": "260572", "revid": "287204", "url": "https://it.wikipedia.org/wiki?curid=260572", "title": "Apremont (Savoia)", "text": "Apremont \u00e8 un comune francese di 980 abitanti situato nel dipartimento della Savoia della regione dell'Alvernia-Rodano-Alpi."}
{"id": "260573", "revid": "965226", "url": "https://it.wikipedia.org/wiki?curid=260573", "title": "Ugo Martinat", "text": "Biografia.\nGeometra, agente immobiliare, inizia la sua esperienza e carriera politica nel Movimento Sociale Italiano, ricoprendo incarichi sia nelle formazioni giovanili che nella segreteria del Fronte della Giovent\u00f9.\nNel 1970 organizza il servizio di sicurezza per i comizi di Almirante in Piazza San Carlo a Torino e in Piazza Verdi a Genova. Nel corso del comizio del 18 aprile 1970 in Piazza Verdi a Genova, Almirante viene assalito da un gruppo di comunisti extraparlamentari che lanciano sassi, bottiglie piene di sabbia e corpi contundenti sul palco. Viene colpito alla testa Ugo Venturini, militante del Movimento Sociale, che muore per la ferita. Martinat con una decina dei suoi resta intrappolato all'incrocio fra via XX Settembre e il sottopassaggio di piazza della Vittoria, circondato da un gruppo di facinorosi armati di spranghe e colpito pi\u00f9 volte. Viene salvato miracolosamente da uno \"sconosciuto\" , probabilmente un ufficiale in congedo, che lo sottrae a una fine certa.\nLo stesso \"sconosciuto\" salver\u00e0 Martinat e Almirante, qualche mese dopo, a Torino in Piazza San Carlo, dove neppure le forze dell'ordine erano riuscite a fermare un assalto di comunisti extraparlamentari provenienti da via Barbaroux. Nel 1973 viene eletto nel comitato centrale del partito e nel 1979 entra a far parte della direzione nazionale, dopo essere stato nominato segretario provinciale del MSI di Torino.\nViene ininterrottamente eletto deputato dal 1979, prima nelle liste del MSI, poi in quelle di Alleanza Nazionale, di cui \u00e8 stato membro dell'ufficio politico nazionale. Vero e proprio \"luogotenente\" in Piemonte di Giorgio Almirante prima e di Gianfranco Fini poi, \u00e8 stato per oltre 30 anni l'uomo di riferimento del MSI in quella regione. In tale incarico gli \u00e8 succeduto Agostino Ghiglia. All'inizio degli anni novanta viene indagato per una presunta tangente di 700 milioni di lire, e relativa all'affidamento dell'incarico di progettazione dello Stadio delle Alpi a Torino ma viene successivamente prosciolto da ogni accusa.\nNel 1996 viene eletto nel collegio uninominale di Novara per la coalizione del Polo delle Libert\u00e0, e, nel 2001 in un collegio torinese sotto il simbolo della Casa delle Libert\u00e0. Nella 2001 viene nominato Viceministro di Pietro Lunardi alle Infrastrutture e Trasporti nel Governo guidato da Silvio Berlusconi. L'incarico viene confermato nel 2005 dal successivo Governo Berlusconi. In questa veste si occupa, tra l'altro, delle grandi opere relative alla preparazione delle Olimpiadi invernali di Torino 2006. In quest'ambito, nello stesso 2006 verr\u00e0 indagato per turbativa d'asta nell'assegnazione dei lavori per la variante di Avigliana, accusa che Martinat respinge in toto. Le indagini proseguono per diverso tempo, e, alla fine del 2008, viene chiesto il suo rinvio a giudizio, posizione processuale poi stralciata in seguito alla sua morte. Un altro tema cui Martinat venne interessato fu la realizzazione della linea ferroviaria ad alta velocit\u00e0 tra Torino e Lione, della cui opportunit\u00e0 fu un grande sostenitore.\nViene poi rieletto al Parlamento nelle liste del Popolo della Libert\u00e0, nelle elezioni politiche del 2008. Ricopre la carica di sottosegretario allo Sviluppo economico nel Governo Berlusconi IV, fino a che, il 28 marzo del 2009, muore al Policlinico militare Celio di Roma a causa di un tumore ai polmoni. Venne sostituito dal senatore Tomaso Zanoletti. \u00c8 sepolto nel cimitero di Pinerolo.\nVita privata.\nNel 1969 nascono i primi figli Mark Ugo Sander Martinat e Ughett Marlene Sander Martinat. Negli anni '70 conosce la danese Kirsten E. Sander e dalla loro unione nel 1981 nasce il loro unico figlio Luca Federico Martinat."}
{"id": "260574", "revid": "123475407", "url": "https://it.wikipedia.org/wiki?curid=260574", "title": "Yenne", "text": "Yenne (\"Jenna\" in italiano, desueto) \u00e8 un comune francese di 2.994 abitanti situato nel dipartimento della Savoia della regione dell'Alvernia-Rodano-Alpi."}
{"id": "260577", "revid": "1305772", "url": "https://it.wikipedia.org/wiki?curid=260577", "title": "Enciclopedia galattica", "text": "Nelle storie di fantascienza, si chiama solitamente enciclopedia galattica un'immaginaria enciclopedia universale che raccoglie le conoscenze e il sapere di una futura civilt\u00e0 (umana o aliena) estesa su tutta la Via Lattea, comprendente migliaia di miliardi di individui e dotata di una storia millenaria.\nIl tema fu utilizzato per la prima volta nel \"Ciclo delle Fondazioni\" di Isaac Asimov: l'Enciclopedia \u00e8 il progetto a cui lavorano gli studiosi della Fondazione sul pianeta Terminus, al fine di racchiudere in un'unica grande opera le conoscenze dell'intero universo per preservare il sapere di fronte alle barbarie future.\nDa allora diversi autori hanno ripreso lo stesso concetto, sia nel campo della fantascienza che in quello della scienza. La \"Guida galattica per gli autostoppisti\" dell'omonima serie di romanzi di Douglas Adams si contrappone spesso all'Enciclopedia Galattica presentandosi come opera pi\u00f9 accessibile e maneggevole. Ad esempio, l'introduzione al primo libro recita:\nLa XII parte della serie televisiva \"Cosmo\" (\"Cosmos: A Personal Voyage\", 1980) di Carl Sagan si intitola \"Enciclopedia Galattica\". Al suo interno Sagan suggerisce che una simile enciclopedia potrebbe essere trasmessa nello spazio e ricevuta attraverso i radiotelescopi (cfr. SETI). L'eminente astrofisico avanza quindi l'ipotesi che diverse civilt\u00e0, fra cui la nostra, potrebbero essere rappresentate all'interno di un simile progetto. Nella sua versione dell'Enciclopedia, ad ogni civilt\u00e0 \u00e8 attribuita una \"probabilit\u00e0 di sopravvivenza\"; per un'ipotetica civilt\u00e0 in grado di costruire una Sfera di Dyson la probabilit\u00e0 \u00e8 stimata attorno al 99% per 106 anni. Le probabilit\u00e0 di sopravvivenza che secondo Sagan eventuali civilt\u00e0 extraterrestri potrebbero attribuire alla Terra sono pari a circa il 40% per cent'anni (questo riflette lo scenario da Guerra Fredda durante il quale i documentari furono realizzati).\nNel romanzo \"L'Enciclopedia Finale\" (\"The Final Encyclopedia\", 1984), l'opera pi\u00f9 impegnativa del ciclo dei Dorsai di Gordon R. Dickson, l'Enciclopedia stessa \u00e8 descritta come una costruzione inaudita a forma di planetoide orbitante tra la Terra e la Luna che racchiude l'intero scibile umano. Per consultarla \u00e8 possibile utilizzare vari tipi di interfacce, inclusa la realt\u00e0 virtuale immersiva.\nNel romanzo \"Palinsesto\" (\"Palimpsest\", 2009) di Charles Stross, la Biblioteca Finale \"contiene la somma di tutta la conoscenza umana documentata, dopo la fine dell'umanit\u00e0\" ed \u00e8 un tempo pi\u00f9 che un luogo, essendo stata posta in un remoto futuro oltre la storia umana, dove \u00e8 accessibile solo agli agenti della Stasi, un'organizzazione segreta che possiede la tecnologia del viaggio nel tempo. I dati sono memorizzati nella struttura atomica di innumerevoli diamanti sintetici sepolti nella crosta terrestre."}
{"id": "260578", "revid": "196390", "url": "https://it.wikipedia.org/wiki?curid=260578", "title": "La Brigue de Nice", "text": ""}
{"id": "260581", "revid": "59247456", "url": "https://it.wikipedia.org/wiki?curid=260581", "title": "Roja", "text": ""}
{"id": "260583", "revid": "163662", "url": "https://it.wikipedia.org/wiki?curid=260583", "title": "Mario Tassone", "text": "Biografia.\nLaureato in giurisprudenza, avvocato, \u00e8 stato segretario del Consorzio di istruzione tecnica di Catanzaro.\nAttivit\u00e0 politica.\nLa sua esperienza politica inizia negli anni settanta all'interno della Democrazia Cristiana, che lo elegge deputato alla Camera sin dal 1976 e ininterrottamente per le successive legislature.\nFino al 1992, alla Camera, ha fatto parte della Commissione difesa e agricoltura e della Delegazione parlamentare italiana all'Assemblea della Conferenza per la sicurezza e la cooperazione in Europa, ed \u00e8 stato Segretario del Comitato parlamentare per i servizi di informazione e sicurezza e per il segreto di Stato.\nHa ricoperto incarichi di governo dal 1983 al 1987 negli esecutivi guidati da Bettino Craxi (I e II) e da Amintore Fanfani (VI), mantenendo l'incarico di sottosegretario ai Lavori Pubblici.\nAllo scioglimento della DC, prosegue l'esperienza politica nel Partito Popolare Italiano, ma nel 1995 \u00e8 favorevole alla scissione guidata da Rocco Buttiglione e decide di aderire alla nuova formazione dei Cristiani Democratici Uniti (CDU). Alle elezioni del '96 viene eletto nella quota proporzionale per la lista CCD-CDU nella circoscrizione Calabria. Riveste il ruolo di vice capogruppo del Centro Cristiano Democratico.\nNel 2001 \u00e8 eletto col sistema maggioritario in un collegio uninominale calabrese per la coalizione della Casa delle Libert\u00e0.\nNella formazione del Governo guidato da Silvio Berlusconi (quinquennio 2001-06) viene nominato Viceministro di Pietro Lunardi alle Infrastrutture e Trasporti, incarico confermato anche dal successivo Governo Berlusconi III.\nDirigente di spicco dell'UDC, in seguito alle dimissioni di Marco Follini dalla carica di segretario nazionale (ottobre 2005), Tassone \u00e8 uno dei favoriti alla successione invece ottiene la nomina a vicesegretario del partito.\nViene rieletto deputato nel 2006 e nel 2008 per le liste dell'UDC in Calabria. Nel 2012 \u00e8 vice capogruppo dell'UDC alla Camera.\nDopo un'intervista a Radio 24 in cui affermava di considerare modesto il vitalizio da parlamentare di 6800 euro mensili, \u00e8 stato al centro di un caso giornalistico.\nTassone ha commentato che si trattava di una battuta polemica, stante l'atteggiamento incalzante della giornalista, e comunque, pur ritenendo l'indennit\u00e0 consistente, la stessa restava e resta sempre inferiore agli emolumenti di molti giornalisti e, sicuramente, di dirigenti e amministratori di aziende pubbliche e a partecipazione pubblica.\nIl 14 marzo 2014 lascia l'UDC e fonda il Nuovo CDU, divenendone segretario."}
{"id": "260587", "revid": "131358", "url": "https://it.wikipedia.org/wiki?curid=260587", "title": "Croce di Sant'Antonio", "text": ""}
{"id": "260591", "revid": "1886965", "url": "https://it.wikipedia.org/wiki?curid=260591", "title": "Antonio Martusciello", "text": "Biografia.\nFiglio di Francesco Martusciello, dirigente sindacale della UIL, e di Filomena Elena Capodiferro, \u00e8 laureato in scienze delle pubbliche amministrazioni.\nNel 1983 entra in Sipra, concessionaria pubblicitaria della Rai, dopo una selezione nazionale ed \u00e8 nominato responsabile vendite. Nel 1987 viene assunto in Publitalia '80, di cui diventa presto dirigente.\nAttivit\u00e0 politiche.\nNel 1994 Silvio Berlusconi decide di costruire un nuovo movimento politico: Forza Italia, e si rivolge ad alcuni fra i migliori dirigenti di Publitalia 80, fra i quali Antonio Martusciello. Quest'ultimo fonda Forza Italia in Campania e alle elezioni politiche del 1994 viene eletto deputato per la prima volta. In quella legislatura prende parte alla Commissione Bilancio con l'incarico di Presidente del Comitato Pareri del medesimo organismo parlamentare. Nella stessa legislatura \u00e8 componente della Commissione per il riordino del sistema radiotelevisivo italiano.\nViene riconfermato deputato nelle elezioni politiche del 1996 nella lista proporzionale di Forza Italia nella Circoscrizione Campania 1. Entra a far parte delle Commissioni Esteri e Commissione parlamentare antimafia. Alle elezioni amministrative del 1997 viene eletto consigliere comunale di Napoli. Dal 1995 al 1998 \u00e8 consigliere di amministrazione del Regio Teatro San Carlo.\nDiviene membro del Comitato di presidenza di Forza Italia e alle successive elezioni politiche del 2001 viene riconfermato deputato nella medesima circoscrizione. \u00c8 candidato a sindaco di Napoli per la Casa delle Libert\u00e0 e ottiene il 47% dei consensi, venendo per\u00f2 sconfitto dalla candidata de L'Ulivo, nonch\u00e9 ex ministro, Rosa Russo Iervolino.\nNel Governo guidato da Silvio Berlusconi viene nominato dapprima sottosegretario all'Ambiente, poi dal 30 dicembre 2004, viene promosso viceministro ai Beni culturali (dicastero di Giuliano Urbani), incarico confermato anche nel successivo Governo Berlusconi (dicastero di Rocco Buttiglione). \u00c8 nominato da Berlusconi componente della Consulta del Presidente di Forza Italia.\nDal 2001 al 2006 \u00e8 Presidente della Associazione parlamentare di amicizia e cooperazione Italia-Cina, e partecipa a numerose missioni internazionali e incontri bilaterali fra i due Paesi.\nNelle elezioni politiche dell'aprile 2006 \u00e8 di nuovo eletto deputato ed entra a far parte della Commissione Cultura, scienza ed istruzione della Camera dei deputati.\nDal luglio 2008 ad agosto 2010 ricopre la carica di Presidente di Mistral Air s.r.l., societ\u00e0 di propriet\u00e0 del gruppo Poste Italiane.\nIl 26 luglio 2010 \u00e8 eletto dal Senato della Repubblica commissario dell'Autorit\u00e0 per le Garanzie nelle Comunicazioni, venendo rieletto dalla Camera dei Deputati il 6 giugno 2012.\nAttivit\u00e0 accademiche.\nDa ottobre 2010 a settembre 2016 \u00e8 Docente dell'insegnamento di \"New media e garanzie del consumatore\" nel corso di laurea in \"Scienze della Comunicazione\" dell'Universit\u00e0 Suor Orsola Benincasa, mentre da maggio 2015 al maggio 2016 \u00e8 stato Docente del corso di laurea \"Media, comunicazione digitale e giornalismo\" dell'Universit\u00e0 Sapienza di Roma.\nDal 1\u00ba ottobre 2016 \u00e8 Professore Straordinario dell'insegnamento di \"Sociologia\" nel corso di laurea in Scienze Pedagogiche presso l'Universit\u00e0 UniPegaso.\nDa ottobre 2016 a ottobre 2018 \u00e8 Docente dell'insegnamento di \"Diritto dell'informazione nel mondo globale\" nel corso di laurea in \"Scienze della Comunicazione\" dell'Universit\u00e0 Suor Orsola Benincasa.\nDa ottobre 2019 \u00e8 Docente di \u201cDiritto delle comunicazioni\u201d nel corso di studi magistrale in \u201c Arte, valorizzazione e mercato \u201c presso la Facolt\u00e0 di Arti e Turismo dello IULM di Milano.\nDa marzo 2020 \u00e8 senior advisor per uno dei pi\u00f9 grandi istituti bancari italiani, sulle tematiche dell\u2019ESG e della CSR.\nHa elaborato e pubblicato studi ed analisi delle evidenze di mercato, anche a livello europeo, relativamente alla CSR e al green fintech."}
{"id": "260592", "revid": "1982", "url": "https://it.wikipedia.org/wiki?curid=260592", "title": "Baldassarre Cossa", "text": ""}
{"id": "260593", "revid": "306856", "url": "https://it.wikipedia.org/wiki?curid=260593", "title": "Arrigo da Bolzano", "text": "Biografia.\nDella vita di Arrigo - chiamato in tedesco \"Heinrich von Bozen\" - si sa poco: pochi ricordi scritti e leggende orali.\nC'\u00e8 chi sostiene che non si sappia con certezza in quale delle citt\u00e0 di nome Bolzano sia nato, ma \u00e8 molto probabile che fosse effettivamente originario di Bolzano in Alto Adige visto che il Boccaccio dice che era tedesco - e non ci sono altre Bolzano tedesche in Italia (vedi sotto). Secondo alcuni il maso di Bolzano-Bozen chiamato \"Heinrichshof\" potrebbe essere forse appartenuto in realt\u00e0 al primo marito di Margherita di Tirolo-Gorizia, Giovanni Enrico di Lussemburgo (\"Johann-Heinrich von B\u00f6hmen\"); d'altra parte l'Arrigo di cui parla il certaldese era proprio conosciuto come Arrigo o Enrico da Bolzano (ce lo dicono i pi\u00f9 antichi commenti) e il letterato toscano, solitamente bene informato, lo definisce senza esitazioni \"un tedesco\", come si trattasse di cosa da tutti risaputa, il che non consente molto margine di discussione.\nOperaio analfabeta, lavor\u00f2 nel suo luogo di origine e, di ritorno da un pellegrinaggio a Roma con la moglie e il figlio Lorenzo, si stabil\u00ec vicino a Treviso.\nAveva preso dimora a Biancade, nei pressi della strada detta allora \"Lagozzo\" (vecchia sede della via Claudia Augusta), dove per vent'anni fece il boscaiolo e l'uomo di fatica. Ormai vecchio, mortagli la moglie, si rec\u00f2 nella vicina citt\u00e0, dove visse abitando in una catapecchia situata presso l'attuale chiesa a lui dedicata, in via Antonio Canova, messagli a disposizione dal notaio \"da Castagnole\", e mendicando non per s\u00e9 ma per i poveri della citt\u00e0: in particolare si impegnava con coraggio e costanza a strappare ai nobili e ai ricchi commercianti consistenti contributi per i pi\u00f9 sfortunati. Il vescovo stesso e il signore della citt\u00e0 (un \"da Camino\") non gli ricusavano il loro aiuto. A Treviso, come gi\u00e0 nella sua Bolzano, fu assiduo alla santa Messa e alla Comunione; pare che visitasse ogni giorno tutte le chiese della citt\u00e0, dormisse su un miserrimo giaciglio, portasse un ruvido saio, fosse dedito a estenuanti veglie di preghiera.\nCulto.\nLa tradizione attribuisce ad Arrigo (\u201co vero o non vero che si fosse\u201d, come dice il Boccaccio) l'intercessione per numerosi miracoli gi\u00e0 da vivo, ma soprattutto dopo morto, e del risuonare misterioso di campane alla sua morte parla anche Gabriele D'Annunzio. Arrigo divenne presto popolare in tutta l'Italia del Nord, dove gli vennero dedicati altari ed affreschi in molte chiese (per esempio Santa Toscana a Verona). A Treviso confluivano annualmente migliaia di pellegrini a lui devoti perch\u00e9 lo riconoscevano vicino ai poveri, ai mendicanti, agli emarginati.\nSi propose al Papa anche la sua canonizzazione, . \nNel 1759, due costole di Arrigo furono solennemente traslate dal Duomo di Treviso a Bolzano con grande partecipazione di fedeli (130 cavalieri, cinque carri bardati a trionfo, rappresentanti delle corporazioni e del clero) e collocate nella ora scomparsa cappella di Loreto del Duomo, nel presbiterio del quale, peraltro, sono tuttora venerate.\nNel 1750 il culto del beato - considerato protettore dei boscaioli - fu approvato da Benedetto XIV per la diocesi di Treviso, e da Pio VII, agli inizi dell'Ottocento, per quella di Trento, da cui dipendeva Bolzano.\nNel 1859 accanto al maso bolzanino chiamato \"Heinrichshof\" (\"maso di Arrigo\"), nei pressi del quale si ritiene che il beato sia nato, fu costruita in sua memoria una chiesetta in stile neoromanico, tuttora visibile e, a richiesta, visitabile, sulla destra della strada che porta il suo nome e va verso i quartieri Sant'Antonio e San Pietro. Nel duomo di Bolzano si conserva anche il reliquiario di Arrigo portato a Bolzano nello stesso periodo. \nUn tempietto in stile neoclassico a lui dedicato sorge a Treviso, poco lontano dalla casa in cui mor\u00ec.\nUn oratorio a lui dedicato sorge anche a Biancade nel luogo dove secondo la tradizione il beato costru\u00ec la propria capanna.\nLa Novella del Decameron.\nDi lui, come detto, si hanno riferimenti gi\u00e0 nel Decameron. Cos\u00ec Boccaccio (II giornata, novella I): \nA Treviso arrivano poi tre fiorentini di nome Stecchi, Martellino e Marchese, sorta di giullari, i quali, desiderosi di vedere e toccare il \u201ccorpo santo\u201d e impeditine dalla gran folla, formata in buona parte da tirolesi tedeschi, escogitano un diabolico trucco che permetta loro di essere portati direttamente in duomo. Seguono complicazioni, disavventure, accuse, processi con tanto di tortura, dai quali i tre riescono a salvarsi grazie alla loro provvidenziale e tipicamente boccaccesca prontezza di parola e di spirito e alla generosit\u00e0 di un signore pronto a sorridere delle loro sventure e della loro vivacit\u00e0 intellettuale."}
{"id": "260596", "revid": "106456", "url": "https://it.wikipedia.org/wiki?curid=260596", "title": "L'Arbresle", "text": " \nL'Arbresle \u00e8 un comune francese di 6.220 abitanti situato nel dipartimento del Rodano della regione Alvernia-Rodano-Alpi.\nIl territorio comunale \u00e8 bagnato dalle acque della Br\u00e9venne.\nStoria.\nSimboli.\nLo stemma di L'Arbresle, in uso dal 1640, si blasona:"}
{"id": "260597", "revid": "287204", "url": "https://it.wikipedia.org/wiki?curid=260597", "title": "Les Ardillats", "text": "Les Ardillats \u00e8 un comune francese di 577 abitanti situato nel dipartimento del Rodano della regione Alvernia-Rodano-Alpi."}
{"id": "260598", "revid": "106456", "url": "https://it.wikipedia.org/wiki?curid=260598", "title": "Belmont-d'Azergues", "text": "Belmont-d'Azergues \u00e8 un comune francese di 649 abitanti situato nel dipartimento del Rodano nella regione Alvernia-Rodano-Alpi.\nIl suo territorio \u00e8 bagnato dalle acque del fiume Azergues."}
{"id": "260599", "revid": "106456", "url": "https://it.wikipedia.org/wiki?curid=260599", "title": "Le Bois-d'Oingt", "text": "Le Bois-d'Oingt \u00e8 un comune francese di 2.231 abitanti situato nel dipartimento del Rodano della regione Alvernia-Rodano-Alpi.\nIl suo territorio \u00e8 bagnato dalle acque del fiume Azergues."}
{"id": "260600", "revid": "287204", "url": "https://it.wikipedia.org/wiki?curid=260600", "title": "La Chapelle-de-Mardore", "text": "La Chapelle-de-Mardore \u00e8 una localit\u00e0 appartenente al comune francese di Thizy-les-Bourgs situato nel dipartimento del Rodano della regione Alvernia-Rodano-Alpi.\nLa Chapelle-de-Mardore \u00e8 stato un comune indipendente fino al 1\u00ba gennaio 2013, quando si \u00e8 fuso con i comuni di Bourg-de-Thizy, Mardore, Marnand e Thizy per formare il nuovo comune di Thizy-les-Bourgs."}
{"id": "260601", "revid": "1776051", "url": "https://it.wikipedia.org/wiki?curid=260601", "title": "Burgistein", "text": "Burgistein (toponimo tedesco) \u00e8 un comune svizzero di 1\u00a0092 abitanti del Canton Berna, nella regione dell'Oberland (circondario di Thun).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Burgistein sono:\nInfrastrutture e trasporti.\nBurgistein \u00e8 servito dall'omonima stazione sulla ferrovia G\u00fcrbetalbahn.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260602", "revid": "287204", "url": "https://it.wikipedia.org/wiki?curid=260602", "title": "La Chapelle-sur-Coise", "text": "La Chapelle-sur-Coise \u00e8 un comune francese di 534 abitanti situato nel dipartimento del Rodano della regione Alvernia-Rodano-Alpi."}
{"id": "260603", "revid": "3343", "url": "https://it.wikipedia.org/wiki?curid=260603", "title": "Ch\u00e2tillon-d'Azergues", "text": ""}
{"id": "260605", "revid": "106456", "url": "https://it.wikipedia.org/wiki?curid=260605", "title": "Les Ch\u00e8res", "text": "Les Ch\u00e8res \u00e8 un comune francese di 1.364 abitanti situato nel dipartimento del Rodano della regione Alvernia-Rodano-Alpi.\nIl suo territorio \u00e8 bagnato dalle acque del fiume Azergues."}
{"id": "260606", "revid": "106456", "url": "https://it.wikipedia.org/wiki?curid=260606", "title": "Chessy-les-Mines", "text": "Chessy-les-Mines \u00e8 un comune francese di 1.711 abitanti situato nel dipartimento del Rodano della regione Alvernia-Rodano-Alpi.\nIl suo territorio \u00e8 bagnato dalle acque del fiume Azergues."}
{"id": "260607", "revid": "287204", "url": "https://it.wikipedia.org/wiki?curid=260607", "title": "\u00c9chalas", "text": "\u00c9chalas \u00e8 un comune francese di 1.521 abitanti situato nel dipartimento del Rodano della regione Alvernia-Rodano-Alpi."}
{"id": "260608", "revid": "1516566", "url": "https://it.wikipedia.org/wiki?curid=260608", "title": "\u00c9cully", "text": "\u00c9cully \u00e8 un comune francese di 17.742 abitanti situato nella metropoli di Lione della regione Alvernia-Rodano-Alpi.\nOrigini del nome.\nL'area di \u00c9cully era un tempo ricoperta da una foresta di querce, chiamate in latino \"aesculus\". Questo nome verr\u00e0 deformato in \"Esculiacus\", per poi conoscere varie trasformazioni: \"Excolliacus\", \"Escullieu\", \"Escully\" ed \"Ecuilly\".\nStoria.\nSimboli.\nLo stemma del comune si blasona: \nProbabilmente risalente al 1892, questo stemma richiama, da un lato, l'origine del nome di \u00c9cully (da \"aesculus\", parola latina che in origine indicava una variet\u00e0 di quercia) e dall'altro il simbolo dei canonici-conti di Lione, che amministrarono \u00c9cully dal XIII secolo fino alla Rivoluzione francese."}
{"id": "260609", "revid": "287204", "url": "https://it.wikipedia.org/wiki?curid=260609", "title": "\u00c9meringes", "text": "\u00c9meringes \u00e8 un comune francese di 227 abitanti situato nel dipartimento del Rodano della regione Alvernia-Rodano-Alpi."}
{"id": "260610", "revid": "106456", "url": "https://it.wikipedia.org/wiki?curid=260610", "title": "\u00c9veux", "text": "\u00c9veux \u00e8 un comune francese di 1.070 abitanti situato nel dipartimento del Rodano della regione Alvernia-Rodano-Alpi.\nIl territorio comunale \u00e8 bagnato dalle acque della Br\u00e9venne."}
{"id": "260611", "revid": "287204", "url": "https://it.wikipedia.org/wiki?curid=260611", "title": "Les Haies", "text": "Les Haies \u00e8 un comune francese di 750 abitanti situato nel dipartimento del Rodano della regione Alvernia-Rodano-Alpi."}
{"id": "260612", "revid": "287204", "url": "https://it.wikipedia.org/wiki?curid=260612", "title": "Les Halles (Rodano)", "text": "Les Halles \u00e8 un comune francese di 463 abitanti situato nel dipartimento del Rodano della regione Alvernia-Rodano-Alpi."}
{"id": "260613", "revid": "1071392", "url": "https://it.wikipedia.org/wiki?curid=260613", "title": "Marcy-l'\u00c9toile", "text": "Marcy-l'\u00c9toile \u00e8 un comune francese di 3.503 abitanti situato nella metropoli di Lione della regione Alvernia-Rodano-Alpi."}
{"id": "260614", "revid": "1516566", "url": "https://it.wikipedia.org/wiki?curid=260614", "title": "Tenente (araldica)", "text": "Tenente \u00e8 un termine utilizzato in araldica per indicare il sostegno dello scudo da parte di uomini o di angeli; qualificativo di chi tiene qualche figura. Fanno parte degli ornamenti esteriori dello scudo.\nIl termine \u00e8 per\u00f2 utilizzato pi\u00f9 di frequente per definire una figura (generalmente animata, ma non necessariamente) che ne tiene (in pugno, tra le zampe, o con altri mezzi) un'altra. "}
{"id": "260615", "revid": "110157", "url": "https://it.wikipedia.org/wiki?curid=260615", "title": "La Mulati\u00e8re", "text": "La Mulati\u00e8re \u00e8 un comune francese di 6.653 abitanti situato nella metropoli di Lione della regione Alvernia-Rodano-Alpi."}
{"id": "260616", "revid": "287204", "url": "https://it.wikipedia.org/wiki?curid=260616", "title": "Les Olmes", "text": "Les Olmes \u00e8 un comune francese di 812 abitanti situato nel dipartimento del Rodano della regione Alvernia-Rodano-Alpi."}
{"id": "260617", "revid": "106456", "url": "https://it.wikipedia.org/wiki?curid=260617", "title": "Poule-les-\u00c9charmeaux", "text": "Poule-les-\u00c9charmeaux \u00e8 un comune francese di 1.068 abitanti situato nel dipartimento del Rodano della regione Alvernia-Rodano-Alpi.\nIl territorio comunale ospita le sorgenti del fiume Azergues."}
{"id": "260618", "revid": "287204", "url": "https://it.wikipedia.org/wiki?curid=260618", "title": "Saint-\u00c9tienne-des-Oulli\u00e8res", "text": "Saint-\u00c9tienne-des-Oulli\u00e8res \u00e8 un comune francese di 1.863 abitanti situato nel dipartimento del Rodano della regione Alvernia-Rodano-Alpi."}
{"id": "260619", "revid": "287204", "url": "https://it.wikipedia.org/wiki?curid=260619", "title": "Saint-\u00c9tienne-la-Varenne", "text": "Saint-\u00c9tienne-la-Varenne \u00e8 un comune francese di 703 abitanti situato nel dipartimento del Rodano della regione Alvernia-Rodano-Alpi."}
{"id": "260620", "revid": "287204", "url": "https://it.wikipedia.org/wiki?curid=260620", "title": "Saint-Marcel-l'\u00c9clair\u00e9", "text": "Saint-Marcel-l'\u00c9clair\u00e9 \u00e8 un comune francese di 552 abitanti situato nel dipartimento del Rodano della regione Alvernia-Rodano-Alpi."}
{"id": "260621", "revid": "287204", "url": "https://it.wikipedia.org/wiki?curid=260621", "title": "Les Sauvages", "text": "Les Sauvages \u00e8 un comune francese di 631 abitanti situato nel dipartimento del Rodano della regione Alvernia-Rodano-Alpi."}
{"id": "260623", "revid": "1982", "url": "https://it.wikipedia.org/wiki?curid=260623", "title": "Baldassare Cossa", "text": ""}
{"id": "260627", "revid": "110157", "url": "https://it.wikipedia.org/wiki?curid=260627", "title": "R\u00fcti bei Riggisberg", "text": "R\u00fcti bei Riggisberg (toponimo tedesco) \u00e8 una frazione di 350 abitanti del comune svizzero di Riggisberg, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo appartenente al distretto di Seftigen, che si estendeva per 22,17\u00a0km\u00b2 e che comprendeva anche le frazioni di D\u00f6rfli, D\u00fcrrbach, Holenweg, Laas, Oberer Stutz, Pl\u00f6tsch e Stalden, 2009 \u00e8 stato accorpato a Riggisberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260630", "revid": "2091899", "url": "https://it.wikipedia.org/wiki?curid=260630", "title": "Portico degli Dei Consenti", "text": "Il Portico degli Dei Consenti (in latino \"Porticus deorum consentium\") \u00e8 un portico situato nel Foro Romano, nei pressi del \"Tabularium\".\nStoria.\nVarrone ricorda come nel Foro erano erette dodici statue di \"dei consentes\", sei dei e sei dee, versione romana dei \"dodekatheon\" (\"dodici dei\") greci. A Roma gli accoppiamenti erano Giove-Giunone, Nettuno-Minerva, Apollo-Diana, Marte-Venere, Vulcano-Vesta, Mercurio-Cerere.\nNel 1834 venne scoperto alle pendici del Campidoglio, vicino al tempio di Saturno, un edificio inconsueto con otto vani con pareti in mattoni disposti lungo due lati, a angolo ottuso, preceduto dai resti di un portico colonnato. Il colonnato venne rialzato e restaurato nel 1858, sostituendo le colonne mancanti con fusti di travertino.\nMolto probabilmente era in sei di questi ambienti che, a due a due, erano ospitate le statue delle quali parla Varrone. A conferma di ci\u00f2 venne rinvenuta anche l'iscrizione incisa sull'architrave, con la dedica agli Dei Consenti dal \"praefectus urbi\" Vettio Agorio Pretestato in occasione del restauro del 367, l'ultimo intervento pubblico in Roma riguardante il culto degli antichi dei; la dedica riporta ():\nIl portico venne costruito probabilmente nel III o II secolo a.C., ma la sua forma attuale risale probabilmente ad una ricostruzione dell'epoca flavia.\nCon il restauro del 367 si era voluto lasciare una testimonianza in favore del paganesimo in un'epoca in cui il cristianesimo era ormai dominante.\nDescrizione.\nIl portico \u00e8 formato da due ali di colonne in stile corinzio congiungentisi ad angolo ottuso che sorreggono un architrave. Alle spalle del portico, incassate nel rialzo dove esso poggia, vi sono sette celle, probabilmente \"tabernae\".\nLe colonne di cipollino hanno le baccellature riempite con bastoncini, le liste tra le baccellature sono ornate similmente. I capitelli hanno trofei sui lati: l'esemplare meglio conservato si trova nel \"Tabulario Capitolino\". Almeno le taverne, l'architrave e i capitelli appartengono alla ricostruzione di et\u00e0 flavia, nonostante l'iscrizione del IV secolo."}
{"id": "260631", "revid": "986213", "url": "https://it.wikipedia.org/wiki?curid=260631", "title": "Abbazia di C\u00eeteaux", "text": "L'Abbazia di C\u00eeteaux \u00e8 un monastero situato in Borgogna (Francia, nell'attuale C\u00f4te-d'Or). \u00c8 la storica culla della Riforma cistercense, ove Bernardo di Chiaravalle inizi\u00f2 la sua missione.\nAlbori della Riforma cistercense.\nIntorno al 1050 il modello di Cluny comincia a entrare in crisi: i monasteri cluniacensi, troppo ricchi, troppo prossimi alle citt\u00e0, non soddisfano coloro che desiderano uno stile di vita pi\u00f9 radicale. Nel contempo nella popolazione si generalizza un'aspettativa per il ritorno della Chiesa cattolica alla povert\u00e0 evangelica. L'eccezionale sviluppo di C\u00eeteaux e della riforma che ne prese il nome \u00e8 dovuto al fatto che questa riusc\u00ec a rispondere alle esigenze e aspirazioni umane e religiose pi\u00f9 profonde del tempo. C\u00eeteaux si muove nella linea del movimento eremitico dell'XI secolo, e il monastero \u00e8 definito \"eremo\" nei primi documenti. Lo spirito di C\u00eeteaux fu il recupero dell'aspirazione alla solitudine propria del movimento eremitico e la sua integrazione in una vita esplicitamente cenobitica.\nIl monastero.\n\u00c8 fondato, secondo le antiche cronache, il 21 marzo 1098 in una localit\u00e0 acquitrinosa, sparsa di cespugli di rose selvatiche \"(cistels)\" donata da Raynald (o Renard), visconte di Beaune, con il beneplacito del duca Oddone I di Borgogna. \nIl fondatore e primo abate \u00e8 Roberto di Molesme, che nella sua ansia di ascesi e rinnovamento gi\u00e0 ha abbandonato numerosi monasteri, e infine lascia l'abbazia di Molesme di cui era abate, insieme a 21 monaci scelti per dar vita a quel \"nuovo monastero\" che solo dal 1120 sar\u00e0 chiamato C\u00eeteaux, in latino \"Cistercium\".\nFondato il monastero con l'aiuto di Oddone, che finanzia le prime costruzioni in legno, Roberto \u00e8 costretto, da un sinodo di vescovi, a tornare a Molesme per morirvi nel 1111. Il suo successore, Alberico, costruisce un nuovo monastero, in pietra, dedicato il 16 novembre 1106. Sembra che il nuovo sito e la costruzione in pietra marchino l'abbandono di una vita puramente eremitica, in capanne di legno separate, per una vera vita comunitaria. Alberico e il suo successore, l'inglese Stefano Harding, affrontano e superano il compito di dare al nuovo monastero una nuova liturgia, pi\u00f9 fedele allo spirito della Regola benedettina, sistemando stabilmente i problemi amministrativi, creando il sistema dei frati conversi e impedendo energicamente ogni ingerenza esterna, per quanto benintenzionata.\nUn grande sforzo di creazione e miglioramento delle tradizioni dei codici crea in breve tempo la grande biblioteca, che negli inventari del tempo della rivoluzione conter\u00e0 ben 10.353 volumi. Alcuni dei pi\u00f9 bei codici sopravvissuti allo scempio rivoluzionario sono oggi custoditi alla biblioteca municipale di Digione. In breve tempo i monaci non sono pi\u00f9 in grado di accogliere i numerosi postulanti e iniziano le nuove fondazioni, ben 12 sotto Stefano Harding, tra cui Clairvaux (25 giugno 1115), di cui Bernardo di Chiaravalle, a 25 anni, sar\u00e0 il primo abate.\nBernardo diverr\u00e0 col tempo uno dei pi\u00f9 fortunati promotori della riforma cistercense, che dar\u00e0 il via ad una mai pi\u00f9 vista \"escalation\" nella fondazione od incorporazione di monasteri, tanto che all'inizio del XIII secolo l'Ordine cistercense contava pi\u00f9 di 500 monasteri. Nel 1244 il Luigi IX di Francia visit\u00f2 l'abbazia insieme alla madre, Bianca di Castiglia, e alla moglie Margherita di Provenza.\nDurante la guerra dei cent'anni il monastero fu saccheggiato pi\u00f9 volte: nel 1360, 1365, 1434 e nel 1438.\nNonostante tutto all'inizio del XVI secolo era ancora una comunit\u00e0 fiorente che contava 200 monaci. Ma risent\u00ec molto delle guerre di religione e conobbe un periodo di decadenza nel secolo successivo, tanto che nel 1698 contava solo 72 monaci. Nel 1791, durante la Rivoluzione francese, l'abbazia fu confiscata e venduta a degli speculatori che dopo averla saccheggiata, la smantellarono per venderne le pietre da costruzione. Ci\u00f2 che ne resta diventa successivamente una residenza, una fabbrica di zucchero, una colonia industriale, infine una colonia penale per ragazzi tenuta dalle piccole suore di San Giuseppe.\nI monaci riuscirono a riacquistarla nel 1898. Delle antiche costruzioni erano rimaste abitabili solo la biblioteca, costruita nel XV secolo, comprendente al pianterreno i locali dello \"scriptorium\", dove venivano eseguiti i codici per la biblioteca (1260), il Definitorio, edificio ove si preparavano i lavori dei Capitoli generali, del XVII secolo, e il grande edificio abbaziale costruito dall'architetto Nicolas Lenoir nel XVIII secolo, dove tuttora alloggiano i monaci. La chiesa costruita per la colonia penale (per la quale si estrassero altre pietre dalle rovine) \u00e8 stata ristrutturata nel XX secolo ed \u00e8 l'attuale chiesa abbaziale.\nC\u00eeteaux e il Borgogna.\nUn aspetto tutt'altro che secondario della riforma cistercense \u00e8 il ritorno alla lettera della regola benedettina riguardo al lavoro manuale dei monaci. Mentre nelle abbazie cluniacensi i monaci si dedicavano quasi esclusivamente ad attivit\u00e0 non manuali, i Cistercensi si dedicano di persona, fra le altre attivit\u00e0 manuali, all'agricoltura. Si deve in gran parte ai monaci l'elaborazione delle tecniche che ancora oggi in gran parte presiedono alla vinificazione del vino detto Borgogna. C\u00eeteaux era tra i maggiori proprietari terrieri della ristretta zona dove il celebre vino nasce, ora nota come C\u00f4te de Beaune e C\u00f4te de Nuits. Il giorno di Natale del 1098, pochi mesi dopo la fondazione, il monastero ottiene il dono di un vigneto nei pressi di Meursault.\nIn pochi anni si contano altre donazioni di vigneti siti in luoghi prestigiosi come Chambolle, Aloxe Corton e Les Petits-Musigny. Con simili premesse, il percorso dell'abbazia nel campo enologico \u00e8 segnato: sono i monaci a delimitare, recintare e (ovviamente) sfruttare il celeberrimo \"Clos de Vougeots\", il pi\u00f9 famoso vigneto del mondo, accanto al quale essi costruiscono un \"cellier\", una cantina, e una \"cuverie\", edificio per la vinificazione, primo nucleo dell'altrettanto celebre castello rinascimentale. Grazie alle sperimentazioni dei monaci o dei conversi, la vinificazione del Borgogna raggiunge rapidamente livelli di assoluto primato, e nel XIII e XIV secolo il Borgogna \u00e8 il miglior vino del mondo. I cistercensi si dedicheranno alla sperimentazione in tutte le aree dove sorgono i loro monasteri ma \u00e8 a C\u00eeteaux che l'attivit\u00e0 vinicola nasce e continua fino alle spoliazioni.\nC\u00eeteaux oggi.\nC\u00eeteaux \u00e8 oggi nuovamente la Casa Madre della \"Famiglia Cistercense\" ed \u00e8 sede di una comunit\u00e0 dell'Ordine cistercense della stretta osservanza. Conta circa 35 membri. La comunit\u00e0 mantiene gli edifici dell'antica abbazia che datano dal 1260 (resti del chiostro), al XX secolo (chiesa abbaziale).\nCronotassi degli abati.\nElenco degli abati dal 1098 fino ai nostri giorni:"}
{"id": "260632", "revid": "6789", "url": "https://it.wikipedia.org/wiki?curid=260632", "title": "Vettio Agorio Protestato", "text": ""}
{"id": "260633", "revid": "104458", "url": "https://it.wikipedia.org/wiki?curid=260633", "title": "Riggisberg", "text": "Riggisberg (toponimo tedesco) \u00e8 un comune svizzero di 2\u00a0491 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\n 2009 ha inglobato il comune soppresso di R\u00fcti bei Riggisberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260637", "revid": "11959", "url": "https://it.wikipedia.org/wiki?curid=260637", "title": "Hassan al Turabi", "text": ""}
{"id": "260639", "revid": "287204", "url": "https://it.wikipedia.org/wiki?curid=260639", "title": "La B\u00e9nisson-Dieu", "text": "La B\u00e9nisson-Dieu \u00e8 un comune francese di 450 abitanti situato nel dipartimento della Loira della regione dell'Alvernia-Rodano-Alpi."}
{"id": "260640", "revid": "106456", "url": "https://it.wikipedia.org/wiki?curid=260640", "title": "Le Bessat", "text": "Le Bessat \u00e8 un comune francese di 451 abitanti situato nel dipartimento della Loira della regione dell'Alvernia-Rodano-Alpi.\nIl territorio comunale ospita le sorgenti del fiume Furan."}
{"id": "260641", "revid": "287204", "url": "https://it.wikipedia.org/wiki?curid=260641", "title": "\u00c7aloire", "text": "\u00c7aloire \u00e8 un comune francese di 338 abitanti situato nel dipartimento della Loira della regione dell'Alvernia-Rodano-Alpi."}
{"id": "260642", "revid": "767487", "url": "https://it.wikipedia.org/wiki?curid=260642", "title": "Le Cergne", "text": "Le Cergne \u00e8 un comune francese di 729 abitanti situato nel dipartimento della Loira della regione dell'Alvernia-Rodano-Alpi."}
{"id": "260643", "revid": "287204", "url": "https://it.wikipedia.org/wiki?curid=260643", "title": "La Chamba", "text": "La Chamba \u00e8 un comune francese di 53 abitanti situato nel dipartimento della Loira della regione dell'Alvernia-Rodano-Alpi."}
{"id": "260645", "revid": "287204", "url": "https://it.wikipedia.org/wiki?curid=260645", "title": "Chamb\u0153uf (Loira)", "text": "Chamb\u0153uf \u00e8 un comune francese di 1.657 abitanti situato nel dipartimento della Loira della regione dell'Alvernia-Rodano-Alpi."}
{"id": "260646", "revid": "287204", "url": "https://it.wikipedia.org/wiki?curid=260646", "title": "Le Chambon-Feugerolles", "text": "Le Chambon-Feugerolles \u00e8 un comune francese di 13.119 abitanti situato nel dipartimento della Loira della regione dell'Alvernia-Rodano-Alpi."}
{"id": "260647", "revid": "287204", "url": "https://it.wikipedia.org/wiki?curid=260647", "title": "La Chambonie", "text": "La Chambonie \u00e8 un comune francese di 64 abitanti situato nel dipartimento della Loira della regione dell'Alvernia-Rodano-Alpi."}
{"id": "260649", "revid": "287204", "url": "https://it.wikipedia.org/wiki?curid=260649", "title": "La Chapelle-en-Lafaye", "text": "La Chapelle-en-Lafaye \u00e8 un comune francese di 129 abitanti situato nel dipartimento della Loira della regione dell'Alvernia-Rodano-Alpi."}
{"id": "260650", "revid": "287204", "url": "https://it.wikipedia.org/wiki?curid=260650", "title": "Le Coteau", "text": "Le Coteau \u00e8 un comune francese di 7.124 abitanti situato nel dipartimento della Loira della regione dell'Alvernia-Rodano-Alpi."}
{"id": "260652", "revid": "287204", "url": "https://it.wikipedia.org/wiki?curid=260652", "title": "La C\u00f4te-en-Couzan", "text": "La C\u00f4te-en-Couzan \u00e8 un comune francese di 82 abitanti situato nel dipartimento della Loira della regione dell'Alvernia-Rodano-Alpi."}
{"id": "260653", "revid": "287204", "url": "https://it.wikipedia.org/wiki?curid=260653", "title": "Le Crozet", "text": "Le Crozet \u00e8 un comune francese di 300 abitanti situato nel dipartimento della Loira nella regione dell'Alvernia-Rodano-Alpi."}
{"id": "260654", "revid": "287204", "url": "https://it.wikipedia.org/wiki?curid=260654", "title": "\u00c9coche", "text": "\u00c9coche \u00e8 un comune francese di 545 abitanti situato nel dipartimento della Loira della regione dell'Alvernia-Rodano-Alpi.\nAppartiene al cantone di Belmont-de-la-Loire e alla circoscrizione (\"arrondissement\") di Roanne.\nSi compone di una serie di insediamenti sparsi (Barnay, Le Bourg, Les Brures o Les Bruy\u00e8res, Le Cr\u00eat-Loup, Chiforet, Ci-Juin, Le Couvent, La Forest, Le quartier noir), i cui rappresentanti vanno per tradizione a comporre il consiglio comunale, sebbene una volta eletti rappresentino l'intero comune.\nIl paesaggio \u00e8 costituito da una serie di vallate aperte verso nord, con versanti a volte ripidi, ma cime comunque arrotondate. L'altitudine varia da un minimo di 373 ad un massimo di 791 m s.l.m. e il territorio \u00e8 occupato prevalentemente da pascoli e foreste.\nLe attivit\u00e0 svolte sono prevalentemente agricole (allevamento).\nStoria.\nLa parrocchia \"de Coches\" viene citata a partire dal XIII secolo. Nel XVI secolo dipendeva dalla signoria di Arcinges. Nel sito di La Forest sono presenti possibili resti di un insediamento di epoca romana.\nDurante le guerre di religione francesi, nel 1570 la zona fu devastata da una compagnia protestante (\"Compagnie de Cours\", guidata da Briquemault) che venne quindi sconfitta ed eliminata tra Arcinges ed \u00c9coche, dove venne piantata una croce che tuttora porta il nome di \"Croix de la Fin\" (\"Croce della Fine\").\nIl paese si svilupp\u00f2 in seguito alle attivit\u00e0 agricole e di tessitura a domicilio e giunse a contare nel XIX secolo fino a abitanti. Nel 1857 una parte del territorio and\u00f2 a costituire il nuovo comune di Le Cergne, ma \u00c9coche aveva ancora agli inizi del XX secolo pi\u00f9 di abitanti. Dopo le perdite della prima guerra mondiale, la popolazione si ridusse progressivamente a 308 abitanti nel 1975: diversi terreni vennero abbandonati e molte attivit\u00e0 commerciali chiusero. In seguito si ebbe una leggera ricrescita della popolazione, in particolare negli anni 1990.\nLe abitazioni risalgono generalmente al XIX secolo. La chiesa di Saint-Bonnet, in stile neogotico, fu interamente ricostruita nel 1840 al posto di quella pi\u00f9 antica, con un differente orientamento.\nSimboli.\nLo stemma del comune si blasona: \"d'oro alla testa di cervo di rosso; calzato a forma di abete di verde\". \nLo stemma, creato dalla Conferenza permanente sull'araldica della Loira, ricorda la presenza nell'area di numerosi cervi e gli abeti simboleggiano le foreste di conifere del territorio del comune."}
{"id": "260655", "revid": "287204", "url": "https://it.wikipedia.org/wiki?curid=260655", "title": "\u00c9cotay-l'Olme", "text": "\u00c9cotay-l'Olme \u00e8 un comune francese di 1.152 abitanti situato nel dipartimento della Loira della regione dell'Alvernia-Rodano-Alpi."}
{"id": "260656", "revid": "287204", "url": "https://it.wikipedia.org/wiki?curid=260656", "title": "Chamb\u0153uf", "text": "Esistono pi\u00f9 comuni francesi con questo nome"}
{"id": "260657", "revid": "1516566", "url": "https://it.wikipedia.org/wiki?curid=260657", "title": "\u00c9percieux-Saint-Paul", "text": "\u00c9percieux-Saint-Paul \u00e8 un comune francese di 672 abitanti situato nel dipartimento della Loira della regione dell'Alvernia-Rodano-Alpi.\nStoria.\nCi sono pochi elementi per conoscere le origini di \u00c9percieux-Saint-Paul. Sono state rinvenute tracce di una villa del 980 con il nome di \"Espartiaco\".\nSuccessivamente \u00c9percieux fu soggetta all'abbazia di Savigny nel dipartimento del Rodano. Nel XIV secolo, una chiesa fu dedicata alla Vergine Maria.\nDocumenti del XIV secolo menzionano il feudo di Bois-Vert composto da una casa fortificata che doveva essere collocata al posto dell'attuale frazione omonima.\nI membri della famiglia Rochefort-La Valette furono signori di \u00c9percieux intorno al 1450.\nA quel tempo esisteva, pi\u00f9 vicino al fiume Loira, nell'attuale sito della frazione di Saint Paul, una parrocchia chiamata Saint Paul d'\u00c9percieux che venne distrutta durante un'alluvione nel XIX secolo, a cui segu\u00ec la creazione del comune di \u00c9percieux-Saint-Paul nel 1831.\nSimboli.\nLo stemma del comune di \u00c9percieux-Saint-Paul si blasona:\nGli elementi dello scudo rappresentano la strada, la Loira, l'agricoltura (il mais) e l'industria (l'ingranaggio)."}
{"id": "260658", "revid": "287204", "url": "https://it.wikipedia.org/wiki?curid=260658", "title": "L'\u00c9trat", "text": "L'\u00c9trat \u00e8 un comune francese di 2.739 abitanti situato nel dipartimento della Loira della regione dell'Alvernia-Rodano-Alpi."}
{"id": "260659", "revid": "287204", "url": "https://it.wikipedia.org/wiki?curid=260659", "title": "La Fouillouse", "text": "La Fouillouse \u00e8 un comune francese di 4.509 abitanti situato nel dipartimento della Loira nella regione dell'Alvernia-Rodano-Alpi."}
{"id": "260660", "revid": "287204", "url": "https://it.wikipedia.org/wiki?curid=260660", "title": "La Gimond", "text": "La Gimond \u00e8 un comune francese di 263 abitanti situato nel dipartimento della Loira della regione dell'Alvernia-Rodano-Alpi."}
{"id": "260661", "revid": "287204", "url": "https://it.wikipedia.org/wiki?curid=260661", "title": "La Grand-Croix", "text": "La Grand-Croix \u00e8 un comune francese di 5.147 abitanti situato nel dipartimento della Loira della regione dell'Alvernia-Rodano-Alpi."}
{"id": "260662", "revid": "287204", "url": "https://it.wikipedia.org/wiki?curid=260662", "title": "La Gresle", "text": "La Gresle \u00e8 un comune francese di 815 abitanti situato nel dipartimento della Loira della regione dell'Alvernia-Rodano-Alpi."}
{"id": "260663", "revid": "1516566", "url": "https://it.wikipedia.org/wiki?curid=260663", "title": "L'H\u00f4pital-le-Grand", "text": "L'H\u00f4pital-le-Grand \u00e8 un comune francese di 956 abitanti situato nel dipartimento della Loira della regione dell'Alvernia-Rodano-Alpi.\nStoria.\nSimboli.\nLa croce \u00e8 quella dell'Ordine degli Ospitalieri di San Giovanni di Gerusalemme che erano presenti nel territorio del comune. Il toro simbolizza l'allevamento dei bovini."}
{"id": "260664", "revid": "287204", "url": "https://it.wikipedia.org/wiki?curid=260664", "title": "L'H\u00f4pital-sous-Rochefort", "text": "L'H\u00f4pital-sous-Rochefort \u00e8 un comune francese di 116 abitanti situato nel dipartimento della Loira della regione dell'Alvernia-Rodano-Alpi."}
{"id": "260665", "revid": "287204", "url": "https://it.wikipedia.org/wiki?curid=260665", "title": "L'Horme", "text": "L'Horme \u00e8 un comune francese di 4.809 abitanti situato nel dipartimento della Loira della regione dell'Alvernia-Rodano-Alpi."}
{"id": "260666", "revid": "106456", "url": "https://it.wikipedia.org/wiki?curid=260666", "title": "Mornand-en-Forez", "text": "Mornand-en-Forez \u00e8 un comune francese di 502 abitanti situato nel dipartimento della Loira della regione dell'Alvernia-Rodano-Alpi. Nel territorio comunale il fiume Moingt sfocia nel Viz\u00e9zy."}
{"id": "260667", "revid": "287204", "url": "https://it.wikipedia.org/wiki?curid=260667", "title": "Les No\u00ebs", "text": "Les No\u00ebs \u00e8 un comune francese di 189 abitanti situato nel dipartimento della Loira della regione dell'Alvernia-Rodano-Alpi."}
{"id": "260668", "revid": "287204", "url": "https://it.wikipedia.org/wiki?curid=260668", "title": "La Pacaudi\u00e8re", "text": "La Pacaudi\u00e8re \u00e8 un comune francese di 1.107 abitanti situato nel dipartimento della Loira della regione dell'Alvernia-Rodano-Alpi."}
{"id": "260669", "revid": "287204", "url": "https://it.wikipedia.org/wiki?curid=260669", "title": "La Ricamarie", "text": "La Ricamarie \u00e8 un comune francese di 8.029 abitanti situato nel dipartimento della Loira della regione dell'Alvernia-Rodano-Alpi."}
{"id": "260670", "revid": "287204", "url": "https://it.wikipedia.org/wiki?curid=260670", "title": "Saint-\u00c9tienne-le-Molard", "text": "Saint-\u00c9tienne-le-Molard \u00e8 un comune francese di 964 abitanti situato nel dipartimento della Loira della regione dell'Alvernia-Rodano-Alpi."}
{"id": "260671", "revid": "104458", "url": "https://it.wikipedia.org/wiki?curid=260671", "title": "R\u00fceggisberg", "text": "R\u00fceggisberg (toponimo tedesco) \u00e8 un comune svizzero di 1\u00a0789 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nGeografia fisica.\nIl comune comprende anche alcuni alpeggi sui monti Gantrisch e N\u00fcnenenfluh non contigui al resto del territorio.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260672", "revid": "2225", "url": "https://it.wikipedia.org/wiki?curid=260672", "title": "Cinque nazioni", "text": ""}
{"id": "260673", "revid": "287204", "url": "https://it.wikipedia.org/wiki?curid=260673", "title": "Saint-Jean-Saint-Maurice-sur-Loire", "text": "Saint-Jean-Saint-Maurice-sur-Loire \u00e8 un comune francese di 1.136 abitanti situato nel dipartimento della Loira della regione dell'Alvernia-Rodano-Alpi."}
{"id": "260674", "revid": "287204", "url": "https://it.wikipedia.org/wiki?curid=260674", "title": "Saint-Pierre-de-B\u0153uf", "text": "Saint-Pierre-de-B\u0153uf \u00e8 un comune francese di 1.639 abitanti situato nel dipartimento della Loira della regione dell'Alvernia-Rodano-Alpi."}
{"id": "260675", "revid": "339392", "url": "https://it.wikipedia.org/wiki?curid=260675", "title": "Tri nations", "text": ""}
{"id": "260676", "revid": "1982", "url": "https://it.wikipedia.org/wiki?curid=260676", "title": "Hockey Club Ambr\u00ec Piotta", "text": ""}
{"id": "260677", "revid": "287204", "url": "https://it.wikipedia.org/wiki?curid=260677", "title": "Les Salles", "text": "Les Salles \u00e8 un comune francese di 494 abitanti situato nel dipartimento della Loira della regione dell'Alvernia-Rodano-Alpi."}
{"id": "260678", "revid": "287204", "url": "https://it.wikipedia.org/wiki?curid=260678", "title": "La Talaudi\u00e8re", "text": "La Talaudi\u00e8re \u00e8 un comune francese di 6.571 abitanti situato nel dipartimento della Loira della regione dell'Alvernia-Rodano-Alpi."}
{"id": "260679", "revid": "287204", "url": "https://it.wikipedia.org/wiki?curid=260679", "title": "La Terrasse-sur-Dorlay", "text": "La Terrasse-sur-Dorlay \u00e8 un comune francese di 760 abitanti situato nel dipartimento della Loira della regione dell'Alvernia-Rodano-Alpi."}
{"id": "260680", "revid": "287204", "url": "https://it.wikipedia.org/wiki?curid=260680", "title": "La Tourette", "text": "La Tourette \u00e8 un comune francese di 574 abitanti situato nel dipartimento della Loira della regione dell'Alvernia-Rodano-Alpi."}
{"id": "260681", "revid": "287204", "url": "https://it.wikipedia.org/wiki?curid=260681", "title": "La Tuili\u00e8re", "text": "La Tuili\u00e8re \u00e8 un comune francese di 295 abitanti situato nel dipartimento della Loira della regione dell'Alvernia-Rodano-Alpi."}
{"id": "260683", "revid": "287204", "url": "https://it.wikipedia.org/wiki?curid=260683", "title": "La Valla-sur-Rochefort", "text": "La Valla-sur-Rochefort \u00e8 un comune francese di 137 abitanti situato nel dipartimento della Loira della regione dell'Alvernia-Rodano-Alpi."}
{"id": "260684", "revid": "287204", "url": "https://it.wikipedia.org/wiki?curid=260684", "title": "La Versanne", "text": "La Versanne \u00e8 un comune francese di 368 abitanti situato nel dipartimento della Loira della regione dell'Alvernia-Rodano-Alpi."}
{"id": "260686", "revid": "287204", "url": "https://it.wikipedia.org/wiki?curid=260686", "title": "Chevri\u00e8res (Loira)", "text": "Chevri\u00e8res \u00e8 un comune francese di 1.067 abitanti situato nel dipartimento della Loira della regione dell'Alvernia-Rodano-Alpi."}
{"id": "260688", "revid": "2225", "url": "https://it.wikipedia.org/wiki?curid=260688", "title": "Battitori nel gioco del Quidditch", "text": ""}
{"id": "260689", "revid": "411198", "url": "https://it.wikipedia.org/wiki?curid=260689", "title": "Bolidi nel gioco del Quidditch", "text": ""}
{"id": "260691", "revid": "104458", "url": "https://it.wikipedia.org/wiki?curid=260691", "title": "Kaufdorf", "text": "Kaufdorf (toponimo tedesco) \u00e8 un comune svizzero di 1\u00a0066 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKaufdorf \u00e8 servito dall'omonima stazione sulla ferrovia G\u00fcrbetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260692", "revid": "33689", "url": "https://it.wikipedia.org/wiki?curid=260692", "title": "N-Gage", "text": "N-Gage \u00e8 un marchio di Nokia con il quale inizialmente (2003) si intendevano due diversi modelli di telefono cellulare con funzionalit\u00e0 orientate a console portatile per videogiocare. In seguito (dal 2005) il marchio N-Gage \u00e8 passato a indicare una piattaforma per videogiochi installabile su diversi dispositivi Nokia predisposti.\nStoria.\nLa prima versione (N-Gage Game Deck) \u00e8 stata presentata nell'ottobre 2003 e successivamente \u00e8 stata sostituita dal N-Gage QD.\nConsiste in un apparato con funzioni di radio, lettore MP3, telefono cellulare e console videogiochi. Dotata di sistema operativo Symbian 6.1, non ha riscosso molto successo a causa del prezzo alto (339 Euro, all'epoca della sua uscita, in Italia); la Nokia ha prodotto un nuovo modello, di dimensioni inferiori rispetto alla prima versione, pi\u00f9 spoglio come dotazione e come tale meno costoso. La seconda versione di N-Gage comprende al suo interno un software per il gioco online e chat chiamato N-Gage Arena. Quando viene utilizzato come telefono cellulare N-Gage utilizza il sistema Side talking.\nNel tentativo di rilanciare il marchio N-Gage la Nokia ha aggiornato dal 2005 la piattaforma alla 2.0 prevedendo la compatibilit\u00e0 della stessa sui Nokia Nseries. Alcuni dei dispositivi compatibili erano il Nokia N73, Nokia N78, Nokia N79, Nokia N81, Nokia N82, Nokia N85, Nokia N93, Nokia N95, Nokia N95 8GB, Nokia N96 e Nokia N97. Nel 2011 il cambio di rotta di Nokia, che ha deciso di abbandonare progressivamente il sistema Symbian in favore di Microsoft Windows Phone, ha decretato la fine del progetto N-Gage.\nVideogiochi.\nPer questo apparecchio sono stati prodotti videogiochi di fattura paragonabile a quelli per Game Boy Advance e Nintendo DS quali \"Smackdown\", ' e '."}
{"id": "260693", "revid": "1543377", "url": "https://it.wikipedia.org/wiki?curid=260693", "title": "Foraminifera", "text": "I Foraminiferi (Foraminifera ) sono protozoi ameboidi eucarioti eterotrofi marini, sia bentonici sia planctonici. Abitano tutti gli ambienti marini dall'intertidale al batiale. Alcune specie sono note anche in ambiente di acqua dolce o salmastra, e sono anche state identificate specie terrestri attraverso l'analisi molecolare di piccole sub-unit\u00e0 di DNA ribosomiale.\nComparvero gi\u00e0 prima del Cambriano e successivamente (durante tutto il Fanerozoico) invasero tutto l'ambiente marino, adattandosi a molti modi di vita.\nLa loro cellula \u00e8 protetta e rivestita esternamente da un guscio, spesso mineralizzato, che pu\u00f2 raggiungere dimensioni eccezionali per un organismo unicellulare (fino a 11\u201314\u00a0cm di diametro). La presenza di parti mineralizzate consente ai gusci dei foraminiferi di fossilizzare con relativa facilit\u00e0 nelle rocce sedimentarie di origine marina.\nClassificazione e tassonomia.\nLa posizione tassonomica dei Foraminifera \u00e8 cambiata dal tempo del riconoscimento come protozoi (protisti) da parte di Schultze nel 1854, allora considerati un ordine, i Foraminiferida. Alfred Loeblich e Helen Tappan Loeblich (1992) riclassificarono i Foraminifera come una classe, posizione che \u00e8 oggi comunemente accettata.\nI Foraminifera sono stati inclusi nei Protozoa, o nel simile regno dei Protoctista o Protista. Vi \u00e8 tuttavia una stringente evidenza, basata principalmente sulla filogenesi molecolare, per una loro appartenenza a un pi\u00f9 vasto gruppo all'interno dei Protozoa noto come Rhizaria. Prima del riconoscimento delle relazioni evoluzionarie tra i membri dei Rhizaria, i Foraminifera erano generalmente raggruppati assieme ad altri ameboidi come phylum Rhizopodea (o Sarcodina) nella classe Granuloreticulosa.\nI Rhizaria sono a volte considerati un \"supergruppo\", piuttosto che una categoria tassonomica come un phylum. Cavalier-Smith definisce i Rhizaria come un infraregno all'interno dei Protozoa.\nAlcune tassonomie mettono i Foraminifera in un phylum a s\u00e9 stante, posizionandoli assieme agli ameboidi Sarcodina.\nQuantunque non ancora confermati da correlazioni morfologiche, i dati molecolari suggeriscono fortemente che i Foraminifera siano strettamente correlati ai Cercozoa e ai Radiolaria, entrambi comprendenti forme ameboidi con gusci complessi; questi tre gruppi costituiscono i Rhizaria. Tuttavia l'esatta correlazione tra i Foraminifera e gli atri gruppi e tra loro stessi non \u00e8 ancora del tutto chiarita.\nClassificazione alternativa: \nClassi:\nForaminifera viventi.\nI foraminiferi moderni sono essenzialmente organismi marini, ma si incontrano alcuni individui anche in acque dolci o salmastre e addirittura in ambiente terrestre. La maggioranza delle specie sono bentoniche, ma vi sono anche una quarantina di morfospecie planctoniche. Questo conteggio potrebbe anche rappresentare solo una frazione dell'effettiva biodiversit\u00e0 perch\u00e9 molte delle specie geneticamente diverse possono anche essere morfologicamente indistinguibili.\nAlcuni foraminiferi hanno come endosimbionti delle alghe unicellulari, che possono essere alghe verdi, alghe rosse, alghe dorate, diatomee e dinoflagellati. Alcuni foraminiferi sono cleptoplastici e trattengono i cloroplasti ingeriti dalle alghe per effettuare la fotosintesi.\nHabitat.\nI foraminiferi si possono suddividere a seconda dell'ambiente di vita in:\nTra le forme bentoniche abbiamo un'ulteriore suddivisione:\nI Foraminiferi hanno attualmente ampia diffusione negli oceani, con taxa viventi nelle pi\u00f9 diverse condizioni ambientali (temperatura, profondit\u00e0, tipo di fondale ecc.). In alcune aree geografiche ed intervalli geologici, i loro gusci si sono accumulati in quantit\u00e0 tale da formare imponenti spessori di rocce, assumendo importanza litogenetica. Anche attualmente, i sedimenti che si depongono in molte aree oceaniche sono formati da gusci di Foraminiferi, associati a Nannofossili calcarei e/o Radiolari, spesso sono riferiti come \"fanghi a globigerine\". \nGli studi ecologici hanno dimostrato inoltre anche l'importante ruolo dei Foraminiferi negli ecosistemi marini, come parte della meiofauna e come una consistente fonte di cibo per molti altri organismi. Per questi motivi, ed in particolare per il loro ampio record fossile e l'importanza litogenetica, rappresentano uno dei gruppi di microfossili con le pi\u00f9 ampie applicazioni agli studi geologici.\nApplicazioni in biologia e geologia.\nLe analisi biostratigrafiche si avvalgono, in sedimenti formatisi in acque marine poco profonde, di biozone basate sui grandi Foraminiferi bentonici, quali le Fusuline per il Carbonifero e Permiano, Orbitoline per il Cretaceo, Alveoline ed Orbitoidi per il Cretaceo e Paleogene, Nummulitidi per il Paleogene. In sedimenti pelagici, dal Cretaceo fino al Pleistocene, vengono utilizzate biozonazioni estremamente dettagliate basate sui Foraminiferi planctonici.\nAltri esempi di applicazioni dei Foraminiferi sono lo studio delle variazioni climatiche, utilizzando le oscillazioni nelle frequenze di specie di acque calde o fredde, la stima delle paleotemperature, basata su analisi isotopiche dei gusci, le ricostruzioni del percorso e dell'intensit\u00e0 delle paleocorrenti, le ipotesi sulla profondit\u00e0 di sedimentazione delle rocce, basate sulle associazioni bentoniche tipiche di differenti zone batimetriche. Inoltre, nella calcite (CaCO3) del guscio dei Foraminiferi sono \"intrappolati\" gli isotopi di ossigeno nella proporzione presente negli oceani in un determinato momento: \u00e8 quindi possibile analizzando la composizione isotopica dei gusci dei microfossili di foraminiferi risalire alla proporzione originale di questi isotopi nelle acque marine al tempo della deposizione del sedimento che contiene i fossili; studi geologici mostrano come una elevata presenza dell'isotopo 18 negli oceani sia indicazione di periodi di glaciazione, poich\u00e9 nei ghiacci polari si trova preferenzialmente l'isotopo pi\u00f9 leggero. Datando i sedimenti contenenti i foraminiferi dal punto di vista biostratigrafico e cronostratigrafico, risulta quindi possibile ricostruire la temperatura degli oceani nel passato ed evidenziare variazioni climatiche. Ad esempio, da questi studi risulterebbe confermata l'esistenza di variazioni cicliche del clima a scala globale, derivanti da variazioni dei parametri orbitali terrestri (cicli di Milankovi\u0107).\nFra le applicazioni pi\u00f9 recenti, che escono dal campo prettamente micropaleontologico, vi \u00e8 l'uso dei Foraminiferi per studi su ambienti attuali (aree marine protette, aree inquinate o in risanamento ecc.), in cui alcune specie bentoniche, molto sensibili alle variazioni di temperatura, quantit\u00e0 di nutrienti, ossigenazione ecc., possono dare rapide informazioni sullo stato di \"salute\" dell'ambiente."}
{"id": "260695", "revid": "768068", "url": "https://it.wikipedia.org/wiki?curid=260695", "title": "D\u00e8i Consenti", "text": "Gli D\u00e8i Consenti () erano un gruppo di dodici delle maggiori divinit\u00e0 della mitologia romana, elencate dal poeta Ennio nei suoi \"Annales\", che avrebbero consentito, nelle loro deliberazioni, con Giove; ed erano, oltre a lui, Marte, Nettuno, Apollo, Mercurio, Vulcano, Giunone, Vesta, Minerva, Cerere, Venere e Diana.\nProbabilmente sono un'assimilazione degli \u201cd\u00e8i consenti\u201d Etruschi, consiglieri del dio Tinia, spietati, senza nome e misteriosi, anch'essi in numero di dodici.\nQueste divinit\u00e0 avevano un loro corrispondente nella religione greca (gli Olimpi, o \"Dodekatheon\").\nI loro simulacri dorati si innalzavano sotto il portico costeggiante la strada che saliva dal Foro Romano al Campidoglio.\nLe dodici divinit\u00e0 maggiori.\nApollo.\nApollo era il dio della musica, della medicina e della profezia, oltre ad essere il patrono della poesia; era uno dei pochi d\u00e8i a non avere un suo corrispondente nella religione romana, ed il suo culto venne importato a Roma direttamente dai Greci gi\u00e0 in et\u00e0 regia.\nCerere.\nCerere \u00e8 la divinit\u00e0 romana e italica del grano, solitamente rappresentata come una matrona severa e maestosa, tuttavia bella e affabile, con una corona di spighe sul capo, una fiaccola in una mano e un canestro ricolmo di grano e di frutta nell'altra. In et\u00e0 greca era nota come Demetra.\nDiana.\nDiana \u00e8 la dea della caccia e della luna, custode delle fonti e dei torrenti, \u00e8 considerata anche la protettrice degli animali selvatici. Ella \u00e8 una delle divinit\u00e0 pi\u00f9 importanti della mitologia romana e classica in generale. Equivalente di Artemide nell'et\u00e0 greca.\nGiove.\nGiove era la divinit\u00e0 suprema della religione e della mitologia romana: dio latino del cielo equivalente a Zeus nella religione greca e Tinia in quella etrusca. Giove era soprannominato \"Optimus Maximus\" ad indicare che era il dio pi\u00f9 importante.\ninfatti era il dio del cielo, quindi spesso rappresentato con un fulmine in mano.\nGiunone.\nGiunone era legata al ciclo lunare dei primitivi popoli italici, ed aveva un aspetto materno e matronale. Da identificare come Era, moglie di Zeus.\nMarte.\nMarte \u00e8, secondo la mitologia romana classica, il dio della guerra: inizialmente per\u00f2 era il dio della fertilit\u00e0, della natura, il protettore per eccellenza e dio guerriero, ma non della guerra. Fu anche dio della folgore, del tuono e della pioggia. La sua natura italica lo fa essere un dio \"guida\" degli uomini, ma venne pi\u00f9 tardi associato con la guerra e la battaglia, riprendendo il greco Ares.\nMercurio.\nMercurio rappresenta il messaggero degli dei, il dio degli scambi, del profitto e del commercio, il suo nome latino probabilmente deriva dal termine merx o mercator, che significa mercante. Era Hermes in et\u00e0 greca.\nMinerva.\nMinerva \u00e8 la divinit\u00e0 romana della guerra, e la protettrice degli artigiani. Venne probabilmente importata dagli etruschi, che la chiamavano Menerva. Era chiamata Athena dai greci.\nNettuno.\nNettuno era inizialmente il dio delle acque correnti e solo in seguito, intorno al 399 a.C., divenne il dio del mare, trasformandosi nell'equivalente del dio greco Poseidone; Nettuno inoltre veniva identificato con Nethuns, il dio etrusco delle acque dolci e dei pozzi.\nVenere.\nVenere, la dea dell'amore e della bellezza, nella mitologia romana, trova corrispondenza nella divinit\u00e0 greca Afrodite.\nEra la Dea Turan per gli Etruschi.\nVesta.\nVesta era la dea del focolare domestico. Il suo culto veniva celebrato dalle vestali, sacerdotesse vergini incaricate di mantenere sempre acceso il fuoco sacro a lei dedicato. Secondo una tradizione, Vesta concesse a Bacco di salire sull'Olimpo al suo posto.\nIl suo corrispettivo greco \u00e8 Estia.\nVulcano.\nVulcano, noto ai greci come Efesto, era il dio romano del fuoco terrestre e distruttore. Appartiene alla fase pi\u00f9 antica della religione romana."}
{"id": "260697", "revid": "104458", "url": "https://it.wikipedia.org/wiki?curid=260697", "title": "Niedermuhlern", "text": "Niedermuhlern (toponimo tedesco) \u00e8 un comune svizzero di 829 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260698", "revid": "110157", "url": "https://it.wikipedia.org/wiki?curid=260698", "title": "Les Abrets", "text": "Les Abrets \u00e8 un comune francese soppresso e frazione del dipartimento dell'Is\u00e8re della regione dell'Alvernia-Rodano-Alpi. Dal 1\u00ba gennaio 2016 si \u00e8 fuso con i comuni di La B\u00e2tie-Divisin e Fitilieu per formare il nuovo comune di Les Abrets-en-Dauphin\u00e9."}
{"id": "260699", "revid": "767487", "url": "https://it.wikipedia.org/wiki?curid=260699", "title": "Les Adrets", "text": "Les Adrets \u00e8 un comune francese di 871 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260700", "revid": "767487", "url": "https://it.wikipedia.org/wiki?curid=260700", "title": "L'Albenc", "text": "L'Albenc \u00e8 un comune francese di 1.107 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260701", "revid": "1793900", "url": "https://it.wikipedia.org/wiki?curid=260701", "title": "Les Aveni\u00e8res", "text": "Les Aveni\u00e8res \u00e8 un comune francese soppresso e frazione del dipartimento dell'Is\u00e8re della regione dell'Alvernia-Rodano-Alpi. Dal 1\u00ba gennaio 2016 si \u00e8 fuso con il comune di Veyrins-Thuellin per formare il nuovo comune di Les Aveni\u00e8res-Veyrins-Thuellin."}
{"id": "260702", "revid": "767487", "url": "https://it.wikipedia.org/wiki?curid=260702", "title": "La Balme-les-Grottes", "text": "La Balme-les-Grottes \u00e8 un comune francese di 917 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260703", "revid": "767487", "url": "https://it.wikipedia.org/wiki?curid=260703", "title": "La B\u00e2tie-Divisin", "text": "La B\u00e2tie-Divisin \u00e8 un comune francese soppresso e frazione del dipartimento dell'Is\u00e8re della regione dell'Alvernia-Rodano-Alpi. Dal 1\u00ba gennaio 2016 si \u00e8 fuso con i comuni di Les Abrets e Fitilieu per formare il nuovo comune di Les Abrets-en-Dauphin\u00e9."}
{"id": "260704", "revid": "767487", "url": "https://it.wikipedia.org/wiki?curid=260704", "title": "La B\u00e2tie-Montgascon", "text": "La B\u00e2tie-Montgascon \u00e8 un comune francese di 1.784 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260705", "revid": "767487", "url": "https://it.wikipedia.org/wiki?curid=260705", "title": "Le Bouchage (Is\u00e8re)", "text": "Le Bouchage \u00e8 un comune francese di 598 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260706", "revid": "1369781", "url": "https://it.wikipedia.org/wiki?curid=260706", "title": "Le Bourg-d'Oisans", "text": "Le Bourg-d'Oisans \u00e8 un comune francese di 3.487 abitanti situato nel dipartimento dell'Is\u00e8re della regione dell'Alvernia-Rodano-Alpi. La sua importanza turistica \u00e8 in parte dovuta alla vicinanza dell'Alpe d'Huez, la maggiore stazione sciistica del Delfinato. Si trova all'interno del parco nazionale des \u00c9crins ed al centro della valle chiamata Oisans. Qua \u00e8 nata la sciatrice alpina Odile Chalvin.\nCultura.\nMusei.\nIl Museo dei minerali e della fauna delle Alpi situato all'interno della chiesa di Saint-Laurent. Svolge anche la funzione di centro di accoglienza per il Parco nazionale degli \u00c9crins."}
{"id": "260707", "revid": "767487", "url": "https://it.wikipedia.org/wiki?curid=260707", "title": "La Buisse", "text": "La Buisse \u00e8 un comune francese di 2.813 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260708", "revid": "767487", "url": "https://it.wikipedia.org/wiki?curid=260708", "title": "La Buissi\u00e8re", "text": "La Buissi\u00e8re \u00e8 un comune francese di 683 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260709", "revid": "767487", "url": "https://it.wikipedia.org/wiki?curid=260709", "title": "Le Champ-pr\u00e8s-Froges", "text": "Le Champ-pr\u00e8s-Froges \u00e8 un comune francese di 1.236 abitanti situato nel dipartimento dell'Is\u00e8re nella regione dell'Alvernia-Rodano-Alpi."}
{"id": "260710", "revid": "767487", "url": "https://it.wikipedia.org/wiki?curid=260710", "title": "La Chapelle-de-la-Tour", "text": "La Chapelle-de-la-Tour \u00e8 un comune francese di 1.680 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260711", "revid": "767487", "url": "https://it.wikipedia.org/wiki?curid=260711", "title": "La Chapelle-de-Surieu", "text": "La Chapelle-de-Surieu \u00e8 un comune francese di 684 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260712", "revid": "106456", "url": "https://it.wikipedia.org/wiki?curid=260712", "title": "La Chapelle-du-Bard", "text": "La Chapelle-du-Bard \u00e8 un comune francese di 497 abitanti situato nel dipartimento dell'Is\u00e8re della regione dell'Alvernia-Rodano-Alpi. Il suo territorio \u00e8 attraversato dal torrente Breda."}
{"id": "260713", "revid": "767487", "url": "https://it.wikipedia.org/wiki?curid=260713", "title": "Le Cheylas", "text": "Le Cheylas \u00e8 un comune francese di 2.716 abitanti situato nel dipartimento dell'Is\u00e8re della regione dell'Alvernia-Rodano-Alpi.\nQua nacque il militare Guigues Guiffrey. "}
{"id": "260714", "revid": "92723", "url": "https://it.wikipedia.org/wiki?curid=260714", "title": "La Combe-de-Lancey", "text": "La Combe-de-Lancey \u00e8 un comune francese di 722 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260715", "revid": "1833487", "url": "https://it.wikipedia.org/wiki?curid=260715", "title": "La C\u00f4te-Saint-Andr\u00e9", "text": "La C\u00f4te-Saint-Andr\u00e9 \u00e8 un comune francese di 5.128 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260716", "revid": "287204", "url": "https://it.wikipedia.org/wiki?curid=260716", "title": "Les C\u00f4tes-d'Arey", "text": "Les C\u00f4tes-d'Arey \u00e8 un comune francese di 1.972 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260717", "revid": "287204", "url": "https://it.wikipedia.org/wiki?curid=260717", "title": "Les C\u00f4tes-de-Corps", "text": "Les C\u00f4tes-de-Corps \u00e8 un comune francese di 68 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260718", "revid": "110157", "url": "https://it.wikipedia.org/wiki?curid=260718", "title": "\u00c9chirolles", "text": "\u00c9chirolles \u00e8 un comune francese di 35.954 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260720", "revid": "287204", "url": "https://it.wikipedia.org/wiki?curid=260720", "title": "Les \u00c9parres", "text": "Les \u00c9parres \u00e8 un comune francese di 949 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260721", "revid": "106456", "url": "https://it.wikipedia.org/wiki?curid=260721", "title": "La Ferri\u00e8re (Alvernia-Rodano-Alpi)", "text": "La Ferri\u00e8re \u00e8 un comune francese di 232 abitanti situato nel dipartimento dell'Is\u00e8re della regione dell'Alvernia-Rodano-Alpi. Nel suo territorio nasce il torrente Breda."}
{"id": "260723", "revid": "767487", "url": "https://it.wikipedia.org/wiki?curid=260723", "title": "La Flach\u00e8re", "text": "La Flach\u00e8re \u00e8 un comune francese di 446 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260724", "revid": "287204", "url": "https://it.wikipedia.org/wiki?curid=260724", "title": "La Forteresse", "text": "La Forteresse \u00e8 un comune francese di 292 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260725", "revid": "767487", "url": "https://it.wikipedia.org/wiki?curid=260725", "title": "Le Freney-d'Oisans", "text": "Le Freney-d'Oisans \u00e8 un comune francese di 276 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260726", "revid": "767487", "url": "https://it.wikipedia.org/wiki?curid=260726", "title": "La Frette (Is\u00e8re)", "text": "La Frette \u00e8 un comune francese di 1.081 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260727", "revid": "1793900", "url": "https://it.wikipedia.org/wiki?curid=260727", "title": "La Garde (Is\u00e8re)", "text": "La Garde \u00e8 un comune francese di 115 abitanti situato nel dipartimento dell'Is\u00e8re nella regione dell'Alvernia-Rodano-Alpi."}
{"id": "260728", "revid": "110157", "url": "https://it.wikipedia.org/wiki?curid=260728", "title": "Le Grand-Lemps", "text": "Le Grand-Lemps \u00e8 un comune francese di 3.007 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260729", "revid": "110157", "url": "https://it.wikipedia.org/wiki?curid=260729", "title": "Le Gua (Is\u00e8re)", "text": "Le Gua \u00e8 un comune francese di 1.935 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260730", "revid": "1305772", "url": "https://it.wikipedia.org/wiki?curid=260730", "title": "L'Isle-d'Abeau", "text": "L'Isle-d'Abeau \u00e8 un comune francese di 16.040 abitanti (2014) situato nel dipartimento dell'Is\u00e8re della regione dell'Alvernia-Rodano-Alpi.\nGeografia fisica.\nTerritorio.\nSituato nella piana del Basso Delfinato (storicamente denominato Viennois), L'Isle d'Abeau fu sino alla seconda met\u00e0 del XX secolo un modesto villaggio rurale che attualmente corrisponde alla parte centrale del borgo. Il territorio comunale \u00e8 stato fortemente urbanizzato a partire dagli anni settanta del Novecento con la creazione del vero e proprio abitato attuale di L'Isle-d'Abeau.\nIl comune \u00e8 uno delle 22 citt\u00e0 che compongono la communaut\u00e9 d'agglom\u00e9ration Porte de l'Is\u00e8re (creata nel 2007 e popolata da 100.000 abitanti nel 2013). L'Isle-d'Abeau si trova a 72\u00a0km da Grenoble, a 40\u00a0km da Lione, a 347\u00a0km da Marsiglia e a 510\u00a0km da Parigi.\nGeologia.\nNell'area del comune e in quella attigua del comune di Saint-Alban-de-Roche, si trova il \"giacimento fossile di Saint-Alban-de-Roche\" che si estende su una superficie di 4,96 ettari. Nel 2014 il sito \u00e8 stato iscritto nell'inventario del patrimonio geologico nazionale francese.\nIdrografia.\nIl territorio comunale \u00e8 attraversato dal fiume Bourbre, un affluente diretto della riva sinistra del Rodano. Il suo corso \u00e8 di 72,2\u00a0km e si presenta nella forma di un modesto canale che costeggia la locale autostrada. Dalla Bourbre \u00e8 inoltre derivato un piccolo corso d'acqua chiamato \"ruisseau du Galoubier\" (ruscello di Galoubier) che si staglia a sud del territorio comunale.\nClima.\nL'Isle d'Abeau presenta un clima di tipo semi-continentale che si caratterizza per le precipitazioni pi\u00f9 rilevanti durante il periodo invernale, mentre le estati sono calde e secche. Gli inverni si presentano generalmente freddi e caratterizzati da frequenti gelate con frequenti nebbie mattutine.\nStoria.\nEpoca antica.\nDurante il periodo antico, il territorio comunale era compreso all'interno di quello degli Allobrogi che verr\u00e0 denominato in seguito \"Sapaudia\" e che poi diventer\u00e0 la Savoia.\nNel II secolo a.C., i romani conquistarono una parte della Gallia a nord di Marsiglia, e iniziarono a risalire la valle del Rodano per estendere le loro conquiste. Gli Allobrogi si allearono quindi con gli Alverni e altri popoli galli per cercare di fermare l'avanzata romana, ma vennero battute a \"Vindalium\". Questa sconfitta sancir\u00e0 la definitiva radicalizzazione dei romani in loco e nella Gallia transalpina con l'annessione di L'Isle-d'Abeau all'Impero romano. Per questa vittoria, Fabio Massimo ricevette il soprannome di \"Allobrogicus\".\nDi questo periodo rimane chiara testimonianza nel territorio grazie ai ritrovamenti archeologici del sito gallo-romano di Gua che il 9 settembre 1989 \u00e8 stato inscritto tra i monumenti nazionali della Francia.\nNel IV secolo, sotto la tetrarchia, la Gallia Narbonense venne invece divisa in tre prefetture e da qui si origin\u00f2 il territorio noto come Viennoise (\"Provincia viennensis\", in latino).\nDal medioevo all'epoca moderna.\nDell'epoca medievale, l'unica testimonianza sopravvissuta sino ai nostri giorni \u00e8 un'antica casaforte evolutasi poi in un castello di ridotte dimensioni per il controllo del territorio rurale di L'Isle-d'Abeau e amministrata dai cavalieri templari. Tale costruzione venne iniziata sicuramente gi\u00e0 prima del 1160 ma appariva gi\u00e0 completamente terminata nel 1339 e nel 1540 venne registrata nell\"'inventaire Marcellier\", elencante i principali monumenti del Delfinato nel XVI secolo\nIl comune vero e proprio venne per\u00f2 costituito solo nel 1789 con la Rivoluzione francese quando ad ogni modo la citt\u00e0 attravers\u00f2 un momento particolarmente difficile. In quello stesso anno gli uffici municipali vennero confiscati e nel 1793 i registri parrocchiali assieme alle campane della chiesa (poi recuperate dai parrocchiani) vennero anch'essi asportati.\nLa citt\u00e0 nuova, un progetto di stato.\nCon una politica di nuova gestione del territorio messa in opera dal governo francese alla fine degli anni sessanta, la cittadina di L'Isle-d'Abeau venne interessata da una serie di costruzioni per l'urbanizzazione, parte del progetto nazionale di decentramento della popolazione delle grandi metropoli francesi.\nSimboli.\nLo stemma storico della citt\u00e0 di L'Isle-d'Abeau \u00e8 un chiaro omaggio alla regione del Delfinato con la figura principale del delfino rampante inserito al centro dello scudo. Nel corso degli anni la citt\u00e0 si \u00e8 inoltre dotata di una serie di loghi.\nOnorificenze.\nNel 2015 il comune di L'Isle-d'Abeau ha ricevuto la premiazione nel concorso nazionale comuni fioriti di Francia (1 fiore su 3).\nMonumenti e luoghi d'interesse.\nArchitetture religiose.\nChiesa parrocchiale dei Santi Pietro e Paolo.\nL'edificio, di stile neoclassico, domina con la sua costruzione l'intero borgo e l'insieme del territorio comunale. La sua costruzione ebbe inizio nel 1861 e termin\u00f2 nel 1863. La chiesa presenta un frontone di forma triangolare che venne progettato dall'architetto Hugues Quenin, personalit\u00e0 eclettica che seppe distinguersi con numerosi altri progetti nella regione nel corso della seconda met\u00e0 del XIX secolo.\nCappella di Saint-Germain.\nQuesta antica cappella risale nella propria edificazione all'XI secolo e fu probabilmente il primo luogo di culto del villaggio di L'Isle-d'Abeau. Rimaneggiata nel corso del XV secolo, il 27 aprile 1954 essa \u00e8 stata iscritta nell'elenco dei monumenti storici nazionali francesi.\nArchitetture civili.\nCommenda del Tempio di Vaulx.\nAttualmente parte del comune di l'Isle-d'Abeau, anticamente la struttura faceva parte del vicino comune di Saint-Alban-de-Roche ed \u00e8 ancora oggi una delle pi\u00f9 antiche caseforti costruite dall'Ordine Templare nel dipartimento dell'Is\u00e8re.\nCostruita certamente sul sito di un antico fortilizio gallo-romano, durante i lavori di restauro della struttura si \u00e8 scoperto che essa sorgeva nei pressi della via Agrippa dove \u00e8 stato anche rinvenuto un sarcofago risalente al III secolo. La struttura attuale, eretta nel XII secolo, era la pi\u00f9 importante della regione del Viennese in quanto a rendite grazie ai suoi preziosi collegamenti con Lione e Marsiglia dal cui porto si imbarcavano poi gli uomini inviati verso la Terrasanta, oltre ad ospitare il passaggio di pellegrini e viaggiatori che si portavano in Savoia, a Saint Antoine l'Abbaye o a Roma. Come altre commende contemporanee alla sua costruzione, quella di Vaulx sorge su una collina che domina la piana omonima. La struttura acquis\u00ec una certa importanza nel 1305 quando, il 14 novembre, qui si incontrarono Raoul de Gisy, reggente del castello per conto dei templari, e il visitatore generale dell'ordine Hugues de Pairaud in occasione dell'incoronazione di papa Clemente V a Lione. Nel complesso si trova anche la cappella di San Giovanni Battista, eretta con bolla di papa Eugenio III (1150).\nInfrastrutture e trasporti.\nStrade.\nIl territorio comunale \u00e8 servito dalla autoroute A43-E 70 e dall'ex route nationale 6, mentre si trova nelle vicinanze delle strade statali RD 18, RD 208, RD163, RD312 e RD1006\nAutobus.\nIl trasporto su gomme si compone anche di una rete di autobus che si \u00e8 strutturata come segue nel 2003, a seguito della fusione tra la R\u00e9seau urbain Bourgoin-Jallieu - Agglom\u00e9ration nouvelle (RUBAN) e la TUB (Transports urbains berjalliens) di Bourgoin-Jallieu. Tali autobus effettuano una serie di servizi: \"Flexibus\", per trasporto a chiamata, \"Mobi'bus\" per trasporto di persone a mobilit\u00e0 ridotta, bus scolastici, linee periferiche, linee urbane.\nFerrovie.\nLa stazione della citt\u00e0 di l'Isle d'Abeau, entr\u00f2 in funzione il 29 settembre 1985 ad opera della Soci\u00e9t\u00e9 nationale des chemins de fer fran\u00e7ais (SNCF), e si situa geograficamente a sud del territorio comunale. Questa stazione venne costruita sulla tratta TER Lyon Perrache/Saint-Andr\u00e9-le-Gaz/Grenoble, linea creata tra il 1858 e il 1862.\nAll'ottobre del 2015, da questa stazione transitavano quotidianamente 27 treni diretti a Lione.\nLa ferrovia collega inoltre il paese con l'aeroporto di Lione Saint Exup\u00e9ry, situato a 23\u00a0km di distanza.\nAmministrazione.\nSindaci di L'Isle-d'Abeau.\nGemellaggi.\nLa citt\u00e0 di L'Isle-d'Abeau \u00e8 gemellata con:"}
{"id": "260731", "revid": "834", "url": "https://it.wikipedia.org/wiki?curid=260731", "title": "La Frette", "text": ""}
{"id": "260732", "revid": "767487", "url": "https://it.wikipedia.org/wiki?curid=260732", "title": "Malleval-en-Vercors", "text": "Malleval-en-Vercors \u00e8 un comune francese di 54 abitanti situato nel dipartimento dell'Is\u00e8re della regione dell'Alvernia-Rodano-Alpi.\nIl comune si \u00e8 chiamato Malleval, fino al 12 settembre 2005."}
{"id": "260733", "revid": "767487", "url": "https://it.wikipedia.org/wiki?curid=260733", "title": "Meyrieu-les-\u00c9tangs", "text": "Meyrieu-les-\u00c9tangs \u00e8 un comune francese di 884 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260734", "revid": "287204", "url": "https://it.wikipedia.org/wiki?curid=260734", "title": "Le Gua", "text": "Esistono pi\u00f9 comuni francesi con questo nome"}
{"id": "260735", "revid": "110157", "url": "https://it.wikipedia.org/wiki?curid=260735", "title": "Miribel-les-\u00c9chelles", "text": "Miribel-les-\u00c9chelles \u00e8 un comune francese di 1.794 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260736", "revid": "767487", "url": "https://it.wikipedia.org/wiki?curid=260736", "title": "Le Monestier-du-Percy", "text": "Le Monestier-du-Percy \u00e8 un comune francese di 232 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260737", "revid": "767487", "url": "https://it.wikipedia.org/wiki?curid=260737", "title": "La Morte (Francia)", "text": "La Morte \u00e8 un comune francese di 158 abitanti situato nel dipartimento dell'Is\u00e8re nella regione dell'Alvernia-Rodano-Alpi."}
{"id": "260739", "revid": "767487", "url": "https://it.wikipedia.org/wiki?curid=260739", "title": "La Motte-d'Aveillans", "text": "La Motte-d'Aveillans \u00e8 un comune francese di 1.844 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260740", "revid": "767487", "url": "https://it.wikipedia.org/wiki?curid=260740", "title": "La Motte-Saint-Martin", "text": "La Motte-Saint-Martin \u00e8 un comune francese di 417 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260741", "revid": "106456", "url": "https://it.wikipedia.org/wiki?curid=260741", "title": "Le Moutaret", "text": "Le Moutaret \u00e8 un comune francese di 223 abitanti situato nel dipartimento dell'Is\u00e8re della regione dell'Alvernia-Rodano-Alpi. Il suo territorio \u00e8 attraversato dal fiume Breda."}
{"id": "260742", "revid": "15756", "url": "https://it.wikipedia.org/wiki?curid=260742", "title": "Durango (automobilismo)", "text": "Il Team Durango \u00e8 stata una squadra italiana con sede a Mellaredo di Pianiga (VE). Ha partecipato ad alcune edizioni della 24 ore di Le Mans, Campionato mondiale sportprototipi, GP2 Series, GP2 Asia Series, Formula 3000, Formula Renault e Auto GP.\nLa storia.\nLa Formula 3.\nIl team Durango nasce a met\u00e0 degli anni ottanta nella Formula 3 italiana dove esordisce nel 1984 per poi procedere alla Formula 2 britannica nel 1991, anno che vede anche l'esordio a Le Mans e nel Mondiale Sport Prototipi.\nLa F3000 Internazionale e l'Euroseries 3000.\nNel 1993 la squadra raggiunge il Campionato Internazionale di Formula 3000 in cui sar\u00e0 presente sino all'ultima edizione, continuando poi nella GP2 erede della serie a partire dal 2005. Contemporaneamente continua la partecipazione contemporanea ad altre competizioni, compresa la Formula Renault 2000.\nNella prima stagione non ottiene punti mentre nella seconda ottiene un sesto posto con Christian Pescatori nella gara di Pergusa. Sempre sul circuito siciliano ottiene nel 1995, il primo podio, sempre con Pescatori, che giunge terzo. Un terzo posto sar\u00e0 ottenuto anche nel 1997, con Gareth Rees, a Jerez.\nNel 1988 viene ottenuta la prima vittoria, grazie al pilota francese Soheil Ayari, sull'A1-Ring. Dopo non aver partecipato nel 2000, rientra nel 2001, ottenendo anche un secondo posto con Jaime Melo a Interlagos. L'anno 2002 \u00e8 un altro brasiliano, Rodrigo Sperafico, a vincere nella prima gara in Brasile e giungere secondo nella gara di Imola, portandosi, almeno temporaneamente, in cima alla classifica piloti.\nNel 2003 arriva Giorgio Pantano che vince due gare (Barcellona e Magny Cours), conquistando nelle medesime anche \"pole\" e gpv. Chiude terzo nella classifica piloti. Nel 2004, ultima stagione del campionato, la Durango, col francese Yannick Schroeder, conquista ancora un podio.\nNello stesso periodo, e fino al 2009, ha partecipato all'Euro Formula 3000, pur nelle sue diverse denominazioni. Il risultato migliore \u00e8 stata la vittoria nel 2008 della serie denominata \"Campionato Italiano di F3000\" col venezuelano Omar Leal\nLa GP2.\nNella prima stagione del nuovo campionato, il 2005, i piloti per la GP2 sono stati Clivio Piccione e Gianmaria Bruni, gi\u00e0 pilota della Minardi in Formula 1 che ha sostituito a stagione in corso Ferdinando Monfardini. Nel campionato il team giunge undicesimo in classifica generale, con una vittoria (gara lunga al N\u00fcrburgring) e un giro veloce, fatti segnare da Piccione, e una \"pole\" di Bruni, a Spa.\nNel 2006 i piloti sono stati il brasiliano Lucas Di Grassi e lo spagnolo Sergio Hern\u00e1ndez, mentre l'anno seguente \u00e8 stato il turno di Borja Garc\u00eda e Karun Chandhok, che si \u00e8 anche aggiudicato una gara (gara \"sprint\" a Spa). Nella stagione la scuderia ha ottenuto la miglior classifica della sua storia nel campionato con l'ottavo posto.\nL'anno dopo \u00e8 stato il turno di Davide Valsecchi (sostituito in alcune prove da Marcello Puglisi e Ben Hanley) e Alberto Valerio. Valsecchi si \u00e8 imposto nell'ultima gara della stagione, la \"sprint\" di Monza. il team ha anche partecipato alla prima stagione della GP2 Asia, sempre con Valsecchi e Valerio. Partecipazione riproposta anche nella stagione seguente, sempre con Valsecchi, vincitore a Shanghai nella gara sprint, assieme a Carlos Iaconelli, poi sostituito da Michael Dalle Stelle. In questa stagione la Durango chiude quinta nel campionato, grazie ad altri tre podi, tutti di Valsecchi, che chiude quarto nella classifica piloti.\nNel 2009 a Valsecchi \u00e8 stato avvicinato Nelson Panciatici, poi Stefano Coletti. Valsecchi ottiene il terzo posto nella gara lunga in Turchia. Problemi finanziari hanno costretto la scuderia a rinunciare alle ultime gare della GP2 2009, alla GP2 Asia Series 2009-2010, oltre che alla stagione 2010 della GP2.\nParteciper\u00e0 comunque alla prima stagione del neonato campionato Auto GP, sorto dalla ceneri dell'Euroseries 3000.\nIl possibile approdo alla F1.\nNel 1995 la scuderia annunci\u00f2 la sua volont\u00e0 di entrare in Formula 1 dalla stagione 1997. Il tentativo per\u00f2 non ebbe esito positivo.\nLa scuderia ha reso noto nell'aprile 2010 di aver inviato alla FIA la richiesta per poter partecipare al Campionato mondiale di Formula 1 2011. La Federazione, l'8 settembre 2010, ha deciso di non selezionare nessun nuovo team.\nProcedimenti giudiziari.\nNel mese di ottobre del 2011 i fondatori Ivone Pinton ed Enrico Magro patteggiato una pena di un anno e due mesi ciascuno per frode fiscale, a seguito del fallimento di Automotive Durango srl.\nRisultati.\nGP2 Series e Formula 3000.\nDopo la fine del FIA Formula 3000 championship Durango partecipa in altre serie di Formula 3000."}
{"id": "260743", "revid": "110157", "url": "https://it.wikipedia.org/wiki?curid=260743", "title": "La Mure", "text": "La Mure \u00e8 un comune francese di 5.365 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260744", "revid": "110157", "url": "https://it.wikipedia.org/wiki?curid=260744", "title": "La Murette", "text": "La Murette \u00e8 un comune francese di 1.830 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260746", "revid": "767487", "url": "https://it.wikipedia.org/wiki?curid=260746", "title": "Notre-Dame-de-Vaulx", "text": "Notre-Dame-de-Vaulx \u00e8 un comune francese di 568 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260747", "revid": "767487", "url": "https://it.wikipedia.org/wiki?curid=260747", "title": "Le P\u00e9age-de-Roussillon", "text": "Le P\u00e9age-de-Roussillon \u00e8 un comune francese di 6.770 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260748", "revid": "287204", "url": "https://it.wikipedia.org/wiki?curid=260748", "title": "Le P\u00e9rier", "text": "Le P\u00e9rier \u00e8 un comune francese di 141 abitanti situato nel dipartimento dell'Is\u00e8re della regione dell'Alvernia-Rodano-Alpi.\nSi trova all'interno del parco nazionale des \u00c9crins."}
{"id": "260749", "revid": "767487", "url": "https://it.wikipedia.org/wiki?curid=260749", "title": "La Pierre", "text": "La Pierre \u00e8 un comune francese di 427 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260750", "revid": "110157", "url": "https://it.wikipedia.org/wiki?curid=260750", "title": "Les Roches-de-Condrieu", "text": "Les Roches-de-Condrieu \u00e8 un comune francese di 1.990 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260751", "revid": "767487", "url": "https://it.wikipedia.org/wiki?curid=260751", "title": "Saint-\u00c9gr\u00e8ve", "text": "Saint-\u00c9gr\u00e8ve \u00e8 un comune francese di 16.320 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260752", "revid": "767487", "url": "https://it.wikipedia.org/wiki?curid=260752", "title": "Saint-\u00c9tienne-de-Crossey", "text": "Saint-\u00c9tienne-de-Crossey \u00e8 un comune francese di 2.664 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260753", "revid": "200568", "url": "https://it.wikipedia.org/wiki?curid=260753", "title": "Saint-\u00c9tienne-de-Saint-Geoirs", "text": "Saint-\u00c9tienne-de-Saint-Geoirs \u00e8 un comune francese di 2.856 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260754", "revid": "767487", "url": "https://it.wikipedia.org/wiki?curid=260754", "title": "Steve Lukather", "text": "Biografia.\nGi\u00e0 nei primi anni di et\u00e0 Steve impara a suonare la batteria e le tastiere ma \u00e8 solo all'et\u00e0 di sette anni, quando vede i Beatles all'Ed Sullivan Show e che di conseguenza si fa regalare \"Meet the Beatles!,\" che decide di imparare a suonare la chitarra. Inizia l'attivit\u00e0 di musicista a 17 anni, quando inizia a lavorare come turnista all'interno del circuito discografico statunitense. Racconta inoltre che, all'inizio della propria carriera, si era accreditato per un provino allo scopo di entrare nella band di Frank Zappa, il quale lo avrebbe gentilmente pregato di cambiare mestiere: tuttavia, questa considerazione non lo fece assolutamente perdere d'animo.\nNel 1976 Jeff Porcaro (batteria) e David Paich (pianoforte e tastiere) lo invitano a suonare nella loro band, i Toto, a cui si aggiungono contemporaneamente David Hungate al basso, Bobby Kimball alla voce e Steve Porcaro a sintetizzatori e tastiere. Steve accetta, continuando nel contempo la sua attivit\u00e0 di turnista che lo porta a collaborare, negli ultimi anni settanta, con Leo Sayer, Boz Scaggs, Alice Cooper, Barbra Streisand, the Pointer Sisters, Cher e Cheap Trick.\nNel 1977 i Toto realizzano il loro primo album,\"Toto,\" che trainato da singoli come \"Hold the line e\" \"Georgy Porgy scala\" le classifiche e ottiene la nomination per un Grammy Award nella categoria \"Miglior artista emergente\". Dopo la pubblicazione di due album, \"Hydra\" e \"Turn back\", il successo planetario arriva con l'album \"Toto IV\" del 1982, da cui vengono tratti i singoli \"Africa\" e \"Rosanna\". Il disco diventa ben presto disco di platino e oltre a rappresentare un gran successo di vendite fa vincere ai Toto 6 Grammy. Nello stesso anno, Lukather viene premiato con un ulteriore Grammy nella categoria \"Miglior Brano Rhythm &amp; Blues\" per aver composto, assieme a Jay Graydon e Bill Champlin, \"Turn Your Love Around\" di George Benson.\nNonostante la carriera dei Toto sia ricca di stravolgimenti per quanto riguarda la formazione e nonostante la tragica scomparsa del batterista Jeff Porcaro nel 1992, i Toto hanno pubblicato pi\u00f9 di 15 album, restando una tra le band pi\u00f9 attive sulla scena, dal 1992 al 2019, anno dello scioglimento ufficiale; Lukather \u00e8 inoltre l'unico componente dei Toto a non aver mancato nemmeno un live della band.\nLa sua vita privata \u00e8 stata caratterizzata da momenti di alti e bassi prevalentemente dati dall'alcolismo, pur non patologico e da una certa malinconia che a volte lo affligge a causa di lutti privati, come la morte della madre, o per insoddisfazione nei confronti del mondo\".\" Ha un figlio musicista, Trevor Lukather, inoltre leader della band elettropop Cash Vertigo, una figlia, Tina, entrambi avuti dalla prima moglie Marie Currie, e due bambini di nome Lily Rose e Bodhi avuti dalla seconda moglie Shawn Batten.\nCarriera solista.\nIn parallelo al progetto Toto, Steve Lukather porta avanti una carriera solista densa di collaborazioni coi pi\u00f9 grandi artisti sulla scena. Artista versatile, non \u00e8 solo un ottimo chitarrista ma anche compositore, produttore, arrangiatore, cantante e songwriter. Considerato uno dei pi\u00f9 grandi chitarristi del mondo, il suo modo di suonare affascina per la grande tecnica, la grande musicalit\u00e0 e per il suono in continua evoluzione. Gli artisti con cui ha collaborato includono Michael Jackson (con cui collabora insieme a Steve Porcaro alla stesura di \"Beat It\" e \"Human nature\", inclusi nell'album \"Thriller\"), Peter Frampton, Elton John, Eric Clapton, Jeff Beck (con cui nel 1986 va in tour in Giappone insieme a Santana, dove incontra per la prima volta Simon Phillips che pi\u00f9 tardi diventer\u00e0 il batterista dei Toto), Olivia Newton-John (per cui scrive \"Physical\"), Randy Crawford, Barbra Streisand, Lionel Richie, Paul McCartney, America, Earth, Wind &amp; Fire, Joe Cocker, e molti altri.\nNegli ultimi anni ha collaborato anche con il chitarrista Larry Carlton dando vita a \"No Substitutions - Live in Osaka\", registrato in Giappone durante una serata della loro tourn\u00e9e mondiale e che gli ha fruttato la vincita di un ulteriore Grammy Award nella categoria \"Best Pop Instrumental Album\" nel 2002. I due chitarristi americani sono stati a lungo in tourn\u00e9e dalla quale \u00e8 stato tratto anche un DVD live. Da segnalare inoltre il tour del 1998 con Edgar Winter e quello del 2005 con il chitarrista Nuno Bettencourt (Extreme).\nOltre a essere uno dei session guitarist pi\u00f9 richiesti, Luke ha pubblicato anche una serie di cd a suo nome. A differenza del lavoro svolto con i Toto, la produzione solista di Steve presenta maggiori influssi jazz-rock e fusion che vanno ad affiancarsi alle classiche ballate. Ad oggi ha pubblicato \"Lukather\", nel 1989; \"Candyman\", nel 1994; \"Luke\", nel 1997; \"No Substitutions - Live in Osaka\", nel 2001; \"El Grupo Live\", nel 2005, \"Ever Changing Times\", nel 2008, \"All's Well That Ends Well\" nel 2010 e Transition nel 2013. Nel 2003 ha inoltre pubblicato \"SantaMental\", che vanta la presenza di chitarristi come Steve Vai, Edgar Winter e Slash.\nIn ogni suo album \u00e8 facile trovare degli illustri collaboratori quali Michael Landau, Eddie van Halen, Richard Marx, Vinnie Colaiuta oltre ai gi\u00e0 citati Slash, Steve Vai e molti altri.\nNel 2012 ha partecipato insieme a Steve Vai al tour G3, progetto musicale concepito nel 1996 dal celebre chitarrista Joe Satriani, con lo scopo di riunire i \"tre pi\u00f9 grandi chitarristi del mondo\" per realizzare una serie di concerti-evento. Lukather ha replicato la sua presenza al G3 pi\u00f9 tardi lo stesso anno, con John Petrucci al posto di Vai.\nIl 21 gennaio 2013 \u00e8 uscito l'album \"Transition\", pubblicato dalla Mascot Records.\nInoltre \u00e8 sempre densa l'attivit\u00e0 di Lukather come turnista, che lo vedono impegnato come guest in diverse produzioni; instancabile anche nei tour, nonch\u00e9 chitarrista ufficiale nella All Starr Band di Ringo Starr, realt\u00e0 ultima del batterista ex-Beatles che vede impegnati alcuni fra i migliori musicisti rock del pianeta.\nNel 2015 Lukather ha intrapreso un tour con l'amico Larry Carlton in parallelo all'attivit\u00e0 frenetica con i Toto, con Ringo e per le sue session.\nSuono ed equipaggiamento.\nLa ricerca timbrica costante gioca un ruolo determinante nell'ascesa mondiale del chitarrista in forza ai Toto. Nel corso degli anni, il proverbiale \"luke sound\" \u00e8 diventato un riferimento per milioni di chitarristi in tutto il pianeta: pastoso e grosso, aggressivo e al tempo stesso raffinato. Per quanto riguarda l'equipaggiamento, dalla classica accoppiata Gibson-Marshall e poi Gibson-Mesa Boogie di fine anni settanta si passa ai complessi sistemi a rack, assemblati con l'aiuto di Bob Bradshaw, al quale si rivolgono moltissimi chitarristi fra cui anche Steve Vai.\nProprio di Bradshaw \u00e8 il preamplificatore a valvole Custom Audio 3+, che rimpiazza un Soldano X88-R e diventa il cuore pulsante del suono di Lukather. Ad amplificare il timbro del premp ci sono i finali di potenza (anche questi valvolari) della VHT.\nIn mezzo, a processare il segnale, una serie di effetti che include macchine della TC Electronic e della Lexicon (oggi i modelli nel rack di Lukather sono Tc Electronic M-One XL, 2 Lexicon PCM 70, Line 6 Mod Pro, Mxr Smart Gate Pro, Custom Audio Black Cat-Vibe, Custo Audio Tremolo).\nAll'interno del rack ci sono anche un pedale Boss Octaver OC-2 e un pedale overdrive/distortion della Radial, il ToneBone Classic. Fondamentali nel suono di Lukather anche un Uni-vibe (Custom Audio Black Cat Vibe) e un Wah Dunlop Crybaby, a testimoniare la passione - da sempre dichiarata - di Lukather per Jimi Hendrix.\nAnche il sistema di altoparlanti non \u00e8 meno complesso: alla cassa centrale arriva infatti il segnale \"dry\" (\"asciutto\", ovvero senza effetti), mentre le due laterali ricevono il suono \"wet\" (letteralmente \"bagnato\", ovvero effettato). In passato ha usato anche testate Mesa Boogie (Mark III e Mark IV), testate Marshall Plexi 1959 modificate da Paul Rivera e Bob Bradshaw, testata Soldano SLO100 e vecchi amplificatori combo della Fender.\nPer anni Steve Lukather ha avuto in giro per il mondo 3 sistemi \"gemelli\" (uno in America, uno in Europa e uno in Giappone) per limitare costi e rischi di trasporto di un sistema complesso come il suo: per limitare ulteriormente costi e rischi il sistema \"live\" \u00e8 composto da 2 testate Bogner Ecstasy 101B collegate a 2 casse 4x12 Bogner, e da una pedaliera composta da vari stomp boxes (pedali) assemblata sempre da Bradshaw.\nQuanto alle chitarre, dopo le Gibson dei primi anni, in particolare Les Paul, Steve adotta le Valley Arts, equipaggiate con pickup attivi della EMG e con ponti Floyd Rose. In seguito Luke si affida alla Music Man, che ancora oggi costruisce e commercializza il suo modello \"signature\", la Luke: la forma \u00e8 meno \"in stile Stratocaster\" e il Floyd Rose della prima versione viene sostituito con un ponte proprietario, che a detta di Lukather fa suonare meglio la chitarra e tiene meglio l'accordatura.\nNel tour 2011 Lukather ha utilizzato 2 nuovi modelli di Music Man Luke con manico interamente in palissandro e corpo pi\u00f9 spesso di 1/3 circa rispetto ai modelli precedenti: uno \u00e8 equipaggiato con 2 humbuckers passivi della DiMarzio, l'altro con un humbuker e 2 single coil passivi sempre della DiMarzio. I pickup sono dei modelli custom costruiti appositamente per Lukather e lo strumento \u00e8 corredato di un booster attivo, che incrementa il segnale fino a 12 Db.\nStile.\nLo stile di Steve Lukather \u00e8 una complessa mistura di rock, jazz e blues che sconfina nel progressive e nella fusion. Nei primi album dei Toto si riscontra uno stile pi\u00f9 basato sul rock/blues hi-gain, con contaminazioni progressive. In seguito per\u00f2, gi\u00e0 da Isolation, appare pi\u00f9 chiaro il background eclettico di Lukather, che lo porta a realizzare assoli su scale particolari o dissonanti, in stile jazz fusion, il cui inizio \u00e8 forse Mindfields.\nPer quanto riguarda le ritmiche Lukather presenta un \"riffing\" variegato e particolare, dal melodico dell'album TOTO IV al progressive rock (Dave's Gone Skiing) e spesso assimilabile al progressive metal, come nella sessione ritmica di Falling in Between, ispirata al suo amico John Petrucci.\nUtilizza soprattutto power chords semplici o con variazioni di nona, con la particolarit\u00e0 di effettuarli spesso utilizzando le corde pi\u00f9 fine, metodo molto usato nel jazz e da lui introdotto nell'hard rock con la distorsione. Come cluster di accordi, Lukather utilizza spesso espedienti dissonanti, come la quarta aumentata o l'accordo diminuito: \u00e8 molto raro l'uso del clean nel chitarrismo di Lukather, che viene prevalentemente utilizzato per ritmiche funky.\nPer quanto riguarda l'approccio solistico, non manca la distorsione e gi\u00e0 dai primi anni '80 \u00e8 riscontrabile una forte spinta verso il progressive e il rock melodico, con accenni di shred. Il Live in Paris del 1990 \u00e8 emblematico per lo stile di Lukather dei vecchi tempi: si trovano numerose scale modali ascendenti e discendenti realizzate ad altissime velocit\u00e0. Quest'ultimo aspetto caratterizza l'approccio lead attuale di Lukather, che pian piano si \u00e8 evoluto verso uno stile sempre pi\u00f9 complesso.\nLa plettrata di Lukather \u00e8 decisa e conferisce un attacco molto forte alla nota, complici i pickup, e la dinamica \u00e8 esaltata della whammy bar oltre che dall'uso degli armonici, che Lukather usa naturali, pinched e soprattutto tapped: la whammy bar viene utilizzata molto spesso dal chitarrista sia per smorzare l'attacco delle note, ispirandosi a Jeff Beck, sia per vibrati. Le tecniche comprese nello stile di Lukather sono un uso molto vario del bending e una plettrata alternata: il tapping, anche a pi\u00f9 di tre o quattro dita, cos\u00ec come lo string skipping sono altri ingredienti dello stile del chitarrista.\nStrumentazione.\nPickup.\nLukather monta degli humbucker DiMarzio Transition, modello signature, sui nuovi modelli di Music Man Luke III, nonch\u00e9 i relativi single coil, non commercializzati. La chitarra inoltre presenta un circuito attivo che prevede un boost di 12\u00a0dB con un push/push sul pot del volume.\nIn precedenza e su tutti i modelli di Luke precedenti i pickup erano EMG (azienda), con la configurazione HSS con un EMG 85 al ponte e dei singoli signature SLV per la Luke II, e SA per la Luke I.\nSi segnala la presenza di un Fernandes Sustainer singolo (con relativo circuito) al manico di una o pi\u00f9 Luke (emblematica la Black Sparkle)\nEffetti e altro (cambiano in itinere).\nSi noti che la pedaliera di Lukather \u00e8 in continuo cambiamento; include anche un buffer RJM ed \u00e8 poco definibile data la caratteristica intercambiabilit\u00e0 degli effetti a pedale."}
{"id": "260755", "revid": "767487", "url": "https://it.wikipedia.org/wiki?curid=260755", "title": "Saint-Hilaire-du-Touvet", "text": "Saint-Hilaire-du-Touvet \u00e8 un comune francese di 1.548 abitanti situato nel dipartimento dell'Is\u00e8re della regione dell'Alvernia-Rodano-Alpi. Data la posizione sopraelevata che d\u00e0 sulla vallata del Gr\u00e9sivaudan, il comune \u00e8 un apprezzato luogo di decollo per il parapendio e deltaplano."}
{"id": "260756", "revid": "767487", "url": "https://it.wikipedia.org/wiki?curid=260756", "title": "La Salette-Fallavaux", "text": "La Salette-Fallavaux \u00e8 un comune francese di 73 abitanti situato nel dipartimento dell'Is\u00e8re della regione dell'Alvernia-Rodano-Alpi.\nApparizioni mariane.\nNel comune si trova il santuario mariano di La Salette, costruito per ricordare le apparizioni mariane che avrebbero avuto, il 19 settembre 1846, due pastorelli, Maximin Giraud e M\u00e9lanie Calvat."}
{"id": "260757", "revid": "767487", "url": "https://it.wikipedia.org/wiki?curid=260757", "title": "La Salle-en-Beaumont", "text": "La Salle-en-Beaumont \u00e8 un comune francese di 304 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260758", "revid": "287204", "url": "https://it.wikipedia.org/wiki?curid=260758", "title": "Le Sappey-en-Chartreuse", "text": "Le Sappey-en-Chartreuse \u00e8 un comune francese di 1.105 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260759", "revid": "287204", "url": "https://it.wikipedia.org/wiki?curid=260759", "title": "Siccieu-Saint-Julien-et-Carisieu", "text": "Siccieu-Saint-Julien-et-Carisieu \u00e8 un comune francese di 579 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260760", "revid": "767487", "url": "https://it.wikipedia.org/wiki?curid=260760", "title": "La S\u00f4ne", "text": "La S\u00f4ne \u00e8 un comune francese di 635 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260761", "revid": "767487", "url": "https://it.wikipedia.org/wiki?curid=260761", "title": "La Terrasse", "text": "La Terrasse \u00e8 un comune francese di 2.431 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260762", "revid": "119647107", "url": "https://it.wikipedia.org/wiki?curid=260762", "title": "Le Touvet", "text": "Le Touvet \u00e8 un comune francese di 3.065 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260764", "revid": "115849781", "url": "https://it.wikipedia.org/wiki?curid=260764", "title": "La Tronche", "text": "La Tronche \u00e8 un comune francese di 6596 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260765", "revid": "287204", "url": "https://it.wikipedia.org/wiki?curid=260765", "title": "La Valette (Is\u00e8re)", "text": "La Valette \u00e8 un comune francese di 78 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260766", "revid": "110157", "url": "https://it.wikipedia.org/wiki?curid=260766", "title": "La Verpilli\u00e8re", "text": "La Verpilli\u00e8re \u00e8 un comune francese di 6.499 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260767", "revid": "767487", "url": "https://it.wikipedia.org/wiki?curid=260767", "title": "Le Versoud", "text": "Le Versoud \u00e8 un comune francese di 4.557 abitanti situato nel dipartimento dell'Is\u00e8re della regione dell'Alvernia-Rodano-Alpi."}
{"id": "260768", "revid": "104458", "url": "https://it.wikipedia.org/wiki?curid=260768", "title": "Oberbalm", "text": "Oberbalm (toponimo tedesco; fino al XIX secolo Balm) \u00e8 un comune svizzero di 869 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nOberbalm viene menzionato per la prima volta nel 1128 come \"Balmes\"; nel XIX secolo ha cambiato denominazione in \"Oberbalm\" per evitare confusione con Ferenbalm, anch'esso nel Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260771", "revid": "767487", "url": "https://it.wikipedia.org/wiki?curid=260771", "title": "Topper Headon", "text": "Biografia.\nInfanzia e adolescenza.\nHeadon \u00e8 nato il 30 maggio 1955 al Bromley Hospital (Kent) da genitori di origine gallese.\nSuo padre era un preside scolastico ed entrambi i genitori avevano inclinazione per la musica, cantavano e suonavano il pianoforte.\nFino ai dodici anni Headon visse a Orpington, poi si trasfer\u00ec con la famiglia a River, un paese nelle vicinanze di Dover, nella cui scuola secondaria il padre assunse l'incarico di preside; in quel periodo Headon inizi\u00f2 ad avere comportamenti problematici a scuola per dimostrare ai compagni, come disse anni dopo, che il fatto di essere figlio del preside non gli garantiva privilegi di trattamento disciplinare.\nI Clash (1977 - 1982).\nOriginariamente era un fan della musica soul e del jazz, ma fu grazie a un secondo incontro con Mick Jones (aveva infatti partecipato a un provino della band precedente ai Clash del chitarrista Mick Jones e del bassista Paul Simonon chiamata London SS) che entr\u00f2 a far parte dei Clash nel 1977, dopo che la band aveva gi\u00e0 cambiato vari batteristi (registrando la versione inglese di \"The Clash\" col precedente batterista, Terry Chimes).\nLa sua idea iniziale era quella di rimanere con i Clash per un limitato periodo di tempo, circa un anno, per farsi un nome e riuscire a trovare posto in qualche altra band pi\u00f9 appetibile.\nMa subito concep\u00ec che la band non era orientata solo verso il punk, ma si ramificava anche verso una variet\u00e0 di stili pi\u00f9 ampia.\nIl primo disco nel quale compare \u00e8 \"Give 'Em Enough Rope\" del 1978, \nTopper diede un importante contributo soprattutto all'album \"London Calling\": le sue notevoli capacit\u00e0 batteristiche e percussionistiche permisero al gruppo di spaziare in stili e generi diversi.\nFu il batterista dei Clash in tutti i successivi album fino a \"Combat Rock\" (1982), della musica del cui brano \"Rock the Casbah\" fu autore.\nA causa della sua dipendenza dall'eroina, che impattava sulle \"performance\" di Headon, gli altri membri del gruppo gli posero un \"ultimatum\" con il quale lo misero di fronte all'alternativa di disintossicarsi oppure essere escluso dalla band; l'allontanamento divenne definitivo quando Joe Strummer sorprese Headon con degli stupefacenti durante un concerto.\nGli altri membri del gruppo dichiararono in seguito che la separazione avvenne per differenza di vedute politiche; anni dopo Strummer e Green dissero che l'inizio del declino dei Clash coincise con l'espulsione di Headon dalla band.\nDopo i Clash (1982 - oggi).\nDopo il suo allontanamento dai Clash Headon suon\u00f2 per un breve periodo nel gruppo heavy metal Fastway nel 1982.\nSuccessivamente prov\u00f2 a suonare con il nuovo gruppo di Mick Jones, a sua volta allontanato dalla band nel 1983, i Big Audio Dynamite, ma fall\u00ec, a causa della sua sempre peggiore dipendenza dalla droga e, nel 1986, realizz\u00f2 un album soul-jazz da solista, intitolato \"Waking Up\", realizzando anche un 12 pollici con i pezzi \"Drumming Man\" e \"DuKane Road\".\nAltre esperienze oltre a quella con i Clash, sono state la produzione di un oscuro gruppo new wave di New York, i \"Bush Tetras\", nei primi anni ottanta, e la partecipazione all'album dell'ex leader dei \"Mott the Hoople\", Ian Hunter, disco prodotto tra l'altro da Mick Jones.\nSolo nel 2004 riusc\u00ec a disintossicarsi completamente."}
{"id": "260772", "revid": "182193", "url": "https://it.wikipedia.org/wiki?curid=260772", "title": "Rainews24", "text": ""}
{"id": "260773", "revid": "1543377", "url": "https://it.wikipedia.org/wiki?curid=260773", "title": "Chamrousse", "text": "Chamrousse \u00e8 un comune francese di 464 abitanti situato nel dipartimento dell'Is\u00e8re della regione dell'Alvernia-Rodano-Alpi.\nLa cittadina, stazione sciistica, \u00e8 stata sede dell'arrivo della 13\u00aa tappa del Tour de France 2014, vinta dall'italiano Vincenzo Nibali ."}
{"id": "260774", "revid": "6923", "url": "https://it.wikipedia.org/wiki?curid=260774", "title": "R\u00fcmligen", "text": "R\u00fcmligen (toponimo tedesco) \u00e8 un comune svizzero di 440 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260775", "revid": "29863", "url": "https://it.wikipedia.org/wiki?curid=260775", "title": "Nicholas Bowen Headon", "text": ""}
{"id": "260777", "revid": "104458", "url": "https://it.wikipedia.org/wiki?curid=260777", "title": "Toffen", "text": "Toffen (toponimo tedesco) \u00e8 un comune svizzero di 2\u00a0557 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nToffen \u00e8 servito dall'omonima stazione sulla ferrovia G\u00fcrbetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260780", "revid": "287204", "url": "https://it.wikipedia.org/wiki?curid=260780", "title": "La B\u00e2tie-des-Fonds", "text": "La B\u00e2tie-des-Fonds \u00e8 un comune francese di 9 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260781", "revid": "1318658", "url": "https://it.wikipedia.org/wiki?curid=260781", "title": "La B\u00e2tie-Rolland", "text": "La B\u00e2tie-Rolland \u00e8 un comune francese di 965 abitanti situato nel dipartimento della Dr\u00f4me della regione dell'Alvernia-Rodano-Alpi.\nSociet\u00e0.\nPolitic\u00e0.\nIl sindaco presente e Pascal Beynet.\nGli sport.\nNel paese sono presenti diversi terreni sportivi. Puoi praticare calcio, equitazione e bocce. Il villaggio ha una propria squadra di calcio che gareggia a livello regionale.\nNegozi.\nNel paese ci sono un panificio e un piccolo negozio di alimentari. La maggior parte dei grandi negozi si trova a Montelimar."}
{"id": "260782", "revid": "767487", "url": "https://it.wikipedia.org/wiki?curid=260782", "title": "La Baume-Cornillane", "text": "La Baume-Cornillane \u00e8 un comune francese di 461 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260783", "revid": "767487", "url": "https://it.wikipedia.org/wiki?curid=260783", "title": "La Baume-de-Transit", "text": "La Baume-de-Transit \u00e8 un comune francese di 857 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260784", "revid": "767487", "url": "https://it.wikipedia.org/wiki?curid=260784", "title": "La Baume-d'Hostun", "text": "La Baume-d'Hostun \u00e8 un comune francese di 514 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260785", "revid": "767487", "url": "https://it.wikipedia.org/wiki?curid=260785", "title": "La B\u00e9gude-de-Mazenc", "text": "La B\u00e9gude-de-Mazenc \u00e8 un comune francese di 1.534 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260786", "revid": "287204", "url": "https://it.wikipedia.org/wiki?curid=260786", "title": "Le Chaffal", "text": "Le Chaffal \u00e8 un comune francese di 53 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260787", "revid": "767487", "url": "https://it.wikipedia.org/wiki?curid=260787", "title": "Le Chalon", "text": "Le Chalon \u00e8 un comune francese di 212 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260788", "revid": "767487", "url": "https://it.wikipedia.org/wiki?curid=260788", "title": "La Chapelle-en-Vercors", "text": "La Chapelle-en-Vercors \u00e8 un comune francese di 792 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260789", "revid": "110157", "url": "https://it.wikipedia.org/wiki?curid=260789", "title": "La Charce", "text": "La Charce \u00e8 un comune francese di 34 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260790", "revid": "287204", "url": "https://it.wikipedia.org/wiki?curid=260790", "title": "La Chaudi\u00e8re", "text": "La Chaudi\u00e8re \u00e8 un comune francese di 22 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260791", "revid": "287204", "url": "https://it.wikipedia.org/wiki?curid=260791", "title": "Chauvac-Laux-Montaux", "text": "Chauvac-Laux-Montaux \u00e8 un comune francese di 47 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260792", "revid": "767487", "url": "https://it.wikipedia.org/wiki?curid=260792", "title": "La Coucourde", "text": "La Coucourde \u00e8 un comune francese di 974 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260793", "revid": "287204", "url": "https://it.wikipedia.org/wiki?curid=260793", "title": "\u00c9chevis", "text": "\u00c9chevis \u00e8 un comune francese di 56 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260794", "revid": "767487", "url": "https://it.wikipedia.org/wiki?curid=260794", "title": "\u00c9pinouze", "text": "\u00c9pinouze \u00e8 un comune francese di 1.445 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260795", "revid": "767487", "url": "https://it.wikipedia.org/wiki?curid=260795", "title": "\u00c9r\u00f4me", "text": "\u00c9r\u00f4me \u00e8 un comune francese di 844 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260796", "revid": "110157", "url": "https://it.wikipedia.org/wiki?curid=260796", "title": "\u00c9toile-sur-Rh\u00f4ne", "text": "\u00c9toile-sur-Rh\u00f4ne \u00e8 un comune francese di 4.695 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260797", "revid": "767487", "url": "https://it.wikipedia.org/wiki?curid=260797", "title": "La Garde-Adh\u00e9mar", "text": "La Garde-Adh\u00e9mar \u00e8 un comune francese di 1.193 abitanti situato nel dipartimento della Dr\u00f4me della regione dell'Alvernia-Rodano-Alpi.\nGeografia fisica.\nSorge su un crinale roccioso che domina la Valle del Rodano, al livello di Pierrelatte; \u00e8 da l\u00ec che vi si accede dalla strada dipartimentale n. 458. La vista sulle pianure e montagne \"ard\u00e9choises\" \u00e8 superba in caso di bel tempo.\nStoria.\nDurante il Medio Evo fu un importante roccaforte della Famiglia Adh\u00e9mar de Monteil. Nel XVI secolo, Antoine Escalin, barone de la Garde vi costru\u00ec un castello: originariamente semplice pastore, poi soldato, fece carriera fino a diventare Ambasciatore e generale delle galee di Francia. Questo castello, distrutto durante la rivoluzione, fu la dimora di Pauline de Grignan, marchesa de Simiane, nipote di Madame de S\u00e9vign\u00e9. Il castello fece parte delle propriet\u00e0 dei Marchesi de La Garde, alla morte dell'ultimo dei quali, nel 1713, Madame de Simiane divenne erede universale."}
{"id": "260798", "revid": "767487", "url": "https://it.wikipedia.org/wiki?curid=260798", "title": "Le Grand-Serre", "text": "Le Grand-Serre \u00e8 un comune francese di 852 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260799", "revid": "287204", "url": "https://it.wikipedia.org/wiki?curid=260799", "title": "La Laupie", "text": "La Laupie \u00e8 un comune francese di 687 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260800", "revid": "767487", "url": "https://it.wikipedia.org/wiki?curid=260800", "title": "La Motte-Chalancon", "text": "La Motte-Chalancon \u00e8 un comune francese di 421 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260801", "revid": "287204", "url": "https://it.wikipedia.org/wiki?curid=260801", "title": "La Motte-de-Galaure", "text": "La Motte-de-Galaure \u00e8 un comune francese di 784 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260802", "revid": "287204", "url": "https://it.wikipedia.org/wiki?curid=260802", "title": "La Motte-Fanjas", "text": "La Motte-Fanjas \u00e8 un comune francese di 172 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260803", "revid": "287204", "url": "https://it.wikipedia.org/wiki?curid=260803", "title": "Le P\u00e8gue", "text": "Le P\u00e8gue \u00e8 un comune francese di 400 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260804", "revid": "287204", "url": "https://it.wikipedia.org/wiki?curid=260804", "title": "La Penne-sur-l'Ouv\u00e8ze", "text": "La Penne-sur-l'Ouv\u00e8ze \u00e8 un comune francese di 103 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260805", "revid": "1546219", "url": "https://it.wikipedia.org/wiki?curid=260805", "title": "Les Pilles", "text": "Les Pilles \u00e8 un comune francese di 260 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260806", "revid": "287204", "url": "https://it.wikipedia.org/wiki?curid=260806", "title": "Le Po\u00ebt-C\u00e9lard", "text": "Le Po\u00ebt-C\u00e9lard \u00e8 un comune francese di 135 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260807", "revid": "287204", "url": "https://it.wikipedia.org/wiki?curid=260807", "title": "Le Po\u00ebt-en-Percip", "text": "Le Po\u00ebt-en-Percip \u00e8 un comune francese di 20 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260808", "revid": "767487", "url": "https://it.wikipedia.org/wiki?curid=260808", "title": "Le Po\u00ebt-Laval", "text": "Le Po\u00ebt-Laval \u00e8 un comune francese di 982 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260809", "revid": "287204", "url": "https://it.wikipedia.org/wiki?curid=260809", "title": "Le Po\u00ebt-Sigillat", "text": "Le Po\u00ebt-Sigillat \u00e8 un comune francese di 118 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260810", "revid": "767487", "url": "https://it.wikipedia.org/wiki?curid=260810", "title": "La R\u00e9para-Auriples", "text": "La R\u00e9para-Auriples \u00e8 un comune francese di 242 abitanti situato nel dipartimento della Dr\u00f4me della regione dell'Alvernia-Rodano-Alpi. Il comune \u00e8 nato il 1\u00ba maggio 1992 si \u00e8 dalla fusione dei comuni di Auriples e La R\u00e9para."}
{"id": "260811", "revid": "287204", "url": "https://it.wikipedia.org/wiki?curid=260811", "title": "Les Tonils", "text": "Les Tonils \u00e8 un comune francese di 17 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260812", "revid": "767487", "url": "https://it.wikipedia.org/wiki?curid=260812", "title": "La Touche", "text": "La Touche \u00e8 un comune francese di 221 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "260813", "revid": "767487", "url": "https://it.wikipedia.org/wiki?curid=260813", "title": "Les Tourrettes", "text": "Les Tourrettes \u00e8 un comune francese di 962 abitanti situato nel dipartimento della Dr\u00f4me nella regione dell'Alvernia-Rodano-Alpi."}
{"id": "260828", "revid": "11684", "url": "https://it.wikipedia.org/wiki?curid=260828", "title": "Lucro cessante", "text": ""}
{"id": "260834", "revid": "121563114", "url": "https://it.wikipedia.org/wiki?curid=260834", "title": "Aritmetica di Peano", "text": "L'aritmetica di Peano, denotata anche con l'acronimo PA (\"Peano Arithmetic\") in logica matematica \u00e8 una teoria del primo ordine che ha come assiomi propri una versione degli assiomi di Peano espressi nel linguaggio del primo ordine.\nDefinizione.\nIl linguaggio di PA \u00e8 il linguaggio dell'aritmetica del primo ordine, ovvero \u00e8 costituito dai seguenti simboli:\nNella sintassi di PA per indicare la funzione binaria formula_10 calcolata sui termini formula_14 e formula_15 anzich\u00e9 scrivere formula_16 si \u00e8 soliti scrivere formula_17. Una convenzione analoga vale per la funzione binaria formula_11.\nGli assiomi di PA sono costituiti dagli assiomi logici, gli assiomi per l'uguaglianza e i seguenti assiomi propri:\n(PA7) \u00e8 uno schema di assiomi chiamato \"schema di induzione\", si ha un assioma distinto per ogni fbf formula_28.\nL'idea che c'\u00e8 dietro gli assiomi \u00e8 la seguente:\nIl modello \"standard\".\nGli assiomi di PA sono stati elaborati con un preciso modello in mente: \nI primi due assiomi (PA1) e (PA2) sono le traduzioni nel linguaggio formale dei primi due assiomi di Peano, esprimono il fatto che lo 0 non \u00e8 successore di nessun numero e la funzione \"successore\" \u00e8 una funzione iniettiva.\nGli assiomi (PA3), (PA4), (PA5) e (PA6) definiscono induttivamente le operazioni di somma e moltiplicazione, la seconda in termini della prima e la prima in termini del \"successore\". Ci si potrebbe chiedere perch\u00e9 non sono stati introdotti anche assiomi per la potenza, in realt\u00e0 si dimostra che gli assiomi dati sono sufficienti per rappresentare l'operazione di elevamento a potenza.\n(PA7) \u00e8 un modo per tradurre in una teoria del primo ordine il principio di induzione mediante uno schema di assiomi. Il principio di induzione afferma che \"qualsiasi\" sottoinsieme di numeri naturali che abbia le propriet\u00e0 di contenere lo 0 e di contenere i successori dei suoi elementi coincide con l'insieme dei numeri naturali, formalmente dovremmo scrivere:\nquesta formula non \u00e8 per\u00f2 espressa nel linguaggio del primo ordine poich\u00e9 contiene quantificatori su insiemi oltre che su elementi. L'idea per aggirare l'ostacolo \u00e8 di rappresentare insiemi di numeri naturali mediante fbf con una variabile libera. Anzich\u00e9 scrivere che formula_34 scriviamo formula_35 dove formula_28 \u00e8 una fbf che esprime le propriet\u00e0 che deve avere un numero per appartenere all'insieme formula_37. Quindi la traduzione della formula di sopra diventa\n(PA7) \u00e8 una naturale generalizzazione di questo schema di assiomi. Ora il problema \u00e8 che non tutti gli insiemi di numeri naturali si possono rappresentare con un'opportuna fbf, per rendersene conto \u00e8 sufficiente osservare che l'insieme delle parti di formula_40 ha la cardinalit\u00e0 del continuo, mentre l'insieme delle formule ben formate \u00e8 numerabile. La conseguenza principale di questo fatto \u00e8 l'esistenza di modelli tra loro non isomorfi, ovvero l'incapacit\u00e0 degli assiomi di PA di caratterizzare univocamente una struttura.\nModelli non-standard.\nOltre al modello standard dei numeri naturali esistono altri modelli in cui gli assiomi (PA1)-(PA7) sono tutti verificati e che non sono isomorfi a quello standard. Definire esplicitamente uno di questi modelli \u00e8 qualcosa di molto complesso, tuttavia l'esistenza di modelli non standard \u00e8 dimostrabile percorrendo molte strade differenti.\nLa dimostrazione pi\u00f9 semplice \u00e8 quella che si serve del teorema di compattezza: si aggiunge al linguaggio un nuovo simbolo di costante individuale formula_41 che vorrebbe indicare un elemento \"esterno\" all'insieme dei numeri naturali, e si considera la teoria PA* che oltre agli assiomi di PA ha in aggiunta i seguenti infiniti assiomi:\nsi osserva quindi che ogni sottoinsieme finito formula_45 di assiomi di PA* ha un modello: infatti ci sar\u00e0 un \"k\" massimo tale che l'assioma (NS\"i\") non \u00e8 in formula_45 per \"i\"&gt;\"k\", pertanto si pu\u00f2 considerare come modello il modello standard dei numeri naturali associando al simbolo formula_41 il numero naturale \"k+1\". Chiaramente la scelta di \"k\" dipender\u00e0 dall'insieme formula_45, quindi questo procedimento non ci fornisce un metodo per trovare un modello verificato da tutti gli assiomi di PA*, tuttavia il gi\u00e0 citato teorema di compattezza a questo punto ci garantisce che tale modello esiste. \u00c8 evidente che questo modello non pu\u00f2 essere isomorfo al modello standard perch\u00e9 contiene un elemento (\"e\") che, stando a quanto dicono gli assiomi, \u00e8 maggiore di ogni numero naturale. Concludiamo osservando che poich\u00e9 il modello soddisfa tutti gli assiomi di PA* dovr\u00e0 soddisfare tutti gli assiomi di PA, che sono anche assiomi di PA*, dunque abbiamo dimostrato l'esistenza di un modello di PA che non \u00e8 isomorfo al modello standard.\nSi pu\u00f2 dimostrare che tutti i modelli numerabili di PA sono strutturalmente isomorfi all'insieme formula_49. Si dimostra anche che in un modello non-standard le operazioni di \"addizione\" e \"moltiplicazione\" (cio\u00e8 le operazioni corrispondenti ai rispettivi simboli) non possono essere entrambe ricorsive."}
{"id": "260835", "revid": "79227", "url": "https://it.wikipedia.org/wiki?curid=260835", "title": "Madonna della Lettera", "text": "Madonna della Lettera \u00e8 uno degli appellativi utilizzati dalla religione cattolica nella venerazione di Maria, madre di Ges\u00f9. \nLa Madonna della Lettera \u00e8 venerata dai fedeli cattolici come santa patrona di Messina, di Palmi (provincia di Reggio Calabria), di Finale (provincia di Palermo) e di Pannaconi (provincia di Vibo Valentia).\nLa nascita del culto a Messina.\nLa tradizione.\nSecondo la tradizione, san Paolo, giunto a Messina per predicare il Vangelo, trov\u00f2 la popolazione ben disposta a lasciarsi convertire: ben presto molti cittadini aderirono all'invito convertendosi al Cristianesimo, e nel 42, quando Paolo si accingeva a tornare in Palestina, alcuni messinesi chiesero di accompagnarlo per poter conoscere la Madonna di persona. Cos\u00ec una delegazione di messinesi si rec\u00f2 in Palestina con una missiva, nella quale i molti concittadini convertiti alla fede di Cristo professavano la loro fede e chiedevano la protezione di Maria.\nMaria li accolse e, in risposta alla missiva, invi\u00f2 indietro una sua lettera, scritta in ebraico, arrotolata e legata con una ciocca dei suoi capelli. La delegazione torn\u00f2 a Messina l'8 settembre del 42 recando l'importante missiva: in essa Maria lodava la loro fede, diceva di gradire la loro devozione ed assicurava loro la sua perpetua protezione. La ciocca di capelli \u00e8 custodita presso il Duomo di Messina ed esposta nel giorno del Corpus Domini incastonata nell'albero di un piccolo galeone costruito in argento, che rappresenta uno degli esempi della protezione della Madonna per Messina.\nNel 1647 suor Maria Roccaforte, monaca benedettina di Bivona e nota per le sue rivelazioni confessate al suo padre spirituale su Santa Rosalia, ebbe delle visioni della Vergine Maria e dell'Angelo Custode che le confermarono l'autenticit\u00e0 della Lettera. Il culto della Madonna della Lettera, comunque, si afferm\u00f2 nel 1716, anno in cui il monaco Gregorio Arena port\u00f2 a Messina una traduzione dall'arabo della lettera di Maria. Da allora la citt\u00e0 di Messina celebra la festa il 3 giugno, con una affollata processione del fercolo argenteo della Madonna.\nDal culto della Madonna della Lettera viene la tradizione, diffusa soprattutto a Messina e provincia, dei nomi Letterio e Letteria.\nIl testo della lettera consegnata alla delegazione di messinesi recita:\nLa frase \"Vos et ipsam Civitatem benedicimus\" (\"Benediciamo voi e la vostra Citt\u00e0\") \u00e8 oggi scritta a caratteri cubitali alla base della stele della Madonnina sul braccio estremo del porto di Messina. Da notare che il testo della lettera reca un'incongruenza nella data, poich\u00e9 a quel tempo non esisteva ancora la datazione cristiana.\nL'opera di Flavio Lucio Destro.\nNon sono stati trovati documenti storici sufficientemente attendibili a conferma dei fatti narrati dalla tradizione. Esiste un'opera, il \"Chronicon Omnimodae Historiae\" dello storico Flavio Lucio Destro (IV-V secolo d.C.) che afferma:\nTuttavia secondo alcuni storici, tra cui Theodor Mommsen, tale frase sarebbe un'interpolazione al testo, inserita in epoca posteriore.\nIl culto a Palmi.\nIl culto a Palmi verso la Madonna della Sacra Lettera deriva da un evento storico. Nel 1575 scoppi\u00f2 a Messina una epidemia di peste che procur\u00f2 la morte di oltre 40.000 persone. I cittadini di Palmi, accolsero quanti fuggirono dalla citt\u00e0 peloritana ed inoltre, tramite i suoi marinai, mandarono aiuti tramite generi di vitto e olio. Superata la calamit\u00e0, la citt\u00e0 di Messina volle donare alle autorit\u00e0 ecclesiali di Palmi, in segno di ringraziamento per gli aiuti prestati, uno dei capelli della Madonna che furono portati nella citt\u00e0 siciliana unitamente alla lettera di benedizione. \nNel 1582 arriv\u00f2 quindi alla Marina di Palmi un reliquiario contenente un Sacro Capello della Vergine. Da quel momento, anche nel popolo palmese, cominci\u00f2 la venerazione verso la Madonna appellata col titolo \"della Sacra Lettera\" e si adott\u00f2 la sua Effigie nera racchiusa in una manta d'argento a somiglianza di quella venerata nella citt\u00e0 peloritana. La Sacra Congregazione dei Riti, con Decreto del 12 settembre 1733, elesse la Madonna della Lettera quale patrona principale della citt\u00e0, fissandone l'Ufficio Divino e la Santa messa nell'ultima domenica di agosto. \nErcole Michele Ajerbi d'Aragona, vescovo della Diocesi di Mileto, il 22 marzo 1734 concedeva 40 giorni d'indulgenza a tutti i sacerdoti di Palmi che, dopo le recita dell'Ufficio Divino, avessero letto devotamente la Lettera di Maria al popolo. Anche Papa Pio VI, in data 26 gennaio 1776, dette l'indulgenza.\nIl culto a Finale.\nIl culto della Madonna della Lettera a Finale (in provincia di Palermo) tramite il casato dei Ventimiglia, marchesi di Geraci, proprietari feudali delle Madonie, di cui anche il feudo di Finale era parte. Tale borgata era la residenza estiva della nobile famiglia. Il culto \u00e8 dovuto soprattutto alla parentela con la famiglia nobile messinese dei Moncada, molto devota alla Madonna della Lettera."}
{"id": "260837", "revid": "104458", "url": "https://it.wikipedia.org/wiki?curid=260837", "title": "Lasse Kjus", "text": "Specialista delle prove veloci, ma in grado di ottenere risultati di rilievo anche in quelle tecniche, fu uno degli sciatori alpini pi\u00f9 vittoriosi, conquistando tra l'altro la medaglia d'oro olimpica nella combinata a , tre titoli mondiali, due Coppe del Mondo generali e una di specialit\u00e0. Complessivamente vinse undici medaglie mondiali e cinque olimpiche, in tre specialit\u00e0 diverse.\nDurante i Mondiali del 1999 vinse medaglie in ogni specialit\u00e0 prevista dal programma (due ori e tre argenti), come Toni Sailer nel 1958 (allora erano per\u00f2 previste quattro prove).\nBiografia.\nCarriera sciistica.\nStagioni 1988-1992.\nOriginario di Siggerud di Ski, Kjus e debutt\u00f2 in campo internazionale ai Mondiali juniores di Madonna di Campiglio 1988. In Coppa del Mondo ottenne il primo piazzamento di rilievo il 14 gennaio 1990 in Alta Badia, arrivando 7\u00ba nello slalom gigante della Gran Risa. Nella stessa stagione partecip\u00f2 ai Mondiali juniores di Zinal 1990, dove vinse quattro medaglie: un oro (nello slalom gigante), un argento (nella discesa libera) e due bronzi (nel supergigante e nello slalom speciale).\nIl 9 agosto 1990 colse a Mount Hutt il suo primo podio in Coppa del Mondo, in slalom gigante (2\u00ba); esord\u00ec quindi ai Campionati mondiali nella rassegna iridata di Saalbach-Hinterglemm 1991, classificandosi 10\u00ba nello slalom speciale, e ai Giochi olimpici invernali ad , senza tuttavia concludere la prova di slalom gigante.\nStagioni 1993-1994.\nAi Mondiali di Morioka 1993 vinse il suo primo titolo iridato, nella combinata, e si classific\u00f2 16\u00ba nello slalom gigante e 12\u00ba nello slalom speciale. Nel 1994 colse la sua prima vittoria in Coppa del Mondo, imponendosi il 16 gennaio nella prestigiosa combinata dell'Hahnenkamm di Kitzb\u00fchel, e a fine stagione risult\u00f2 vincitore della classifica di quella specialit\u00e0, che tuttavia all'epoca non prevedeva l'assegnazione di una coppa di cristallo.\nNello stesso anno partecip\u00f2 ai XVII Giochi olimpici invernali di , dove vinse la medaglia d'oro nella combinata, si classific\u00f2 18\u00ba nella discesa libera, 12\u00ba nel supergigante, 7\u00ba nello slalom gigante e non concluse lo slalom speciale.\nStagioni 1995-1996.\nNella stagione 1994-1995 colse tre podi in Coppa del Mondo ma nessuna vittoria, mentre in quella 1995-1996 domin\u00f2 il massimo circuito internazionale: vinse la Coppa del Mondo generale con oltre duecento punti di vantaggio sul secondo classificato, l'austriaco G\u00fcnther Mader, e si aggiudic\u00f2 dieci podi, con quattro vittorie tra le quali lo slalom gigante della Podkoren di Kranjska Gora il 21 dicembre e la discesa libera della Stelvio di Bormio il 29 dicembre.\nSempre nel 1996 prese parte ai Mondiali della Sierra Nevada, dove vinse la medaglia d'argento nella combinata e si classific\u00f2 4\u00ba nella discesa libera, 6\u00ba nel supergigante, 4\u00ba nello slalom gigante e 10\u00ba nello slalom speciale.\nStagioni 1997-1998.\nNella stagione 1996-1997 in Coppa del Mondo, nonostante quattro podi con due vittorie (tra le quali, per la seconda volta, quella della combinata di Kitzb\u00fchel), non and\u00f2 oltre il 13\u00ba posto nella classifica generale; invece ai Mondiali di Sestriere vinse tre medaglie d'argento (nella discesa libera, nel supergigante e nello slalom gigante) e si classific\u00f2 5\u00ba nella combinata.\nAnche nel 1997-1998 in Coppa del Mondo rimase lontano dalle posizioni di vertice (ottenne quattro podi, tutti terzi posti), ma il 13 febbraio ai XVIII Giochi olimpici invernali di divenne il primo sciatore alpino a vincere due medaglie nello stesso giorno, entrambe d'argento: al mattino nella discesa libera (che era stata rinviata di cinque giorni per maltempo) e al pomeriggio nella combinata. In quella rassegna olimpica si classific\u00f2 inoltre 9\u00ba nel supergigante e 8\u00ba nello slalom gigante.\nStagioni 1999-2000.\nNella stagione 1998-1999 Kjus raggiunse l'apice della sua carriera in Coppa del Mondo: si aggiudic\u00f2 la Coppa del Mondo generale con ventitr\u00e9 punti di vantaggio sull'altro grande campione della nazionale norvegese di quegli anni, Kjetil Andr\u00e9 Aamodt, la sua unica Coppa di specialit\u00e0, quella di discesa libera, con oltre trecento punti in pi\u00f9 del secondo classificato, l'austriaco Andreas Schifferer, e la classifica di combinata. Complessivamente conquist\u00f2 undici podi, con sei vittorie; tra queste spiccarono alcune classiche dello sci alpino, come le discese libere della Oreiller-Killy di Val-d'Is\u00e8re (il 12 dicembre), della Saslong della Val Gardena (il 18 dicembre), della Lauberhorn di Wengen (il 16 gennaio) e della Streif di Kitzb\u00fchel (il 22 gennaio), e la combinata del Trofeo del Lauberhorn di Wengen (il 17 gennaio).\nSempre nel 1999 ai Mondiali di Vail/Beaver Creek ottenne una medaglia in tutte le gare in programma: l'oro nel supergigante e nello slalom gigante e l'argento nella discesa libera, nello slalom speciale e nella combinata. Nell'annata successiva non pot\u00e9 invece ripetersi, poich\u00e9 gareggi\u00f2 soltanto nel primo scorcio di stagione.\nStagioni 2001-2002.\nLa stagione 2000-2001 fu l'ultima che vide Kjus ai vertici della Coppa del Mondo, con il terzo posto nella classifica generale (per\u00f2 con oltre settecento punti di distacco dal vincitore, l'austriaco Hermann Maier), il primo in quella della combinata e sei podi complessivi, con una vittoria (ancora nella combinata dell'Hahnenkamm). Ai Mondiali di Sankt Anton 2001 fu 4\u00ba nel supergigante e 7\u00ba nello slalom gigante.\nNella stagione 2001-2002 in Coppa del Mondo non and\u00f2 oltre al 6\u00ba posto assoluto, con tre podi (nessuna vittoria), ma ai XIX Giochi olimpici invernali di vinse altre due medaglie, l'argento nella discesa libera e il bronzo nello slalom gigante; fu inoltre 5\u00ba nella combinata, mentre nel supergigante non termin\u00f2 la prova.\nStagioni 2003-2005.\nNella stagione 2002-2003 in Coppa del Mondo colse due podi, senza vittorie, e fu 31\u00ba in classifica generale, mentre ai Mondiali di Sankt Moritz vinse la sua ultima medaglia iridata, l'argento nella combinata, si classific\u00f2 13\u00ba nella discesa libera, 9\u00ba nel supergigante e non complet\u00f2 lo slalom gigante.\nNella stagione 2003-2004 torn\u00f2 alla vittoria in Coppa del Mondo, imponendosi tra l'altro nella discesa libera di Kitzb\u00fchel, e fu 8\u00ba nella classifica generale con cinque podi complessivi. Nella stagione seguente 2004-2005 ottenne le sue ultime vittorie e i suoi ultimi podi in Coppa del Mondo: vinse lo slalom gigante della Birds of Prey di Beaver Creek (il 4 dicembre) e sal\u00ec per l'ultima volta in carriera sul podio il 10 marzo, vincendo la discesa libera di Lenzerheide. Partecip\u00f2 anche ai Mondiali di Bormio 2005, classificandosi 33\u00ba nella discesa libera, 11\u00ba nel supergigante, 6\u00ba nella combinata e non completando lo slalom gigante.\nStagioni 2006-2008.\nI XX Giochi olimpici invernali di furono l'ultima presenza olimpica di Kjus, nella quale si piazz\u00f2 14\u00ba nella discesa libera, 14\u00ba nel supergigante, 18\u00ba nello slalom gigante e non concluse la combinata. Si ritir\u00f2 dalla Coppa del Mondo al termine di quella stagione; fu per l'ultima volta al cancelletto di partenza in occasione del supergigante di \u00c5re del 16 marzo, che chiuse al 13\u00ba posto.\nNel marzo del 2008 prese parte ancora ad alcune gare locali in Norvegia, fino al definitivo ritiro avvenuto il 31 marzo ad Hafjell in occasione dei Campionati norvegesi 2008.\nAltre attivit\u00e0.\nDopo il ritiro dalle competizioni si \u00e8 dedicato all'imprenditoria nel settore dell'abbigliamento sportivo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nKB = combinata"}
{"id": "260838", "revid": "765341", "url": "https://it.wikipedia.org/wiki?curid=260838", "title": "Myrtus communis", "text": "Il mirto (Myrtus communis ) \u00e8 una pianta aromatica appartenente alla famiglia Myrtaceae e al genere Myrtus. \u00c8 tipico della macchia mediterranea, viene chiamato anche mortella.\nDescrizione.\nIl mirto ha portamento di arbusto o cespuglio, alto tra 0,5\u20133 m, molto ramificato ma rimane fitto; in esemplari vetusti arriva a 4\u20135 m; \u00e8 una latifoglia sempreverde, ha un accrescimento molto lento e longevo e pu\u00f2 diventare plurisecolare.\nLa corteccia, rossiccia nei rami giovani, col tempo assume un colore grigiastro.\nHa foglie opposte, ovali-acute, coriacee, glabre e lucide, di colore verde-scuro superiormente, a margine intero, con molti punti traslucidi in corrispondenza delle glandole aromatiche.\nI fiori sono solitari e ascellari, profumati, lungamente peduncolati, di colore bianco o roseo. Hanno simmetria raggiata, con calice gamosepalo persistente e corolla dialipetala. L'androceo \u00e8 composto da numerosi stami ben evidenti per i lunghi filamenti. L'ovario \u00e8 infero, suddiviso in 2-3 logge, terminante con uno stilo semplice, e un piccolo stimma. La fioritura, abbondante, avviene in tarda primavera, da maggio a giugno; un evento piuttosto frequente \u00e8 la seconda fioritura che si pu\u00f2 verificare in tarda estate, da agosto a settembre e, con autunni caldi anche in ottobre. Il fenomeno \u00e8 dovuto principalmente a fattori genetici.\nI frutti sono delle bacche, globoso-ovoidali di colore nero-azzurrastro, rosso-scuro o pi\u00f9 raramente biancastre, con numerosi semi reniformi. Maturano da novembre a gennaio persistendo per un lungo periodo sulla pianta.\nDistribuzione e habitat.\n\u00c8 una specie spontanea delle regioni mediterranee, comune nella macchia mediterranea.\nIn Sardegna e Corsica \u00e8 un comune arbusto della macchia mediterranea bassa, tipica delle associazioni fitoclimatiche xerofile dell'\"Oleo-ceratonion\". Meno frequente \u00e8 invece la presenza del mirto nella macchia alta.\nEsigenze e adattamento.\nIl mirto \u00e8 una pianta rustica ma teme il freddo intenso, si adatta abbastanza ai terreni poveri e siccitosi ma trae vantaggio sia dagli apporti idrici estivi sia dalla disponibilit\u00e0 d'azoto manifestando in condizioni favorevoli uno spiccato rigoglio vegetativo e un'abbondante produzione di fiori e frutti. Vegeta preferibilmente nei suoli a reazione acida o neutra, in particolare quelli a matrice granitica, mentre soffre i terreni a matrice calcarea.\n\u00c8 un arbusto sclerofilo e xerofilo.\nMiglioramento varietale per l'industria.\nNe esistono numerose variet\u00e0 coltivate a scopo ornamentale come il \"Myrtus communis\" var. \"variegata\" alta fino a 4,50\u00a0m, con foglie dalle eleganti striature colorate di bianco-crema e fiori profumati, ci sono anche degli arbusti che hanno le bacche bianche. Sono state selezionate variet\u00e0 nane usate per coltivazione in vaso oppure altre ancora con fiori colorati e pi\u00f9 grandi.\nL'interesse economico che sta riscuotendo questa specie in Sardegna ha dato il via negli anni novanta a un'attivit\u00e0 di miglioramento genetico da parte del Dipartimento di Economia e Sistemi Arborei dell'Universit\u00e0 di Sassari, che ha selezionato oltre 40 cultivar fino al 2005. Lo scopo principale del miglioramento genetico \u00e8 la produzione di bacche da destinare alla produzione del liquore di mirto, tuttavia \u00e8 in corso anche un'attivit\u00e0 di screening finalizzata alla produzione dell'olio essenziale.\nFra le caratteristiche morfologiche, fenologiche e produttive valutate ai fini del miglioramento genetico rientrano la forma e la pezzatura delle bacche, la dimensione dei semi, la vigoria della pianta, la pigmentazione dell'epicarpo, carattere fondamentale per la produzione del liquore, la produttivit\u00e0, la percentuale di radicazione (carattere fondamentale per la moltiplicazione per talea) e, infine, la predisposizione alla rifiorenza, carattere ritenuto negativo ai fini della produzione delle bacche.\nPropagazione.\nIl mirto pu\u00f2 essere riprodotto per talea o per seme.\nLa riproduzione \u00e8 utile per clonare ecotipi o variet\u00e0 di particolare pregio da utilizzare in mirteti intensivi, perch\u00e9 consente di ottenere piante vigorose e precoci, in grado di fruttificare gi\u00e0 in fitocella dopo un anno. Per ottenere percentuali di radicazione accettabili \u00e8 indispensabile ricorrere a tecniche che incrementino il potere rizogeno, come il riscaldamento basale e il trattamento con fitoregolatori rizogeni, e rallentino l'appassimento delle talee, come la nebulizzazione.\nLa riproduzione per seme, per la sua semplicit\u00e0 e per i costi bassissimi, \u00e8 consigliata per un'attivit\u00e0 amatoriale da eseguire in ambito domestico. Le piante ottenute da seme sono meno vigorose e difficilmente entrano in produzione prima dei quattro anni. La semina va fatta nel periodo di maturazione delle bacche, nei mesi di dicembre-gennaio, in quanto i semi perdono ben presto il potere germinativo. Per realizzare un piccolo semenzaio si pu\u00f2 utilizzare una cassetta da riempire con terriccio. Si sbriciolano le bacche semiappassite, distribuendo uniformemente il seme con una densit\u00e0 di 3-4 semi per centimetro quadrato e ricoprendolo con uno strato leggero di terriccio, dopo di che ci si deve preoccupare di irrigare frequentemente e moderatamente. La cassetta va mantenuta in un ambiente riparato, all'aperto nelle regioni a inverno mite, in serra nelle zone a inverno rigido. Le piantine vanno trapiantate in vasetti o in fitocelle della capacit\u00e0 di mezzo litro quando hanno raggiunto un'altezza di 4\u20136\u00a0cm.\nTecnica colturale.\nIl liquore di mirto \u00e8 un prodotto che fino agli anni novanta ha interessato un mercato di nicchia a livello regionale, ma successivamente l'attivit\u00e0 dell'industria liquoristica ha subito una notevole espansione promuovendo il prodotto nel mercato nazionale. La domanda di materia prima, tradizionalmente soddisfatta dai raccoglitori stagionali nella macchia mediterranea, ha portato a una notevole pressione antropica sulla vegetazione spontanea, che ormai non \u00e8 pi\u00f9 in grado di sostenere un'attivit\u00e0 su larga scala.\nA partire dalla met\u00e0 degli anni novanta, pertanto, si sta promuovendo in Sardegna la coltivazione del mirto in impianti specializzati. La tecnica colturale \u00e8 in piena fase di evoluzione in quanto \u00e8 ancora oggetto di recente ricerca in diversi suoi ambiti, soprattutto in relazione alla meccanizzazione. Nei primi anni del millennio sono gi\u00e0 emersi i primi indirizzi, applicati nei campi sperimentali e nei progetti pilota.\nL'impianto del mirteto si esegue con gli stessi criteri applicati nella frutticoltura e nella viticoltura. Il terreno va preparato con lo scasso e la superficie sistemata con le lavorazioni complementari, in occasione delle quali si pu\u00f2 valutare l'opportunit\u00e0 di una concimazione di fondo su terreni particolarmente poveri.\nIl sesto d'impianto pi\u00f9 adatto per la meccanizzazione della coltura \u00e8 di 1 x 3-3,5 metri, con un investimento di circa 3 000 piante a ettaro. Le piante, omogenee per et\u00e0 e cultivar, vanno messe a dimora in autunno o al massimo entro l'inizio della primavera per facilitare l'affrancamento. Si possono impiegare anche piante di un anno d'et\u00e0 provenienti da un vivaio, in quanto in grado di fornire una prima produzione gi\u00e0 al secondo anno.\nIl sistema d'allevamento pi\u00f9 vicino al portamento della pianta \u00e8 la forma libera a cespuglio. Con questo sistema in pochi anni le piante formano una siepe continua che richiede pochi interventi di potatura. Le sperimentazioni condotte dalla Facolt\u00e0 di Agraria dell'Universit\u00e0 di Sassari hanno per\u00f2 individuato nell'alberello una forma d'allevamento pi\u00f9 adatta alla meccanizzazione della raccolta. Con questo sistema le piante sono costituite da un fusto alto circa 50\u00a0cm con chioma libera. In questo caso sono richiesti sistematici interventi di potatura pi\u00f9 drastici per correggere il naturale portamento cespuglioso della pianta e l'allestimento di un sistema di sostegno basato su pali e fili. \nPer quanto riguarda la potatura di produzione, ancora non esiste una casistica sufficientemente collaudata, tuttavia il comportamento naturale del mirto pu\u00f2 dare le prime indicazioni. Il mirto fruttifica sui rametti dell'anno, pertanto la potatura dovrebbe limitarsi a interventi di contenimento dello sviluppo e di ringiovanimento, oltre alla rimozione dei nuovi getti basali nel sistema ad alberello.\nPer la sua rusticit\u00e0 e la capacit\u00e0 di competizione il mirto richiede per lo pi\u00f9 il controllo delle infestanti con lavorazioni superficiali nell'interfila, qualora si adotti un sistema d'allevamento a cespuglio, e sulla fila nei primi anni e soprattutto con l'allevamento ad alberello. In caso di coltura in asciutto si opera secondo i criteri dell'aridocoltura con lavorazioni pi\u00f9 profonde nell'interfila per aumentare la capacit\u00e0 d'invaso.\nIl mirto risponde positivamente soprattutto alla concimazione azotata in quanto la produzione \u00e8 potenzialmente correlata allo sviluppo vegetativo primaverile. Gli interventi vanno pertanto eseguiti in epoca primaverile per incrementare il rigoglio vegetativo. La concimazione azotata e quella potassica diventano indispensabili per garantire un buon livello nutrizionale e contenere eventuali fenomeni di alternanza qualora si provveda ad asportare i rami in fase di raccolta.\nL'irrigazione \u00e8 indispensabile per garantire buone rese. La specie resiste bene a condizioni di siccit\u00e0 prolungata e potrebbe essere coltivata anche in asciutto, ma le rese sono piuttosto basse. Le dimensioni delle bacche inoltre sono piuttosto piccole e rendono proibitiva la raccolta con la brucatura o la pettinatura. Tre o quattro interventi irrigui di soccorso nell'arco della stagione estiva possono migliorare sensibilmente lo stato nutrizionale delle piante e di conseguenza le rese. I migliori risultati si ottengono naturalmente con irrigazioni pi\u00f9 frequenti adottando sistemi di microirrigazione con turni di 10-15 giorni secondo la disponibilit\u00e0 e il tipo di terreno. I volumi stagionali ordinari possono probabilmente oscillare dai 1 000 ai 3 000 metri cubi a ettaro.\nRaccolta.\nTradizionalmente la raccolta nella macchia \u00e8 eseguita con la brucatura o con l'impiego di strumenti agevolatori (pettini forniti di contenitori per l'intercettazione), questi ultimi in grado di aumentare leggermente la capacit\u00e0 di lavoro. Una pratica sconsiderata \u00e8 quella di tagliare i rami e lasciarli appassire per qualche giorno in modo da staccare le bacche con la semplice scrollatura. Questa tecnica \u00e8 deprecabile a causa del grave impatto ambientale se ripetuta negli anni: in un impianto artificiale potrebbe essere giustificata per ridurre i costi della raccolta su grandi estensioni ma oltre a offrire un eventuale rischio di alternanza (non documentato), richiede maggiori oneri di fertilizzazione per garantire un'adeguata rigenerazione annuale della vegetazione ed evitare un eccessivo impoverimento del terreno.\nIl Dipartimento di Ingegneria del Territorio Sezione Meccanizzazione ed Impiantistica dell'Universit\u00e0 di Sassari sta sperimentato alcuni prototipi per un'eventuale meccanizzazione della raccolta mutuati da altri sistemi di raccolta adottati in olivicoltura o in viticoltura. Allo stato attuale le ipotesi pi\u00f9 accreditate prevedono l'impiego di macchine scavallatrici che effettuano lo scuotimento o la pettinatura con intercettazione per mezzo di reti.\nLe rese possono variare sensibilmente secondo le condizioni operative. Le rese effettive nella macchia dipendono dalle caratteristiche intrinseche dell'associazione floristica, con particolare riferimento alla percentuale di copertura del mirto, dall'andamento climatico della stagione, dalle condizioni pedologiche. Prove condotte dal Dipartimento di Economia e Sistemi Arborei dell'Universit\u00e0 di Sassari e dal Centro Regionale Agrario Sperimentale della Sardegna in diverse stazioni dell'isola hanno rilevato rese variabili da poche decine di chilogrammi a massimo 200\u00a0kg a ettaro. Negli impianti intensivi la letteratura non ha ancora fornito indicazioni attendibili, ma le rese potrebbero attestarsi sull'ordine di 4-6\u00a0t a ettaro in regime irriguo con investimenti di 3 000-3 500 piante.\nUsi.\nPer il suo contenuto in olio essenziale (mirtolo, contenente mirtenolo e geraniolo e altri principi attivi minori), tannini e resine, \u00e8 un'interessante pianta dalle propriet\u00e0 aromatiche e officinali. Al mirto sono attribuite propriet\u00e0 balsamiche, antinfiammatorie, astringenti, leggermente antisettiche, pertanto trova impiego in campo erboristico e farmaceutico per la cura di affezioni a carico dell'apparato digerente e del sistema respiratorio. Dalla distillazione delle foglie e dei fiori si ottiene una lozione tonica per uso eudermico. La resa in olio essenziale della distillazione del mirto \u00e8 alquanto bassa.\nIl prodotto pi\u00f9 importante, dal punto di vista quantitativo, \u00e8 rappresentato dalle bacche, utilizzate per la preparazione del liquore di mirto propriamente detto, ottenuto per infusione alcolica delle bacche attraverso macerazione o corrente di vapore. Un liquore di minore diffusione \u00e8 il Mirto Bianco, ottenuto per infusione idroalcolica dei giovani germogli, erroneamente confuso con una variante del liquore di mirto propriamente detto ottenuto per infusione delle bacche di variet\u00e0 a frutto non pigmentato. Il prezzo di mercato delle bacche si aggira intorno ai 1,8-2 euro/kg.\nNella tradizione gastronomica sarda il mirto \u00e8 un importante condimento per aromatizzare alcune carni: i rametti sono tradizionalmente usati per aromatizzare il maialetto arrosto, il pollame arrosto o bollito, il manzo e soprattutto sa taccula o \"grivia\", un semplice ma ricercato piatto a base di uccellagione bollita (tordi, merli, storni). L'uso del mirto come aroma per le carni non \u00e8 comunque una prerogativa esclusiva dei sardi: la letteratura nel Web riporta ad esempio riferimenti anche per altre cucine regionali e per la cucina spagnola. Assai pi\u00f9 raro ma non meno gustoso \u00e8 l'utilizzo del mirto come condimento per un risotto.\nGiardinaggio.\nL'abbondante e suggestiva fioritura in tarda primavera o inizio estate o la presenza per lungo tempo delle bacche (di colore nero bluastro o rossastro o rosso violaceo) nel periodo autunnale rendono questa pianta adatta per ravvivare i colori del giardino come arbusto isolato, allevato a cespuglio o ad alberello. L'utilizzazione pi\u00f9 interessante del mirto come pianta ornamentale \u00e8 tuttavia la siepe: in condizioni ambientali favorevoli \u00e8 in grado di formare una fitta siepe medio alta in pochi anni. Le foglie, relativamente piccole, e la notevole capacit\u00e0 di ricaccio vegetativo lo rendono adatto a formare siepi modellate geometricamente con la tosatura, ma pu\u00f2 anche essere allevato a forma libera e sfruttare in questo caso lo spettacolo suggestivo offerto prima dalla fioritura poi dalla fruttificazione.\nCuriosit\u00e0.\nL'\"Orto del Mirto\" \u00e8 un settore dell'Orto botanico di Pisa, cos\u00ec denominato per la presenza di un vetusto esemplare di mirto.\nL'impiego fitocosmetico del mirto risale al Medioevo: con la locuzione di \"Acqua degli angeli\", s'indicava l'acqua distillata di fiori di mirto.\nLa popolarit\u00e0 di cui gode questa pianta in Sardegna \u00e8 notevole al punto che questa pianta \u00e8 oggetto di consuetudini consolidate. In autunno presso i mercati civici e gli ambulanti si trovano facilmente le bacche di mirto pronte per essere messe in macerazione per la preparazione casalinga del liquore. Lo stesso liquore \u00e8 ormai diventato il digestivo per eccellenza offerto, spesso in omaggio, nei ristoranti al termine del pasto. Infine, i rametti di mirto sono frequentissimi come ornamento nei banchi delle macellerie e delle rosticcerie. La popolarit\u00e0 ha ispirato la ricerca negli ultimi anni di nuove utilizzazioni in campo alimentare che per\u00f2 non hanno riscosso grande successo. In particolare si citano il t\u00e8 freddo al mirto e il gelato al gusto di mirto.\nIl mirto \u00e8 bottinato dalle api per ottenere il polline. Non \u00e8 possibile produrre miele di mirto in quanto il mirto non produce nettare, essendo il fiore privo di nettari.\nNell'antichit\u00e0, il mirto era pianta sacra a Venere, in quanto si riteneva che la dea, appena nata dalla spuma del mare, si fosse rifugiata in un boschetto di mirti.\nLa filogenesi, della famiglia delle Myrtaceae deriva direttamente dal mirto (Myrtus communis) che \u00e8 stato considerato evidentemente degno di costituire il genere tipico della famiglia.\nTale condizione rappresenta chiaramente la centralit\u00e0 della cultura europea che si \u00e8 realizzata in ambito del sistema di classificazione botanica linneana e di quelle storiche precedenti, nella classicit\u00e0 greca e latina.\nIn realt\u00e0 la enorme complessit\u00e0 della famiglia, e della sua filogenesi, ha una grandissima importanza botanica in tutto il pianeta. Sono moltissimi i generi e le specie di piante da frutto o da legno o medicinali arbusti o grandi alberi, che sono attribuite a tale famiglia; sia del deserto sia delle foreste tropicali di tutti i continenti. L'unico luogo dove la famiglia \u00e8 rappresentata pressoch\u00e9 da una sola specie, peraltro di non fondamentale importanza, questo e il luogo dove appunto \u00e8 originario il mirto, e la specie \u00e8 il Myrtus communis.\nBibliografia.\n\"Atti della Terza Giornata di Studio sul Mirto\" Sassari 23 settembre 2005, Facolt\u00e0 di Agraria dell'Universit\u00e0 degli Studi di Sassari, Coordinamento Prof. Maurizio Mulas"}
{"id": "260839", "revid": "124414486", "url": "https://it.wikipedia.org/wiki?curid=260839", "title": "Remembrance Day", "text": "Il Remembrance Day (o Armistice Day) in italiano: Giorno della Memoria o Giorno dell'Armistizio \u00e8 un giorno di commemorazione osservato nei paesi dell'Impero britannico ora Commonwealth e in diversi stati europei (comprese Francia e Belgio) per commemorare la fine della prima guerra mondiale e altre guerre. Viene osservato l'11 novembre, giorno in cui nel 1918 ebbe termine il primo conflitto mondiale. Il Remembrance Day \u00e8 dedicato specificamente agli appartenenti alle forze armate che vennero uccisi durante la guerra e venne istituito da Giorgio V del Regno Unito, il 7 novembre 1919, suggerito da Edward George Honey.\nLe tradizioni comuni britanniche, canadesi, sudafricane, australiane e neozelandesi comprendono due minuti di silenzio all'\"undicesima ora dell'undicesimo giorno dell'undicesimo mese\" perch\u00e9 fu quello il momento in cui l'armistizio divenne effettivo sul fronte occidentale. I due minuti ricordano rispettivamente i caduti della prima e della seconda guerra mondiale; prima del 1945 il silenzio era di un minuto solo.\nRegno Unito.\nNel Regno Unito, sebbene l'11 novembre si osservino due minuti di silenzio, la ricorrenza maggiore \u00e8 nella domenica pi\u00f9 vicina a tale data, il \"Remembrance Sunday\" (la domenica della commemorazione), quando in tutto il Regno Unito si tengono cerimonie presso i monumenti di guerra nelle varie comunit\u00e0. Vengono deposte corone di fiori e viene suonata da un trombettiere \"The Last Post\", dopodich\u00e9 vengono osservati due minuti di silenzio, rotti alla fine da un trombettiere che suona \"Reveille\" (Risveglio). Uno o due minuti di silenzio vengono anche osservati durante le funzioni religiose nella giornata. La commemorazione maggiore si tiene a Whitehall, nel centro di Londra, dove la regina, il Primo Ministro e altri politici e rappresentanti militari si incontrano coi veterani per porre ghirlande di papaveri al Cenotafio. Un cenotafio \u00e8 un monumento sepolcrale che viene eretto per ricordare una persona o un gruppo di persone sepolte in altro luogo. La parola, che deriva dal greco, significa \"tomba vuota\".\nCanada.\nIn Canada il \"Remembrance Day\" \u00e8 una festivit\u00e0 per gli impiegati del governo federale, mentre per le aziende private, i governi provinciali e le scuole il suo status varia da provincia a provincia. Nel Canada occidentale e atlantico \u00e8 una festivit\u00e0 pubblica. In Ontario e in Quebec no, anche se le aziende registrate a livello federale la considerano festa, o in alternativa designano una festa riconosciuta a livello provinciale in un giorno differente. Le scuole solitamente tengono delle assemblee per la prima met\u00e0 della giornata o nel giorno precedente, con diverse presentazioni riguardanti il ricordo dei caduti in guerra. Migliaia di persone si radunano nei pressi del Memoriale Nazionale di Guerra a Ottawa. Tra la folla i veterani di guerra rendono omaggio ai marinai, soldati e aviatori caduti.\nSudafrica.\nIn Sudafrica la giornata non \u00e8 una festa pubblica. Le cerimonie di commemorazione si svolgono solitamente nella domenica successiva, nella quale, come in Australia e nel Regno Unito, il \"Last Post\" viene eseguito da un trombettiere, seguito dall'osservanza di due minuti di silenzio.\nLe due principali cerimonie commemorative che segnano l'evento in Sudafrica si svolgono a Johannesburg, al Cenotafio (dove si \u00e8 svolta per 84 anni consecutivamente), e al memoriale di guerra degli Union Buildings di Pretoria.\nAustralia e Nuova Zelanda.\nIn Australia si celebra il Remembrance Day l'11 novembre, anche se non \u00e8 una festa pubblica. Le cerimonie di commemorazione si tengono alle 11 nei sobborghi e nelle citt\u00e0 della nazione, quando il \"Last Post\" \u00e8 suonato da un trombettiere e si osserva un minuto di silenzio. Negli ultimi decenni, comunque, il Remembrance Day \u00e8 stato parzialmente eclissato dall'ANZAC Day (25 aprile) come giornata nazionale di commemorazione della guerra. In Nuova Zelanda, lo stesso applica generalmente come in Australia; l'ANZAC Day \u00e8 anche pi\u00f9 largamente osservato che il Remembrance Day.\nUSA.\nLa \"Giornata dei Veterani\" si celebra negli Stati Uniti d'America nello stesso giorno, ma l'osservanza, in altre localit\u00e0, \u00e8 pi\u00f9 legata al Memorial Day, in maggio. Negli Stati Uniti e in altre nazioni alleate l'11 novembre era precedentemente conosciuto come \"Armistice Day\", \"Giorno dell'Armistizio\"; negli Stati Uniti gli fu dato il nuovo nome di Remembrance Day dopo la fine della seconda guerra mondiale.\nPer i Cristiani anglicani e Cattolici romani c'\u00e8 una sovrapposizione nata da un'appropriata coincidenza fra il Remembrance Day con la festa di San Martino di Tours, un santo famoso per aver rinunciato alla vita militare per quella pacifica di monaco. Per questa ragione statue associate a San Martino sono a volte utilizzate come simboli per il Remembrance Day in contesti religiosi (ad esempio, la Cattedrale Anglicana di Montreal).\nGermania.\nIn Germania il giorno dell'Armistizio o quello della Rimembranza sono sconosciuti. La memoria pubblica della Prima guerra mondiale \u00e8 generalmente scarsa. Inoltre, l'11 novembre sarebbe visto come una data inappropriata per un giorno festivo simile, dato che segna tradizionalmente l'inizio del Carnevale tedesco. Comunque, \u00e8 commemorato il Volkstrauertag. Inizialmente questo cadeva la quinta domenica prima della Pasqua, ma dal 1952 \u00e8 stato celebrato due domeniche prima dell'inizio dell'Avvento. Non \u00e8 mai stato celebrato in chiesa dato che entrambe le principali chiese tedesche hanno il proprio giorno festivo per commemorare i morti (il Giorno di Ognissanti nel caso della Chiesa Cattolica Romana, Ewigkeitssonntag, o \u201cPasqua dell'Eternit\u00e0\u201d nel caso della chiesa luterana. Entrambe le date inoltre cadono in novembre).\nAltri paesi.\nIn molti posti nel mondo dove piccole ed espatriate comunit\u00e0 inglesi o del Commonwealth si incontrano per osservare il silenzio \u00e8 tradizione che l'evento sia seguito da un pranzo a base di curry.\nI papaveri.\nLa relazione tra il papavero, fiore simbolo di questa ricorrenza, e il Remembrance Day deriva dalla poesia \"Nei campi di Fiandra\", dell'ufficiale medico canadese John McCrae. L'emblema del papavero venne scelto perch\u00e9 questi fiori sbocciavano in alcuni dei peggiori campi di battaglia delle Fiandre nella I guerra mondiale. Il loro colore rosso \u00e8 un simbolo appropriato per lo spargimento di sangue della guerra di trincea. Una donna francese di nome Madame E. Gu\u00e9rin introdusse l'utilizzo ormai diffuso dei papaveri artificiali distribuiti oggi. (Tipicamente, questi papaveri artificiali sono donati gratis, nonostante quasi tutti coloro che li accettano offrano una piccola donazione in cambio. Un dollaro \u00e8 comune in Canada.) Alcune persone scelgono di indossare papaveri bianchi, che sottolineano il desiderio di alternative pacifiche alle azioni militari. Un'organizzazione chiamata People Against Global Imperialism (\"Gente contro l'imperialismo globale\") produce e indossa papaveri neri.\nIn Gran Bretagna, Australia e Nuova Zelanda i papaveri sono la variet\u00e0 piatta Earl Haig e in Canada i papaveri sono arricciati ai petali."}
{"id": "260846", "revid": "599013", "url": "https://it.wikipedia.org/wiki?curid=260846", "title": "Astutillo Malgioglio", "text": "Biografia.\n\u00c8 sposato con Raffaella e ha una figlia, Elena. A partire dal 1977, in seguito a una visita a un centro per disabili, si \u00e8 occupato di assistenza ai portatori di handicap, fondando a Piacenza l'associazione \"Era77\" per il recupero motorio dei bambini distrofici. A causa di problemi di salute di Malgioglio e della mancanza di fondi, l'associazione ha chiuso nel 2001. Per questo suo impegno nel 1995 ha ricevuto il premio \"Sportivo Pi\u00f9\".\nNel 2018 il suo impegno nel sociale \u00e8 stato ulteriormente riconosciuto con l'assegnazione del premio ISUPP (acronimo di \"Io sono una persona perbene\"). Nel 2019 riceve il premio \"BUU - Brothers Universally United\", istituito dall' e destinato a figure che si sono messe in luce per meriti umanitari contro discriminazione e razzismo. Il 13 novembre 2021 \u00e8 stato insignito \"motu proprio\" dal presidente della Repubblica Italiana, Sergio Mattarella, del titolo di Ufficiale dell\u2019Ordine al Merito della Repubblica Italiana, \u00abper il suo costante e coraggioso impegno a favore dell'assistenza e dell'integrazione dei bambini affetti da distrofia\u00bb.\nCarriera.\nClub.\nDopo gli esordi nel settore giovanile del San Lazzaro (squadra dilettantistica piacentina), passa al vivaio della e quindi del .\nCon la formazione felsinea esordisce in Serie A, il 22 maggio 1977, subentrando al titolare Franco Mancini, sul campo della ; nella successiva sessione di mercato passa al , in Serie B. Con le \"Rondinelle\" si impone come titolare per 5 campionati consecutivi, contribuendo alla promozione in Serie A nel campionato 1979-1980, nel quale si segnala come uno dei migliori portieri del campionato.\nNella stagione 80-81 disputa il suo unico campionato da titolare nella massima serie, senza tuttavia evitare la retrocessione, e nella successiva stagione 81-82 perde il posto a causa di dissidi con l'allenatore Marino Perani. Con l'insediamento di una nuova propriet\u00e0, la squadra lombarda viene smantellata, Malgioglio viene ceduto alla , sempre in Serie B.\nNel 1983 lo acquista la neocampione d'Italia: nonostante la promessa di partire alla pari con Franco Tancredi, ne diventa il vice. Con la formazione capitolina rimane due stagioni, nelle quali si mette in mostra come rincalzo affidabile, sostituendo Tancredi (impegnato nel torneo olimpico di ) nelle partite di Coppa Italia 1984-1985, pur senza insidiarne la posizione nelle gerarchie.\nNel 1985 accetta di scendere in Serie B per ritornare a giocare, trasferendosi alla , appena retrocessa, su richiesta dell'allenatore Luigi Simoni. L'esperienza con i biancocelesti si rivela particolarmente complicata per Malgioglio. Nel quadro di una contestazione generale a squadra e societ\u00e0, Malgioglio viene preso di mira dai tifosi laziali, sia a causa dei trascorsi romanisti, sia per il suo impegno coi disabili: quest'ultima attivit\u00e0, secondo alcuni tifosi laziali, sarebbe causa di scarsa professionalit\u00e0 sul campo.\nIl 9 marzo 1986 allo stadio Olimpico, nella gara interna contro il , persa per 4-3, viene duramente contestato a causa di alcune incertezze in occasione dei gol subiti. A fine partita Malgioglio \u2014 ulteriormente provato dalla recente morte del padre \u2014 reagisce ai cori rivolti dalla curva laziale contro la sua famiglia e i disabili, togliendosi la maglia e sputandoci sopra; secondo la versione del giocatore, inoltre, sugli spalti era stato affisso uno striscione recante la scritta \u00abTornatene dai tuoi mostri\u00bb (striscione di cui per\u00f2 non esiste alcuna prova fotografica). Malgioglio rescinde il contratto con la Lazio, che ne aveva chiesto la radiazione, ed esprime l'intenzione di ritirarsi dal calcio.\nNell'estate 1986 Giovanni Trapattoni lo chiama per proporgli il ruolo di vice di Walter Zenga all'Inter. Con i nerazzurri rimane per cinque stagioni, da \"dodicesimo\", vincendo lo scudetto nella stagione 1988-1989 e disputando 12 partite di campionato. Tra queste va ricordata quella del 4 marzo 1990, allo stadio Flaminio (l'Olimpico era in restauro per l'imminente ), contro la sua ex Lazio: in quell'occasione Malgioglio sostituisce l'indisponibile Zenga, e per tutto l'incontro, nonostante il gesto pacificatorio del portiere, che aveva portato un mazzo di fiori sotto la curva, viene nuovamente bersagliato di insulti dalla tifoseria biancoceleste.\nNel 1991 si svincola dall'Inter e viene ingaggiato dall', come riserva di Fabrizio Ferron. Rimane a Bergamo per una sola stagione, costellata di problemi fisici e senza mai scendere in campo. Si ritira definitivamente nel 1992, a 34 anni.\nNazionale.\nTra il 1979 e il 1980 \u00e8 stato convocato da Azeglio Vicini nella Nazionale di calcio dell'Italia Under-21; con gli \"Azzurrini\" ha preso parte al Campionato europeo di calcio Under-21 1980, sostituendo Giuseppe Zinetti che era rimasto coinvolto nella vicenda calcioscommesse. Riserva di Giovanni Galli, non \u00e8 mai stato impiegato nella competizione."}
{"id": "260847", "revid": "599013", "url": "https://it.wikipedia.org/wiki?curid=260847", "title": "Aldo Serena", "text": "\u00c8 uno dei sei calciatori italiani (insieme a Filippo Cavalli, Giovanni Ferrari, Sergio Gori, Pierino Fanna e Attilio Lombardo) ad aver conquistato il titolo nazionale con tre diverse societ\u00e0: nel suo caso, con , e .\nCaratteristiche tecniche.\nAttaccante dotato di grinta e spirito di sacrificio, aveva nel colpo di testa il pezzo migliore del proprio repertorio.\nCarriera.\nGiocatore.\nClub.\nMontebelluna e Inter.\nCresciuto nelle giovanili del Montebelluna, sua citt\u00e0 natale, esord\u00ec nel calcio professionistico nella stagione 1977-1978 segnando nove reti con i biancocelesti in Serie D. Acquistato dall' nel 1978, come riserva di Altobelli e Muraro, segn\u00f2 il suo primo gol in Serie A il 19 novembre 1978 nella partita interna contro la Lazio (vinta 4-0), che rappresent\u00f2 il suo esordio in massima serie.\nComo, Bari, Milan e Torino.\nA fine stagione, collezionate soltanto due presenze, venne mandato in prestito al in Serie B segnando due reti in 18 presenze. L'anno successivo pass\u00f2 al Bari, sempre in prestito, e stavolta segn\u00f2 10 reti in 35 apparizioni.\nTorn\u00f2 all'Inter nella stagione 1981-1982, segnando 2 reti in 21 presenze di campionato e solo una in Coppa Italia, seppure quest'ultima valse il definitivo 1-0 nella finale di andata contro il Torino; l'1-1 nella sfida di ritorno diede il trofeo ai nerazzurri, il primo per l'attaccante. Non venne confermato per la stagione successiva e pass\u00f2 cos\u00ec ai concittadini del Milan, in Serie B, segnando otto reti e contribuendo attivamente alla promozione dei rossoneri in massima serie. Torn\u00f2 all'Inter la stagione seguente, segnando ancora otto gol.\nVenne quindi ceduto, ancora una volta in prestito, al Torino per l'annata 1984-1985, terminata dai granata al secondo posto in classifica, cui Serena contribu\u00ec con un bottino personale di 9 reti tra cui il gol-vittoria all'89' nel derby del 18 novembre 1984.\nJuventus.\nNel 1985, rientrato all'Inter, fu ceduto alla Juventus che pag\u00f2 2,8 miliardi di lire pi\u00f9 il cartellino di Marco Tardelli valutato 3,2 miliardi. Curiosa la storia del suo trasferimento: Serena nel giugno 1985 viene chiamato d'urgenza dal presidente Pellegrini mentre si trovava alla prima assoluta del concerto milanese di Bruce Springsteen: il giocatore rimand\u00f2 l'incontro a dopo il concerto di \"The Boss\". A mezzanotte se ne and\u00f2 da San Siro a piedi sino alla casa, non distante, di Pellegrini, che gli comunic\u00f2 il trasferimento ai bianconeri. Un biennio pi\u00f9 tardi, nel quale debutt\u00f2 in Coppa dei Campioni, vinse uno scudetto e una Coppa Intercontinentale, fece il percorso inverso: pass\u00f2 dalla Juventus all'Inter per 3,5 miliardi di lire.\nNel dicembre 1985 vinse la Coppa Intercontinentale contro l'Argentinos Juniors ai tiri di rigore, realizzando il proprio \"penalty\". A fine stagione conquist\u00f2 il suo primo scudetto, il 22\u00ba per la \"Vecchia Signora\", segnando 11 gol in 24 presenze. Rimase anche nella stagione 1986-87.\nRitorni alle milanesi.\nNell'estate 1987 ebbe quindi luogo il ritorno all'Inter, dove ritrov\u00f2 Trapattoni con cui si era aggiudicato il titolo nazionale un anno prima. In Coppa UEFA, nel ritorno dei sedicesimi con il , segn\u00f2 una doppietta nel 3-1 finale. Altri due gol li realizz\u00f2 da ex, nel derby d'Italia del 25 ottobre: i nerazzurri vinsero per 2-1. Anche il Bologna, in Coppa Italia, sub\u00ec due reti da lui.\nVisse un'ulteriore consacrazione l'anno successivo, quando si laure\u00f2 capocannoniere del torneo con 22 centri contribuendo in maniera determinante allo \"Scudetto dei record\" nerazzurro. Un gol port\u00f2 alla vittoria della stracittadina d'andata, in cui segn\u00f2 con un colpo di testa in tuffo. Appose la propria firma anche sulla Supercoppa italiana, con una realizzazione alla Sampdoria.\nAggiunta al suo palmar\u00e8s anche una Coppa UEFA (1991) rientr\u00f2 al Milan dove, in due stagioni, disput\u00f2 in tutto 10 partite e non segn\u00f2 alcuna rete, ma vinse altri due Scudetti. Si ritir\u00f2 nel 1993.\nNazionale.\nConvocato in Nazionale da Enzo Bearzot, esord\u00ec nella squadra dei \"campioni del Mondo\" l'8 dicembre 1984, a 24 anni, nell'amichevole contro la Polonia vinta 2-0 a Pescara. Realizz\u00f2 il suo primo gol in Nazionale il 5 febbraio 1986, ad Avellino, nella partita amichevole persa 2-1 in casa contro la Germania Ovest. Fu convocato per il Mondiale 1986 in Messico, senza per\u00f2 scendere in campo.\nVenne confermato nel \"gruppo azzurro\" dal nuovo CT Azeglio Vicini, che lo convoc\u00f2 per il Mondiale 1990 ospitato dall'Italia, preferendolo a Fusi del Napoli. L'attaccante segn\u00f2 una rete all'Uruguay negli ottavi di finale, partita che coincise con il suo trentesimo compleanno. Nella semifinale contro l'Argentina fall\u00ec un rigore della sequenza finale, contribuendo alla sconfitta italiana. La sua ultima presenza in Nazionale fu quella del 22 dicembre 1990, con il centravanti che mise a referto una doppietta nella gara delle qualificazioni europee vinta 4-0 contro Cipro a Limassol.\nChiuse la sua esperienza in Nazionale con 5 gol in 24 presenze, ed \u00e8 uno dei sei calciatori italiani ad aver segnato sia ad un Mondiale che ad un'Olimpiade.\nDopo il ritiro.\n\u00c8 diventato commentatore sportivo per Mediaset."}
{"id": "260849", "revid": "125614028", "url": "https://it.wikipedia.org/wiki?curid=260849", "title": "Riccardo Ferri", "text": "Annoverato tra i migliori difensori della propria generazione, ha trascorso la maggior parte della propria carriera nelle file dell', con cui ha disputato 418 partite vincendo una Coppa Italia, uno scudetto, una Supercoppa italiana e due Coppe UEFA. Dopo aver lasciato il club nerazzurro, ha militato per un biennio nella , concludendo l'attivit\u00e0 agonistica nel 1996.\nTra il 1986 e il 1992 ha totalizzato 45 presenze e 4 reti in nazionale, prendendo parte al e al , concluso al terzo posto. In precedenza, tra il 1982 e il 1986, era sceso in campo in 22 occasioni con l', raggiungendo la finale dell'Europeo di categoria 1986, persa contro la .\nBiografia.\nOriginario di Castelnuovo, frazione di Crema, \u00e8 fratello minore di Giacomo Ferri, anch'egli ex calciatore. Suo figlio Marco \u00e8 un modello, gi\u00e0 corteggiatore di \"Uomini e donne\" nella stagione 2008-2009, nonch\u00e9 concorrente de \"L'isola dei famosi 2018\".\nCaratteristiche tecniche.\nDifensore combattivo e tenace, era dotato di una buona tecnica di base, sebbene preferisse concentrarsi pi\u00f9 sulla fase difensiva che sulla costruzione della manovra. Abile nell'anticipo e nel gioco aereo, talvolta si incaricava della battuta dei calci di punizione. Marco van Basten lo ha annoverato, insieme a Pietro Vierchowod, J\u00fcrgen Kohler e Giuseppe Bergomi, tra i marcatori pi\u00f9 forti incontrati in carriera.\nCarriera.\nGiocatore.\nClub.\nNel 1977 viene acquistato dalla Capralbese e viene aggregato alle giovanili dell'. Esord\u00ec in Serie A l'11 ottobre 1981 contro il , a 18 anni. Divenne titolare due anni dopo e vest\u00ec la casacca nerazzurra per tredici stagioni in totale. Sotto la guida di Giovanni Trapattoni increment\u00f2 il proprio rendimento e vinse lo \"scudetto dei record\", la Supercoppa italiana 1989 e la Coppa UEFA 1990-1991; riconquist\u00f2 quest'ultimo trofeo nella stagione 1993-1994, con in panchina inizialmente Osvaldo Bagnoli, quindi Gianpiero Marini (dai quarti alla finale). Con la maglia dell'Inter ha totalizzato 418 presenze e 8 reti, cos\u00ec suddivise: 290 (6) in campionato, 62 nelle coppe europee, 66 (2) in Coppa Italia.\nNel 1994 si trasfer\u00ec alla insieme al compagno di squadra Walter Zenga, nella trattativa che port\u00f2 Gianluca Pagliuca in nerazzurro. Chiuse la carriera dopo aver giocato due stagioni in maglia blucerchiata.\nAssieme a Franco Baresi \u00e8 il giocatore con pi\u00f9 autogol nel campionato di Serie A (a tal punto da essere citato nella canzone \"A che ora \u00e8 la fine del mondo?\" di Luciano Ligabue, tra l'altro tifoso dell'Inter), con 8 marcature nella propria porta, tra cui una nel derby contro il del 20 dicembre 1987, terminato 1-0 in favore dei rossoneri.\nNazionale.\nNazionali giovanili.\nCon la nazionale Under-21 ha preso parte all'Europeo Under-21 nelle edizioni del 1984 e 1986, perdendo quest'ultima in finale contro la Spagna. \nNazionale maggiore.\nConvocato dal CT Azeglio Vicini, esordisce in nazionale il 6 dicembre 1986, a 23 anni, nella partita -Italia (0-2) valevole per le qualificazioni europee, dove ha anche modo di segnare la sua prima rete in maglia azzurra. \nDivenuto lo \"stopper\" titolare al posto di Vierchowod, partecipa al in Germania Ovest, dove l'Italia viene battuta in semifinale dall'Unione Sovietica. Partecipa da titolare anche al , ospitato dall'Italia, dove gli \"Azzurri\" arrivano terzi. \nCon l'arrivo del nuovo CT Arrigo Sacchi trova meno spazio, e la sua ultima apparizione in nazionale risale al 6 giugno 1992, nella partita della US Cup pareggiata contro gli Stati Uniti (1-1) a Chicago. Ha vestito per 45 volte la maglia azzurra, segnando 4 reti.\nDopo il ritiro.\nRitiratosi, fino al 1998 ha allenato nelle giovanili dell'. Lasciata l'Inter per alcuni dissidi con il presidente Massimo Moratti, diventa opinionista in diverse trasmissioni Mediaset (\"Controcampo\", su Premium Sport, a \"Pressing - Prima serata\", a \"Pressing,\" a \"Champions League Live\" e a \"Coppa Italia Live\") e a \"Diretta stadio... ed \u00e8 subito goal!\" sull'emittente privata 7 Gold.\nDal maggio del 2014 \u00e8 responsabile di Inter Academy Florida, scuola di calcio giovanile che ha lanciato negli Stati Uniti con il figlio Marco.\nIl 15 novembre 2017 diventa il nuovo responsabile dell'area tecnica del ."}
{"id": "260850", "revid": "1431409", "url": "https://it.wikipedia.org/wiki?curid=260850", "title": "Rub\u00e9n Sosa Ardaiz", "text": "Ha giocato nel campionato italiano con Lazio (dal 1988 al 1992) ed Inter (dal 1992 al 1995), vincendo con i nerazzurri la Coppa UEFA nel 1994. Con la Nazionale uruguagia ha invece conquistato due Coppe America nel 1987 e 1995.\nCaratteristiche tecniche.\nSoprannominato \"El Principito\" (\"Il Principino\") dai tifosi uruguaiani, era una seconda punta mancina, veloce e potente, dotata anche di un'ottima tecnica.\nCarriera.\nClub.\nApprod\u00f2 in Italia nel 1988, proveniente dal Real Saragozza: acquistato dalla Lazio del presidente Gianmarco Calleri, esord\u00ec in A il 9 ottobre nel pareggio (0-0) dei biancocelesti a Cesena. In quattro stagioni alla Lazio ha disputato 140 incontri (di cui 124 in Serie A), segnando 47 reti tra campionato e Coppa Italia.\nPassato all'Inter per 2 miliardi e mezzo di lire, nella stagione 1992-93 forma la coppia offensiva con Tot\u00f2 Schillaci: con 20 gol contribu\u00ec al secondo posto dei milanesi in campionato. L'anno seguente, il suo compagno di reparto fu l'olandese Dennis Bergkamp, con cui ebbe varie discussioni (sia in allenamento sia durante le partite). In Inter- del 31 ottobre 1993 realizz\u00f2 una decisiva tripletta (l'Inter vinse 3-2, dopo essere passata in svantaggio), segnando il secondo e terzo gol con calci di punizione da circa 35 metri. Nel maggio 1994 vince la Coppa UEFA, contro gli austriaci del Casino Salisburgo: suo, nella gara di ritorno a Milano, l'assist a Wim Jonk per la rete della vittoria.\nNel corso della sua esperienza italiana Sosa ha segnato 84 gol, risultando l'uruguaiano pi\u00f9 prolifico nella storia della Serie A: il primato \u00e8 stato battuto il 16 settembre 2012 da Edinson Cavani, a segno su rigore in Napoli-Parma.\nIn seguito ha giocato anche nel campionato tedesco (vincendo con il Borussia Dortmund il titolo nel 1996), prima di ritornare in Spagna, dove ha militato tra le file del Logro\u00f1es. Negli ultimi anni di carriera ha vestito le maglie di Nacional (aggiudicandosi tre campionati, tra il 1998 e il 2001), Shanghai Shenhua (squadra del campionato cinese) e Racing Montevideo: si \u00e8 ritirato nel 2007.\nNazionale.\nA livello giovanile, \u00e8 stato presente al campionato mondiale Under-20 del 1983 in cui ha segnato una rete. In Nazionale maggiore, dal 1984 al 1995, ha preso parte a quattro edizioni della Copa Am\u00e9rica vincendo la prima (1987) e l'ultima (1995): tutte le sue reti in questa competizione furono realizzate nel 1989, quando and\u00f2 a segno in quattro occasioni (l'Uruguay fu battuto in finale dal ).\nIl CT \u00d3scar Tab\u00e1rez lo convoc\u00f2 anche per il campionato del mondo 1990, tenutosi in Italia, in cui gioc\u00f2 tutti e quattro gli incontri della sua Nazionale.\nDopo il ritiro.\nDal 2008 fa parte della direzione tecnica del Nacional in qualit\u00e0 di collaboratore, diventando poi anche ambasciatore del club uruguagio."}
{"id": "260852", "revid": "125293514", "url": "https://it.wikipedia.org/wiki?curid=260852", "title": "Biennio rosso in Italia", "text": "Il biennio rosso in Italia \u00e8 il periodo della storia d'Italia compreso fra il 1919 e il 1920, caratterizzato da una serie di lotte operaie e contadine che ebbero il loro culmine e la loro conclusione con l'occupazione delle fabbriche nel settembre 1920.\nIn tale periodo si verificarono, soprattutto nell'Italia centro-settentrionale, mobilitazioni contadine, tumulti annonari, manifestazioni operaie, occupazioni di terreni e fabbriche con, in alcuni casi, tentativi di autogestione. Le agitazioni si estesero anche alle zone rurali e furono spesso accompagnate da scioperi, picchetti e scontri. Una parte della storiografia estende la locuzione ad altri paesi europei, interessati, nello stesso periodo, da analoghi moti.\nL'espressione \"biennio rosso\" entr\u00f2 nell'uso comune gi\u00e0 nei primi anni venti, con accezione negativa; venne infatti utilizzata da pubblicisti di parte borghese per sottolineare il grande timore suscitato, nelle classi possidenti, dalle lotte operaie e contadine che ebbero luogo nel 1919-20, e quindi per giustificare la reazione fascista che ne segu\u00ec. Negli anni settanta, il termine \"biennio rosso\", questa volta con connotazioni positive, venne ripreso da una parte della storiografia, politicamente impegnata a sinistra, che incentr\u00f2 la sua attenzione sulle agitazioni del 1919-20, considerandole come uno dei momenti di pi\u00f9 forte scontro di classe e come esperienza esemplare nella storia delle relazioni che intercorrono fra l'organizzazione della classe operaia e la spontaneit\u00e0 delle sue lotte.\nLa crisi economica.\nL'economia italiana si trovava in una situazione di grave crisi, iniziata gi\u00e0 durante la guerra e che si protrasse a lungo; infatti, nel biennio 1917-1918 il reddito nazionale netto era sceso drasticamente, e rimase, fino a tutto il 1923, ben al di sotto del livello d'anteguerra, mentre il tenore di vita delle classi popolari era, durante la guerra, nettamente peggiorato; secondo una statistica, fatto pari a 100 il livello medio dei salari reali nel 1913, questo indice era sceso a 64,6 nel 1918. Nell'immediato dopoguerra si verificarono inoltre un ingentissimo aumento del debito pubblico, un forte aggravio del deficit della bilancia dei pagamenti, il crollo del valore della lira e un processo inflattivo che port\u00f2 con s\u00e9 la repentina diminuzione dei salari reali. Il peggioramento delle condizioni di vita delle classi popolari (gi\u00e0 duramente provate dalla guerra) fu la causa immediata dell'ondata di scioperi e di agitazioni, iniziata nella primavera del 1919, alla quale non rimase estranea nessuna categoria di lavoratori, sia nelle citt\u00e0 sia nelle campagne, compresi i pubblici dipendenti, cosicch\u00e9 l'anno 1919 totalizz\u00f2 complessivamente in Italia oltre 1.800 scioperi economici e pi\u00f9 di 1.500.000 scioperanti.\nMentre gli operai scioperavano prevalentemente per ottenere aumenti salariali e miglioramenti delle condizioni di lavoro (la riduzione dell'orario di lavoro a otto ore giornaliere fu ottenuta, nelle grandi industrie, nell'aprile 1919), gli scioperi nelle campagne, che coinvolsero nel 1919 pi\u00f9 di 500.000 lavoratori, ebbero obiettivi diversi a seconda delle categorie: i sindacati dei braccianti lottavano per ottenere il monopolio del collocamento e l'imponibile di manodopera, mentre mezzadri e salariati fissi cercarono di ottenere dalla propriet\u00e0 terriera nuovi patti a loro pi\u00f9 favorevoli; contemporaneamente si verificarono, soprattutto nel Lazio e nel meridione, importanti lotte per l'occupazione delle terre incolte da parte di braccianti agricoli, coloni e contadini piccoli proprietari. Si ebbe un'ondata di moti contro il carovita (in Toscana ricordati come \"Bocci-Bocci\") che attravers\u00f2 tutta la penisola tra la primavera e l'estate del 1919, cui il governo non riusc\u00ec a mettere un freno.\nIl reducismo.\nCome in tutta l'Europa post-bellica, anche in Italia gli ex combattenti, costituiti in proprie associazioni, divennero un elemento importante del quadro politico. Le associazioni di reduci in Europa erano caratterizzate da alcune istanze comuni a tutte: la difesa del prestigio internazionale del proprio paese e la rivendicazione di importanti riforme politiche e sociali.\nIn Italia gli orientamenti politici degli ex combattenti furono vari. Solo una minoranza ader\u00ec ai Fasci di combattimento fondati da Mussolini nel 1919; molti di pi\u00f9 furono i reduci che diedero il proprio consenso alle idealit\u00e0 democratiche espresse dai \"quattordici punti\" del presidente statunitense Woodrow Wilson; l'Associazione Nazionale Combattenti, nel suo congresso di fondazione che ebbe luogo nell'aprile 1919, propose l'elezione di un'Assemblea Costituente che avrebbe avuto il compito di deliberare un nuovo assetto democratico dello Stato. Una parte della storiografia ha ritenuto che l'incomprensione e l'ostilit\u00e0, che il Partito Socialista riserv\u00f2 in quegli anni alle istanze espresse dai reduci, abbiano contribuito a spingere questi ultimi a destra, verso il nazionalismo e il fascismo. Un'altra parte della storiografia ha rilevato, tuttavia, che l'atteggiamento socialista di opposizione alla guerra era in continuit\u00e0 con il pacifismo e il neutralismo che tale partito aveva gi\u00e0 espresso prima e durante il grande conflitto, atteggiamento che era d'altronde largamente condiviso dai suoi elettori e che il partito molto difficilmente avrebbe potuto sconfessare a guerra finita. Peraltro, sia nel 1915 sia nel 1919 l'orientamento neutralista (che fosse di matrice cattolica, giolittiana o socialista) era quello ampiamente maggioritario in Italia, cosicch\u00e9 l'interventismo e il bellicismo finirono per assumere pi\u00f9 facilmente un carattere antidemocratico.\nDue furono, comunque, i principali orientamenti politici nei quali si articol\u00f2 il movimento degli ex combattenti: uno pi\u00f9 radicale, che trov\u00f2 espressione nell'associazione degli arditi e nei nazionalisti estremisti come D'Annunzio, Marinetti e Mussolini; e un secondo orientamento pi\u00f9 moderato, rappresentato dalla Associazione Nazionale Combattenti, la quale in politica estera non condivideva lo sciovinismo dei nazionalfascisti mentre in politica interna era piuttosto vicina alle posizioni di Nitti e di Salvemini.\nGli ex combattenti furono anche protagonisti, in quegli anni, di importanti lotte sociali, soprattutto nell'Italia meridionale: specialmente in Calabria, in Puglia e nel centro-ovest della Sicilia ebbero luogo rilevanti occupazioni di terre gi\u00e0 facenti parti di latifondi, per un'estensione che \u00e8 stata stimata fra i quarantamila e i cinquantamila ettari nel biennio 1919-20; questi movimenti furono spesso guidati dalle associazioni dei reduci, a differenza dell'Italia settentrionale, dove i moti contadini ebbero prevalente carattere bracciantile e furono perlopi\u00f9 egemonizzati dai socialisti.\nRiflessi in Italia della rivoluzione russa.\nLa Rivoluzione russa che nel marzo 1917 aveva portato alla costituzione del Governo Provvisorio Russo sotto la guida di Aleksandr Kerenskij aveva subito ottenuto il sostegno morale dei socialisti italiani e dell\"Avanti!\" che in essa intuivano gi\u00e0 gli ulteriori sviluppi. L\"Avanti!\" il 19 marzo scrisse: \"la bandiera rossa issata dal proletariato di Pietrogrado ha ben altro significato che un'adesione delle masse della Russia lavoratrice alla presente situazione creata dagli imperialismi di tutti i paesi\". La notizia degli avvenimenti russi giunse in Italia in un momento particolarmente difficile, sia sul fronte militare sia nel settore economico e gi\u00e0 alla fine di aprile in parte ispirarono disordini soprattutto a Milano causati dalla carenza del riso. I socialisti accentuarono la richiesta di arrivare alla pace ma aggiungendo anche espliciti inviti alla ribellione. Ad agosto a Torino, in occasione della visita di una delegazione russa in Italia, vi furono manifestazioni di operai che accolsero i delegati al grido di \"Viva Lenin\" e che in poche settimane raggiunsero il culmine con la pi\u00f9 violenta sommossa registrata in Italia durante la guerra. I moti ebbero luogo fra il 22 e il 27 agosto e si chiusero con un bilancio di circa cinquanta morti fra i rivoltosi, circa dieci fra le forze dell'ordine e circa duecento feriti; vi furono un migliaio di arrestati; di essi, varie centinaia furono condannati alla reclusione in carcere. La sommossa di Torino, indubbiamente spontanea in quanto causata dalla contingente mancanza di pane, era comunque frutto della intensa propaganda socialista e della sconfitta del Regio Esercito nella battaglia di Caporetto apr\u00ec scenari che avrebbero favorito una rivoluzione in Italia.\nL'esaltazione di Lenin e della Russia, che fece molta presa nella classe operaia dell'epoca, fu soprattutto dovuta al direttore dell'Avanti! Giacinto Menotti Serrati e la rivoluzione russa, presso i massimalisti, fu considerata \"uno sbocco necessario della situazione italiana\", ma in realt\u00e0 i dirigenti socialisti davanti a una massa in parte politicizzata non avevano idea di come dirigerla e dopo averla fomentata tentarono inutilmente di ricondurla alla legalit\u00e0. Inoltre il Partito Socialista nell'ultimo anno di guerra accentu\u00f2 le proprie divisioni interne e anche alla sua sinistra nacque una corrente \"intransigente rivoluzionaria\" che scavalc\u00f2 anche i massimalisti a sinistra mentre l'ala riformista di destra a seguito di Caporetto sent\u00ec il dovere di sostenere lo sforzo bellico contro l'invasione nemica. Note sono le parole del leader riformista Filippo Turati al Parlamento: \"L'onorevole Orlando ha detto: Al Monte Grappa \u00e8 la Patria. A nome dei miei amici ripeto: Al Monte Grappa \u00e8 la Patria\". La Rivoluzione d'ottobre in Russia in ogni caso rafforz\u00f2 la corrente massimalista, ma soprattutto quella intransigente del Partito Socialista che aveva i suoi principali centri a Roma, Torino, Milano, Napoli e Firenze e di cui divenne la vera e propria avanguardia.\nIl Congresso di Roma del 1-5 settembre 1918 sanc\u00ec ufficialmente la nuova linea politica del Partito Socialista che avrebbe dovuto \"\"esplicarsi esclusivamente sul terreno della lotta di classe\" ed espulsione dal partito per chi \"renda omaggio alle istituzioni monarchiche, partecipi od indulga a manifestazioni patriottiche o di solidariet\u00e0 nazionale\"\".\nAlla fine della Prima guerra mondiale e per buona parte del 1919 il peso dei socialisti intransigenti si manifest\u00f2 pi\u00f9 apertamente guadagnando sempre pi\u00f9 posizioni. A Torino il PSI locale \u00e8 guidato da Giovanni Boero, leader locale degli intransigenti, a Napoli divenne una figura di spicco Amadeo Bordiga che fond\u00f2 il suo settimanale \"Soviet\", a Roma \u00e8 \"intransigente\" la federazione giovanile. Su posizioni estreme \u00e8 anche il settimanale \"La Difesa\" di Firenze, citt\u00e0 che il 9 febbraio 1919 vide la vittoria del gruppo intransigente all'interno della federazione socialista, cos\u00ec come a Milano l'11 marzo, nonostante che sindaco della citt\u00e0 fosse il socialista moderato Emilio Caldara. Il prevalere degli intransigenti all'interno del Partito Socialista comport\u00f2 una radicalizzazione delle posizioni e parole come \"Repubblica socialista\" e \"Dittatura del proletariato\" furono sempre pi\u00f9 spesso usate. Le tesi di Lenin sulle guerre, viste solo come lotte tra imperialismi destinate infine a rinforzare esclusivamente le forze della reazione, evidenziano come lo scontro a questo punto per i socialisti possa essere solo tra \"conservazione\" e \"rivoluzione\".\nUn ruolo di rilievo nel radicalizzare le mobilitazioni popolari lo ebbe anche il rientro in Italia (dicembre 1919) dell'agitatore anarchico Errico Malatesta (salutato dalle folle come il \"Lenin italiano\"), la nascita a Milano (febbraio 1920) del quotidiano anarchico \"Umanit\u00e0 Nova\", da lui diretto, e la nascita dell'Unione anarchica italiana.\nLa reazione antisocialista.\nLa radicalizzazione delle posizioni politiche socialiste polemiche con la guerra appena conclusa giocava inoltre a favore delle organizzazioni nazionaliste che si ersero a difesa della vittoria e a custodi dell'ordine. L'antisocialismo dei nazionalisti, ribattezzato \"antibolscevismo\", che seppur avesse radici pi\u00f9 lontane, trov\u00f2 nuova linfa nell'ostilit\u00e0 dimostrata dai socialisti nei confronti della \"Vittoria\" di una Patria definita come un'\"inganno borghese\" rendendo presso i nazionalisti il concetto di patriottismo indissolubilmente legato a quello di antisocialismo.\nPer tutto il 1918 e fino alla seconda met\u00e0 di febbraio del 1919, a parte sporadiche polemiche antisocialiste, non vi fu un'effettiva contrapposizione. Le cose cambiarono il 16 febbraio 1919, dopo che un imponente corteo socialista svoltosi a Milano sfil\u00f2 ordinato per il centro cittadino. Le forze interventiste reagirono chiamando all'unit\u00e0 di tutti i gruppi nazionalisti e Mussolini su \"Il Popolo d'Italia\" pubblic\u00f2 un duro articolo intitolato \"Contro la bestia ritornante...\". Le manifestazioni socialiste cominciarono a moltiplicarsi e oltre alla polemica contro la guerra si aggiunse la polemica contro i \"\"combattenti\" e sempre pi\u00f9 presente divenne l'esaltazione di Lenin e del Bolscevismo che unita alla violenza verbale dei giornali socialisti e dell\"Avanti!\" con dichiarazioni di guerra allo \"Stato borghese\"\" mischiate all'esaltazione della Rivoluzione d'Ottobre mettevano in allarme gli organi dello Stato.\nLa contrapposizione tra socialisti e interventisti scoppi\u00f2 violenta a Milano il 15 aprile 1919 dopo una giornata di scontri, che culmin\u00f2 nell'assalto squadrista all\"Avanti!\" tra manifestanti del Partito Socialista e contromanifestanti, arditi, futuristi (vicini agli anarchici) e i primi elementi fascisti dei neocostituiti Fasci italiani di combattimento che si fecero notare per la prima volta a livello nazionale.\nA partire dalla primavera del 1919 si costituirono numerose associazioni patriottiche e studentesche, di reduci oppure nazionaliste tutte accomunate dall'antisocialismo le quali iniziano a manifestare, pubblicare riviste oppure a organizzare riunioni.\nAlle associazioni combattentistiche antisocialiste, oltre alle formazioni pi\u00f9 audaci e a carattere volontario degli arditi, presero parte soprattutto reduci animati anch'essi da patriottismo che si sentivano offesi dalle offensive svalutazioni fatte dall\"Avanti!\".\nIl Governo Nitti.\nIl nuovo presidente del consiglio Francesco Saverio Nitti cerc\u00f2 di venire incontro alle istanze degli operai e dei contadini operando per\u00f2 un netto discrimine tra le agitazioni sociali. Distinguendo tra agitazioni economiche che le forze dell'ordine avrebbero dovuto mantenere nella legalit\u00e0 ma verso le quali il Governo intendeva cercare una mediazione e le agitazioni politiche considerate \"\"sovversive\" che non sarebbero state tollerate. L'intendimento di Nitti per\u00f2 si scontr\u00f2 con il Partito Socialista che, accusandolo di essere \"giolittiano\", si rifiut\u00f2 di scendere a compromessi con rappresentanti della borghesia:\"Siamo lieti di trovarci di fronte ad altro governo di coalizione borghese, perch\u00e9 ancora e sempre il nostro bersaglio non sar\u00e0 l'uno o l'altro partito, ma tutti i partiti borghesi. E faremo altrettanto contro i governi che si ergeranno a sostituire l'attuale...\". L'intransigenza socialista port\u00f2 il partito a convergere sempre pi\u00f9 con gli anarchici ingenerando la convinzione nei contemporanei della nascita di un \"bolscevismo italiano\"\" in cui le bandiere rosse socialiste si affiancarono sempre pi\u00f9 spesso le rosso-nere anarchiche.\nUniti sul piano politico i socialisti e gli anarchici divergono nell'atteggiamento da tenere nei confronti dei tumulti. I socialisti fecero il possibile per mantenerli nei limiti della legge ed evitare le degenerazioni dei saccheggi mentre gli anarchici ritennero i tumulti un'occasione da sfruttare per arrivare alla \"rivoluzione\" e pertanto fecero il possibile per fomentarli. Pur in disaccordo con i metodi anarchici i socialisti non ne sconfessarono le azioni pubblicamente insistendo anzi sulle riviste socialiste sulla Rivoluzione imminente e denominando i comitati di fabbrica \"\"soviet\" secondo l'esempio russo, come l'istituzione Guardie Rosse.\nLo sciopero generale del 20-21 luglio 1919.\nIl 9 giugno 1919 fu indetta per il 20-21 luglio la prima grande manifestazione socialista in concomitanza con uno sciopero generale e i socialisti riuscirono a rintuzzare i tentativi degli anarchici di non fissare un termine allo sciopero. Ciononostante il clima incandescente nell'immaginario fece assumere allo sciopero una valenza \"rivoluzionaria\" e nonostante i toni cauti dell'Avanti! la base si convinse che stesse per scattare la \"grande ora\". In realt\u00e0 per\u00f2 lo sciopero generale si svolse in totale tranquillit\u00e0 grazie anche ai ripetuti appelli dei socialisti e quasi ovunque i servizi continuarono a funzionare. La mancata rivoluzione annunciata, dopo i ripetuti proclami degli anarchici e dei fogli socialisti legati al massimalismo, sfiduci\u00f2 il proletariato e rinvigor\u00ec invece il fronte antisocialista. Secondo Salvemini il Governo Nitti fu quello che trasse il maggior vantaggio potendosi presentare al paese, dopo i ripetuti proclami rivoluzionari, come il garante dell'\"ordine\"\", infatti Nitti, fermo alla sua politica di discrimine, aveva nei giorni precedenti provveduto a far arrestare preventivamente i capi anarchici senza toccare invece i socialisti.\nSecondo Ludovico D'Aragona, segretario della Confederazione Generale del Lavoro:\nInoltre l'allarmismo, causato dai continui richiami rivoluzionari e dagli echi della Terza Internazionale, contribu\u00ec a creare in seno alle forze armate e al governo una sostanziale avversione contro le iniziative definite \"sovversive\" nelle quali, indistintamente, venivano compresi sia i socialisti che gli anarchici. Per di pi\u00f9, proprio in occasione dello sciopero del 20-21 luglio numerose informative riservate segnalavano al Governo intenti rivoluzionari finalizzati alla conquista del potere da parte dei cosiddetti \"sovversivi\" e una pericolosa propaganda tra le truppe. Oltre a ci\u00f2 si aggiunsero ulteriori segnalazioni circa l'arrivo in Italia di inviati del comintern con il compito di attuare un'insurrezione.\nAl fine di fronteggiare una possibile insurrezione, Francesco Saverio Nitti, gi\u00e0 in data 14 luglio 1919 aveva dato disposizione ai prefetti del Regno di aprire i contatti con tutte le associazioni e i partiti politici d'\"ordine\".\nSecondo Roberto Vivarelli, anche se non esiste riscontro documentale \u00e8 presumibile ritenere che i Fasci Italiani di Combattimento da questo momento entrarono a far parte dei cosiddetti Partiti d'Ordine.\nIl Congresso socialista di Bologna.\nIl Partito Socialista Italiano tenne il suo sedicesimo congresso nazionale a Bologna tra il 5-8 ottobre 1919; considerato superato il vecchio Programma di Genova, in esso si fronteggiarono tre mozioni, quella dei \"massimalisti\" che erano maggioritari nel partito, quella del segretario nazionale Lazzari (su cui confluirono i riformisti di Turati) e quella della minoranza intransigente di Bordiga:\nDelle tre mozioni, fu quella \"massimalista elezionista\" di Serrati ad ottenere la maggioranza assoluta dei voti e ad esprimere la direzione del partito; la minoritaria corrente riformista (i cui esponenti principali erano Filippo Turati e Claudio Treves), che non credeva nella possibilit\u00e0 di uno sbocco rivoluzionario della crisi, fece confluire i suoi voti sulla mozione di Lazzari Ma l'approvazione avvenuta all'unanimit\u00e0 dell'adesione alla Terza Internazionale pose in sostanza i \"socialisti riformisti\" fuori dal partito.\nDue furono sostanzialmente le novit\u00e0 introdotte nel Congresso bolognese: innanzitutto si individu\u00f2 come punto di riferimento concreto la Rivoluzione di Ottobre elemento che prima mancava. Accettandone anche tutti i previsti sviluppi successivi destinati a sfociare nel \"bolscevismo\". Si accettarono inoltre della Rivoluzione di ottobre anche la soppressione del Parlamento e la nascita della dittatura in Russia. Le poche voci discordi furono quelle dei \"socialisti riformisti\" guidati da Filippo Turati ma che furono sconfitti da una mozione di Serrati che impegnava il Partito Socialista Italiano a ergersi difensore dei \"Soviet\". Inoltre la crisi delle democrazie indicava, secondo i socialisti, come l'unica soluzione da perseguirsi fosse quella \"\"rivoluzionaria\" che portava al socialismo e il modo per raggiungerla fosse la \"guerra civile\"\".\nLa contestazione alla classe borghese, di cui la guerra era considerata un'espressione, all'interno del Partito si spinse a richiedere l'espulsione dei socialisti che erano stati interventisti o volontari di guerra. Il deputato Mario Cavallari che era stato interventista e volontario di guerra era gi\u00e0 stato espulso nell'agosto. Al di fuori invece si decise di escludere in qualsiasi modo ogni rapporto con tutti i partiti non socialisti.\nNotevole, inoltre, fu l'accettazione del ricorso alla violenza, considerata come necessaria \"levatrice della storia\". Nel congresso di Bologna questo mutamento venne ufficialmente rivendicato e soprattutto questa deriva sanc\u00ec la vittoria del massimalismo che puntava non ad una vittoria elettorale quanto all'abbattimento dello stato borghese per poter creare la \"Repubblica socialista\".\nLe tesi approvate nel Congresso di Bologna non giungevano nuove ma in realt\u00e0 erano il frutto di un lungo processo iniziato gi\u00e0 da alcuni anni e che aveva visto aumentare i consensi dei \"massimalisti\" e quindi si deliber\u00f2 in base a ci\u00f2 che gi\u00e0 da mesi era nell'aria. Il Partito Socialista Italiano dopo Bologna si stacc\u00f2 nettamente dalla tradizione risorgimentale, cui pure aveva partecipato, mettendo in difficolt\u00e0 anche i politici socialisti che in diverse citt\u00e0 erano stati chiamati ad amministrare. L'isolamento del Partito Socialista Italiano, con le nuove deliberazioni, divenne totale. Nessuna delle correnti del Partito socialista, pur richiamandosi pi\u00f9 o meno genericamente all'esigenza di superare il capitalismo e instaurare il socialismo, seppe proporre alcun obiettivo concreto e immediato alle lotte in cui erano frattanto impegnati il movimento operaio e quello contadino, i quali rimasero pertanto sostanzialmente privi, durante tutto il Biennio rosso, di un'efficace direzione politica. In particolare, \u00e8 stata spesso sottolineata l'inettitudine della direzione massimalista, la quale diede prova di un estremismo solamente verbale e di un rivoluzionarismo velleitario che non riusc\u00ec mai a far seguire alle parole i fatti.\nLe elezioni del 1919.\nLe elezioni politiche italiane del 1919, che per la prima volta utilizzavano il sistema proporzionale, videro una forte affermazione del Partito socialista italiano che riscosse il 32,4% dei voti, mentre il Partito popolare ebbe il 20,6%; la maggioranza dei voti and\u00f2 cos\u00ec ai due partiti di massa, mentre le varie liste liberali e liberaldemocratiche (che fino ad allora avevano dominato il parlamento italiano post-unitario) per la prima volta persero la maggioranza dei seggi alla Camera. Le liste di ex combattenti (presenti in diciotto collegi) ottennero il 3,37% del totale dei voti; i fascisti non ebbero nessun parlamentare eletto. I vari governi liberali che si succedettero fra il novembre 1919 e l'ottobre 1922 poterono reggersi solo grazie all'appoggio esterno del Partito Popolare.\nLa scelta \"eversiva\" fatta dal Partito Socialista Italiano e la contestazione alle istituzioni lo poneva automaticamente all'opposizione senza possibilit\u00e0 di stabilire alleanze con gli altri partiti bollati come \"borghesi\" annullando di fatto il grande successo elettorale e scontentava parte dell'elettorato che desiderava imprimere un cambiamento nella politica nazionale.\nGli scioperi del 1920.\nIl movimento rivendicativo che aveva caratterizzato il 1919 si intensific\u00f2 ulteriormente nel 1920, quando vi furono in Italia pi\u00f9 di 2.000 scioperi e pi\u00f9 di 2.300.000 scioperanti; nello stesso anno, i lavoratori organizzati in sindacati ammontavano a pi\u00f9 di 3.500.000, di cui 2.150.000 nella sola C.G.d.L.. In parallelo il padronato industriale e agrario si organizz\u00f2 a livello nazionale: la Confederazione generale dell'industria, che era stata fondata il 5 maggio 1910, nel 1919 spost\u00f2 la propria sede a Roma, e nel dicembre 1920 nacque la Confederazione generale dell'agricoltura.\nNel marzo 1920 scoppiarono importanti scioperi, in particolare, presso la FIAT di Torino, il cosiddetto sciopero delle lancette, cosiddetto per l'episodio che diede origine alla vertenza. Gli operai di Torino della FIAT avevano chiesto alla direzione dello stabilimento, in concomitanza con l'entrata in vigore dell'ora legale, di posticipare di un'ora l'ingresso al lavoro. Dopo il diniego da parte della propriet\u00e0, la Commissione interna dell'officina Industrie Metallurgiche aveva proceduto, di sua iniziativa, a spostare di un'ora indietro l'orologio della fabbrica. In seguito a ci\u00f2, la direzione licenzi\u00f2 tre membri della Commissione interna; gli operai risposero con uno sciopero di solidariet\u00e0 che, il 29 marzo 1920, coinvolse tutte le officine metallurgiche di Torino ed al quale gli industriali risposero a loro volta con una serrata, pretendendo, come condizione per riprendere il lavoro negli stabilimenti, che venissero sciolti i Consigli di fabbrica. Lo sciopero generale, indetto alla met\u00e0 di aprile, coinvolse circa 120.000 lavoratori di Torino e provincia. Tuttavia, tanto la direzione nazionale della CGdL quanto quella del Partito socialista si rifiutarono di dare il loro appoggio al movimento torinese, n\u00e9 vollero estendere la vertenza al resto d'Italia mediante la proclamazione di uno sciopero generale. Inoltre in quei giorni il governo invi\u00f2 a presidiare la citt\u00e0 una truppa di circa 50.000 militari. Isolati a livello nazionale e sotto la minaccia delle armi, gli operai di Torino dovettero capitolare: la vertenza si chiuse con un concordato che prevedeva un forte ridimensionamento dei Consigli di fabbrica. Lo sciopero termin\u00f2 cos\u00ec il 24 aprile senza che i lavoratori coinvolti avessero visto riconosciute le proprie richieste, fra cui il riconoscimento, da parte degli industriali, dei Consigli di fabbrica. Antonio Gramsci, dalla rivista L'Ordine Nuovo, ammise la momentanea sconfitta:\nA Fiume, il 20 aprile gli autonomisti di Riccardo Zanella, ostili ai legionari dannunziani, con l'appoggio dei socialisti, proclamarono lo sciopero generale.\nIl 1\u00ba maggio, in occasione della festa dei lavoratori furono indetti cortei nelle principali citt\u00e0 che in alcuni casi furono dispersi dalla polizia come a Torino e a Napoli.\nUn nuovo sciopero indetto contro l'aumento del prezzo del pane indebol\u00ec il secondo governo Nitti, che si dimise il 9 giugno 1920 per lasciare il posto all'ottantenne Giovanni Giolitti che form\u00f2 il suo quinto esecutivo. Manifestazioni e cortei proseguirono ininterrotti per lungo tempo con vittime sia tra i militari che tra i manifestanti.\nLa Rivolta dei Bersaglieri.\nUno degli eventi pi\u00f9 significativi di tutto il biennio rosso fu la rivolta dei Bersaglieri che scoppi\u00f2 ad Ancona nel giugno del 1920, preceduta da una di minore entit\u00e0 a Trieste l'11 giugno, in cui un gruppo di arditi di un reggimento d'assalto in attesa di imbarcarsi per l'Albania us\u00f2 le armi contro gli ufficiali, causando due morti e diversi feriti.\nAnche ad Ancona la scintilla che provoc\u00f2 la rivolta fu l'ammutinamento dei bersaglieri di una caserma cittadina che non volevano partire per l'Albania, dove era in corso un'occupazione militare decisa dal governo Giolitti. Al contrario di altre manifestazioni del biennio, la Rivolta dei Bersaglieri fu una vera ribellione armata e coinvolse truppe di varie forze che solidarizzarono con i ribelli; dopo la resa dei bersaglieri della caserma, la rivolta continu\u00f2 nelle piazze, sostenuta da una fetta della popolazione civile, unita dal motto \"Via da Valona\", chiedendo la fine del Protettorato italiano dell'Albania, visto come un attacco alla libert\u00e0 dei popoli.\nDa Ancona la rivolta divamp\u00f2 in tutte le Marche, in Romagna (fino al suo cuore, Forl\u00ec), in Umbria (Terni e Narni), in Lombardia (Cremona e Milano) e a Roma. Quando il re, ordin\u00f2 l'invio delle guardie regie per ristabilire l'ordine, fu indetto uno sciopero nazionale da parte del sindacato dei ferrovieri per impedire che i militi potessero arrivare ad Ancona.\nInfine il moto fu sedato solo grazie all'intervento della marina militare, intervenuta per bombardare la citt\u00e0.\nIl fatto per\u00f2 convinse il governo italiano a rinunciare all'occupazione: con il Trattato di Tirana (20 luglio 1920) e il successivo trattato di amicizia con gli albanesi (2 agosto 1920), l'Italia riconobbe l'indipendenza e la piena sovranit\u00e0 dello Stato albanese e le truppe italiane lasciarono il Paese. Inoltre il trattato sanc\u00ec il ritiro italiano da Valona, con il mantenimento dell'isolotto di Saseno, a garanzia del controllo militare italiano sul canale di Otranto\nLe occupazioni delle fabbriche.\nL'inizio della vertenza.\nIl 18 giugno 1920 la FIOM present\u00f2 alla Federazione degli industriali meccanici e metallurgici un memorandum di richieste, che fu seguito da analoghi memoriali da parte degli altri sindacati operai. Tutti i memoriali concordavano nella richiesta di significativi incrementi salariali volti a compensare l'aumentato costo della vita. L'atteggiamento degli industriali di fronte a tali richieste fu di assoluta e totale chiusura; a detta degli imprenditori, il costo derivante dagli aumenti salariali sarebbe stato insostenibile per un settore produttivo che versava gi\u00e0 in stato di crisi. A ci\u00f2 i sindacalisti della F.I.O.M. risposero ricordando gli ingentissimi profitti accumulati durante la guerra dalle industrie meccaniche e metallurgiche grazie alle commesse belliche.\nIl 13 agosto 1920 gli industriali ruppero le trattative.\nLa F.I.O.M. deliber\u00f2 a questo punto di procedere all'ostruzionismo: evitando ogni forma di sabotaggio, gli operai avrebbero dovuto ridurre la produzione, rallentando l'attivit\u00e0, astenendosi dal cottimo e applicando minuziosamente le norme sulla sicurezza del lavoro. Qualora gli imprenditori avessero risposto con la serrata, gli operai avrebbero dovuto occupare gli stabilimenti.\nLe direttive della F.I.O.M. vennero eseguite con zelo dagli operai e condussero ad un calo molto significativo della produzione. Il 30 agosto si ebbe la prima contromossa da parte padronale: le Officine Romeo &amp; C. di Milano iniziarono la serrata, bench\u00e9 il Prefetto del capoluogo lombardo avesse espressamente chiesto all'ing. Nicola Romeo di non assumere tale iniziativa. Lo stesso giorno la sezione milanese della F.I.O.M. deliber\u00f2 l'occupazione delle officine metallurgiche della citt\u00e0. Poche ore dopo anche gli opifici della Isotta Fraschini vennero occupati e i dirigenti sequestrati negli uffici. Tra loro anche i fondatori e proprietari Cesare Isotta e Vincenzo Fraschini. Il 31 agosto la Confindustria ordin\u00f2 la serrata a livello nazionale. La stessa deliberazione era stata assunta, il giorno precedente, dagli industriali metallurgici inglesi.\nLe fabbriche occupate.\nOvunque, la serrata fu puntualmente seguita dall'occupazione degli stabilimenti da parte degli operai. Fra l'1 e il 4 settembre 1920 quasi tutte le fabbriche metallurgiche in Italia furono occupate. Gli operai coinvolti furono pi\u00f9 di 400.000 e salirono poi a circa 500.000 quando l'occupazione si estese ad alcuni stabilimenti non metallurgici.\nL'occupazione delle fabbriche avvenne (e prosegu\u00ec) quasi ovunque pacificamente, anche grazie alla decisione, presa dal governo Giolitti, di non tentare azioni di forza; le forze dell'ordine si limitarono a sorvegliare dall'esterno gli stabilimenti senza intervenire. Giolitti intendeva infatti evitare un conflitto armato, che sarebbe potuto sfociare in una guerra civile, e confidava nella possibilit\u00e0 di mantenere il confronto tra operai e imprenditori su di un piano puramente sindacale, in cui il governo avrebbe potuto fungere da mediatore. Su questo punto Giolitti si trov\u00f2 d'accordo con la dirigenza nazionale della C.G.d.L., che era di orientamento riformista.\nNei primi giorni di occupazione, tuttavia, un fatto di sangue avvenne a Genova; il 2 settembre le guardie regie che presidiavano un cantiere navale spararono contro gli operai che cercavano di occuparlo; il calderaio trentacinquenne Domenico Martelli rimase ucciso e altri due operai furono gravemente feriti. Alcune guardie regie fra quelle che avevano aperto il fuoco furono arrestate, ma vennero scarcerate il giorno successivo.\nNelle fabbriche occupate la produzione continu\u00f2, anche se in misura ridotta a causa delle difficolt\u00e0 di approvvigionamento e dell'assenza del personale tecnico e impiegatizio. Torino fu la citt\u00e0 in cui l'organizzazione operaia (basata sul sistema dei Consigli di fabbrica) si rivel\u00f2 pi\u00f9 efficiente; furono creati presso la Camera del Lavoro vari organismi (comitati) per coordinare a livello cittadino la produzione, gli scambi, i rifornimenti, e funzion\u00f2 anche un comitato militare. In almeno un caso (l'officina Fiat Centro) la produzione raggiunse ragguardevoli livelli, toccando il 70 per cento dell\"output\" di prima della vertenza.\nA Torino e a Milano, gli operai, tramite le locali Camere del lavoro, tentarono di assicurarsi i necessari mezzi di sostentamento mediante la vendita dei prodotti delle fabbriche occupate; ma i risultati furono trascurabili. Pi\u00f9 efficaci a questo scopo furono l'aiuto da parte delle Cooperative (sotto forma di finanziamenti in denaro ed elargizione di generi alimentari) e la solidariet\u00e0 degli altri lavoratori, che si manifest\u00f2 mediante collette, allestimento di \"cucine comuniste\" per gli occupanti e altre iniziative di sostegno.\nDurante l'occupazione corsero, sull'armamento operaio, notizie incontrollate che destarono preoccupazione anche in ambito governativo; tuttavia sembra che, generalmente, la forza e la capacit\u00e0 militare degli occupanti non siano andate oltre la mera difesa degli stabilimenti occupati, tranne forse che a Torino, dove gli operai erano, anche militarmente, meglio organizzati che altrove. All'interno delle officine della Societ\u00e0 Piemontese Automobili si iniziarono anche a produrre bombe a mano.\nGli operai organizzarono comunque servizi armati di vigilanza, disposti a scendere allo scontro anche con l'esercito, che assunsero il nome di Guardie Rosse. A favore degli scioperanti intervennero spesso i sindacati dei ferrovieri che organizzarono picchetti armati presso i nodi ferroviari per impedire l'intervento delle guardie regie. Inoltre i sindacati dei ferrovieri collaborarono spesso con gli occupanti, assicurando loro rifornimenti di materie prime e di combustibili.\nLa conclusione della vertenza.\nBench\u00e9 nato come vertenza sindacale, il movimento di occupazione delle fabbriche ebbe fin dall'inizio una tale estensione e una tale risonanza da fare sorgere l'esigenza di una sua soluzione politica. Mentre gli industriali ponevano lo sgombero degli stabilimenti come pregiudiziale per una ripresa delle trattative con gli operai, gli organismi dirigenti di questi ultimi decisero sul da farsi in una serie di tese e drammatiche riunioni che ebbero luogo a Milano fra il 9 e l'11 settembre 1920.\nIl 9 settembre si riun\u00ec il Consiglio direttivo della C.G.d.L., ove venne in discussione l'ipotesi di un'iniziativa insurrezionale (cui comunque i vertici del sindacato, come si \u00e8 detto, erano contrari); erano presenti due dirigenti del P.S.I. torinese, uno dei quali era Palmiro Togliatti che, a una precisa domanda, rispose che, in ogni caso, non sarebbero stati gli operai di Torino a cominciare da soli l'insurrezione. Gli ordinovisti temevano, in effetti, che una loro eventuale sortita sarebbe stata sconfessata, a livello nazionale, sia dal partito sia dal sindacato (come del resto era gi\u00e0 accaduto in aprile in occasione dello sciopero delle lancette), cosicch\u00e9 il movimento torinese, rimasto ancora una volta isolato, sarebbe stato schiacciato militarmente.\nIl 10 settembre, in una riunione congiunta fra la direzione della C.G.d.L. e quella del P.S.I., i massimi dirigenti del sindacato manifestarono l'intenzione di dimettersi qualora il partito volesse assumersi la responsabilit\u00e0 di avocare a s\u00e9 la guida del movimento per condurlo a un esito rivoluzionario. Ma la segreteria del P.S.I., di fatto, lasci\u00f2 cadere la proposta, demandandone la decisione al Consiglio nazionale della C.G.d.L. che si sarebbe riunito l'indomani.\nFu cos\u00ec che, l'11 settembre 1920, ebbe luogo la cruciale seduta in cui il Consiglio nazionale della C.G.d.L. fu chiamato a deliberare su due mozioni contrapposte: una prevedeva di demandare \"alla Direzione del Partito l'incarico di dirigere il movimento indirizzandolo alle soluzioni massime del programma socialista, e cio\u00e8 la socializzazione dei mezzi di produzione e di scambio\"; l'altra mozione, proposta dalla stessa segreteria della C.G.d.L., prevedeva invece, quale obiettivo immediato della lotta, non la rivoluzione socialista bens\u00ec solamente \"il riconoscimento da parte del padronato del principio del controllo sindacale delle aziende\". Prevalse a maggioranza quest'ultima mozione, che sanciva la rinuncia a fare dell'occupazione la prima fase di un pi\u00f9 ampio moto rivoluzionario.\nAnche dopo il voto, il P.S.I. avrebbe potuto (in base al patto d'alleanza stipulato con la C.G.d.L. nel 1918) assumersi d'autorit\u00e0 la guida del movimento, esautorando il sindacato. Ma il segretario del P.S.I. Egidio Gennari dichiar\u00f2 che il suo partito non intendeva per il momento avvalersi di tale facolt\u00e0.\nIntanto nelle fabbriche occupate la tensione rimaneva alta. La notte del 13 settembre un industriale torinese, in uno scontro a fuoco, uccise a fucilate i due operai Raffaele Vandich e Tommaso Gatti.\nQuando fu chiaro che i massimi organi dirigenti del movimento operaio italiano avevano di fatto rinunciato ad ogni ipotesi rivoluzionaria, Giovanni Giolitti ebbe campo libero per spiegare la sua attivit\u00e0 di mediazione fra la Confindustria e la C.G.d.L. (essendo ormai il P.S.I. fuori dal gioco). Si arriv\u00f2 cos\u00ec, non senza resistenze da parte confindustriale, all'accordo di massima siglato a Roma il 19 settembre 1920, accordo che fu per gli operai, sul piano strettamente sindacale, un buon successo (perch\u00e9 stabiliva significativi aumenti salariali e miglioramenti normativi in materia di ferie, di licenziamenti ecc.), ma allo stesso tempo una netta sconfitta politica, perch\u00e9 prevedeva lo sgombero delle fabbriche occupate e impegnava soltanto il governo ad approntare un disegno di legge sul controllo operaio (disegno di legge che peraltro non fu mai approvato).\nI giorni a ridosso dell'accordo fra industriali e sindacato furono caratterizzati da un acuirsi della tensione a Torino, dove, il 19 settembre, un operaio rimase ucciso in uno scontro fra Guardie rosse e forze dell'ordine; il 22, in altri scontri a fuoco, morirono un brigadiere dei carabinieri, una guardia regia e un passante; il 23 settembre venne alla luce un grave fatto di sangue: furono rinvenuti i cadaveri di un giovane nazionalista e di una guardia carceraria. Pi\u00f9 precisamente, si scopr\u00ec che l'impiegato oleggese Mario Sonzini, sindacalista e membro della commissione interna alle Officine Metallurgiche, era stato sequestrato dalle Guardie rosse e, dopo una sorta di processo sommario, era stato ucciso a pistolettate, sorte condivisa a poche ore di distanza anche dalla guardia carceraria Costantino Scimula. Dalle seguenti indagini si venne a scoprire che i due uccisi non erano stati gli unici sequestrati dalle Guardie rosse in quei giorni a Torino. La dinamica di questo delitto, che presentava caratteri di particolare efferatezza, fu poi chiarita dal processo penale che ebbe luogo nel 1922 e che si concluse con la condanna di undici imputati a pene che andarono da un anno a trenta anni di reclusione. Le indagini e il processo furono seguiti con grande enfasi dalla stampa, e il tragico caso di Sonzini e Scimula divenne, in quegli anni, uno dei cavalli di battaglia della propaganda anticomunista.\nFra il 25 e il 30 settembre gli occupanti sgomberarono pacificamente le fabbriche, riconsegnandole agli industriali. Il 27 settembre, quando l'occupazione si poteva gi\u00e0 considerare conclusa, l'edizione torinese dell\"Avanti!\" pubblic\u00f2 un editoriale in cui, oltre ad ammettere la sconfitta degli operai, si accusavano i dirigenti riformisti di essere responsabili della medesima. Dopo la ratifica dell'accordo da parte delle rispettive organizzazioni, i dirigenti della F.I.O.M. e della Confindustria firmarono il concordato definitivo a Milano il 1\u00ba ottobre 1920.\nGli esiti politici.\nLe occupazioni, intese come l'inizio di un processo rivoluzionario, non riuscirono a produrre cambiamenti sensibili, soprattutto a causa della mancanza di strategia della classe dirigente socialista e dell'incapacit\u00e0 di diffusione del movimento nel resto della societ\u00e0.\nGiolitti assunse un atteggiamento neutrale, nonostante le pressioni degli industriali per sgomberare le fabbriche con l'esercito, presumendo che gli operai, non essendo in grado di gestire le fabbriche, avrebbero prima o poi accettato di trattare..\nGiovanni Giolitti sintetizz\u00f2 cos\u00ec la sua linea politica nei confronti dell'occupazione delle fabbriche:\nDel tutto opposta la valutazione offerta, alcuni anni dopo i fatti, da un altro protagonista della vicenda, Antonio Gramsci, il quale afferm\u00f2 che, nei giorni dell'occupazione, la classe operaia aveva dimostrato la sua capacit\u00e0 di autogovernarsi, aveva saputo mantenere e superare i livelli produttivi del capitalismo, e aveva dato prova di iniziativa e di creativit\u00e0 a tutti i livelli; la sconfitta era stata determinata, secondo l'opinione di Gramsci, non da una presunta \"incapacit\u00e0\" degli operai, bens\u00ec da quella dei loro dirigenti politici e sindacali:\nLa vicenda dell'occupazione delle fabbriche ingener\u00f2 rabbia e frustrazione negli industriali, i quali, per quasi un mese, si erano visti spossessati dei propri stabilimenti, e che avevano dovuto alla fine accettare le richieste sindacali operaie, e aliment\u00f2 i loro propositi di rivalsa, anche nei confronti del governo e dello stesso Stato liberale che (secondo loro) non li aveva sufficientemente tutelati; la classe operaia, invece, sub\u00ec un contraccolpo psicologico di delusione e di scoraggiamento, in quanto aveva dovuto restituire agli industriali il possesso delle fabbriche senza ottenere alcun reale avanzamento politico. La conclusione della vicenda port\u00f2 inoltre ad una crisi il Partito socialista, che si divise tra coloro che ritenevano opportuno continuare la lotta e i dirigenti che avevano accettato l'accordo.\nIn seguito, la pubblicistica del fascismo dipinse l'occupazione delle fabbriche come emblematica di un'epoca di profondo disordine, caratterizzata da gravi e massicce violenze operaie e dal pericolo incombente di una rivoluzione bolscevica, pericolo che, in Italia, sarebbe stato sventato - secondo questa interpretazione - solo dall'avvento al potere di Mussolini. Dopo la caduta del fascismo, pi\u00f9 di uno storico ha invece negato che l'occupazione delle fabbriche potesse avere realmente la possibilit\u00e0 di costituire l'occasione di una rivoluzione proletaria vittoriosa.\nLe elezioni amministrative del novembre 1920 e la fine del biennio rosso.\nIl Partito socialista italiano ottenne ancora un successo nelle elezioni generali amministrative che si tennero nell'ottobre e novembre del 1920, raggiungendo la maggioranza in 26 dei 69 consigli provinciali e in comuni su ; in particolare, la maggior parte delle amministrazioni comunali dell'Emilia e della Toscana furono conquistate dai socialisti. In questi centri i sindaci e gli amministratori socialisti poterono esercitare una serie di importanti funzioni, fra cui l'assistenza sociale, la riscossione e l'impiego dei tributi locali e la gestione dei beni di propriet\u00e0 del comune.\nTuttavia i risultati elettorali del P.S.I. furono meno brillanti di quelli conseguiti nelle elezioni politiche del novembre 1919. Nelle elezioni amministrative del 1920 si verific\u00f2 inoltre la tendenza dei partiti borghesi a coalizzarsi in funzione antisocialista, nei cosiddetti \"blocchi nazionali\" o \"blocchi patriottici\" che spesso comprendevano anche i fascisti. Ci\u00f2 fu indice del crescente orientamento di certi settori della borghesia verso soluzioni apertamente anti-socialiste e autoritarie.\nL'avversione della piccola borghesia verso i moti operai era stata alimentata, fra l'altro, dall'atteggiamento di ostilit\u00e0 del partito socialista nei confronti degli ufficiali delle forze armate; questi reduci furono spesso insultati per strada, in quanto ritenuti responsabili dello scoppio della guerra. Ad esempio Piero Operti, che nell'ottobre 1920 a Torino era insieme ad altri reduci degenti nel locale ospedale, riferisce di aver subito un'aggressione da parte di militanti socialisti; secondo il suo resoconto, le medaglie gli furono strappate e, gettate al suolo, gli furono calpestate. Bench\u00e9 gli episodi di questo tipo fossero in realt\u00e0 meno gravi e meno frequenti di quanto affermasse la pubblicistica antisocialista dell'epoca, essi contribuirono potentemente ad alienare al P.S.I. le simpatie di vasti strati della piccola e media borghesia, da cui provenivano la gran parte degli ex ufficiali e sottufficiali.\nDi fatto, verso la fine del 1920, dopo la conclusione della vicenda dell'occupazione delle fabbriche e dopo le elezioni amministrative, il movimento fascista, che fino ad allora aveva avuto un ruolo piuttosto marginale, inizi\u00f2 la sua tumultuosa ascesa politica che fu caratterizzata dal ricorso massiccio e sistematico alle azioni squadristiche.\nUn tentativo di quantificare i costi, in termini di vite umane, delle agitazioni del Biennio rosso fu compiuto da Gaetano Salvemini: questo storico, basandosi sulle cronache giornalistiche dell'epoca, calcol\u00f2 in 65 le vittime complessive delle violenze operaie nel biennio, mentre nello stesso periodo 109 militanti di parte operaia morirono per mano delle forze dell'ordine durante scontri di piazza, e altri 22 furono uccisi da altre persone.\nLa repressione dei moti popolari fu particolarmente cruenta nelle campagne. Sicuramente l'episodio pi\u00f9 efferato fu l'eccidio di Canneto Sabino in provincia di Rieti in cui restarono uccisi undici braccianti, tra cui due donne.\nIl 15 gennaio 1921 a Livorno si apr\u00ec il XVII Congresso Nazionale del Partito socialista che termin\u00f2 con la scissione della componente comunista che il 21 gennaio diede vita al Partito comunista d'Italia. Tra i fondatori del nuovo partito vi furono personaggi di spicco messisi in evidenza durante i moti come Amadeo Bordiga e Antonio Gramsci."}
{"id": "260854", "revid": "123112654", "url": "https://it.wikipedia.org/wiki?curid=260854", "title": "Guardacoste", "text": "Il guardacoste \u00e8 una unit\u00e0 navale di piccole dimensioni adibita a compiti di pattugliamento negli spazi marini di pertinenza di uno Stato per la tutela di interessi politici, economici o militari.\nNel mondo i guardacoste sono solitamente utilizzati da forze armate o di polizia ad inquadramento militare perch\u00e9 la vigente normativa marittima concede poteri ispettivi pi\u00f9 penetranti alle unit\u00e0 cosiddette da guerra, ma vi sono eccezioni per le imbarcazioni inquadrate in servizi particolari ad ordinamento civile, come la guardia alla pesca, la dogana, i servizi antidroga o antimmigrazione.\nIn Italia il corpo della Guardia di Finanza e le capitanerie di porto tradizionalmente impiegano un consistente numero di unit\u00e0 di pattugliamento marittimo inquadrabili nella definizione di guardacoste.\nIl guardacoste \u00e8 in realt\u00e0 una vedetta, ma con tale classificazione si \u00e8 inteso distinguere dalle navi minori, incapaci di condurre attivit\u00e0 di pattugliamento prolungato a largo raggio, da quelle con caratteristiche costruttive tali da consentire attivit\u00e0 autonoma prolungata."}
{"id": "260866", "revid": "554633", "url": "https://it.wikipedia.org/wiki?curid=260866", "title": "Preghiera a Dio di Voltaire", "text": ""}
{"id": "260868", "revid": "373458", "url": "https://it.wikipedia.org/wiki?curid=260868", "title": "Epigrafe al Trattato sulla Tolleranza", "text": ""}
{"id": "260873", "revid": "57342", "url": "https://it.wikipedia.org/wiki?curid=260873", "title": "Premio Louis-Delluc", "text": "Il Premio Louis-Delluc \u00e8 un premio cinematografico francese assegnato annualmente dal 1937.\nStoria.\nIl premio \u00e8 stato fondato nel 1937 da Maurice Bessy e Marcel Idzkowski in onore di Louis Delluc (1890-1924), regista e primo giornalista francese specializzato sulla critica cinematografica nonch\u00e9 fondatore di cine-clubs.\nDal 2000, \u00e8 attribuito anche un Premio Louis-Delluc per l'opera prima.\nIl premio \u00e8 assegnato il secondo gioved\u00ec di dicembre di ogni anno al miglior film francese uscito nell'anno stesso. La giuria - attualmente presieduta da Gilles Jacob - \u00e8 composta da una ventina di critici e personalit\u00e0 del cinema ed ha luogo al ristorante parigino \"le Fouquet's\" sugli \"Champs-\u00c9lys\u00e9es\". Per analogia, \u00e8 spesso chiamato premio Goncourt del cinema.\nVi sono stati casi in cui il premio \u00e8 stato attribuito a film non ancora usciti come nel 1979 (\"Le Roi et l'Oiseau\", uscito nelle sale nel marzo seguente) e nel 1982 (\"Danton\", uscito nel gennaio seguente).\nI film premiati costituiscono un insieme particolarmente coerente di pellicole che uniscono esigenze artistiche e successo di pubblico. Sono state premiate, indifferentemente, opere prime (quelle di Jean-Paul Rappeneau nel 1965 o di Sandrine Veysset nel 1996) o pellicole di autori gi\u00e0 consacrati (come Jean-Luc Godard nel 1987 o Claude Chabrol nel 2000). Tra questi, Alain Resnais \u00e8 stato premiato tre volte (1966, 1993 e 1997) e Michel Deville due volte (1967 e 1988) cos\u00ec come Claude Sautet (1969 e 1995)."}
{"id": "260874", "revid": "235890", "url": "https://it.wikipedia.org/wiki?curid=260874", "title": "Misura di Borel", "text": ""}
{"id": "260875", "revid": "287204", "url": "https://it.wikipedia.org/wiki?curid=260875", "title": "Stokes", "text": "Lo stokes (simbolo St) \u00e8 l'unit\u00e0 di misura della diffusivit\u00e0 di materia nel Sistema CGS definito perci\u00f2 come 1\u00a0cm\u00b2/s.\nDeve il suo nome al matematico e fisico irlandese George Gabriel Stokes.\nSpesso si utilizza il cSt, equivalente nel sistema internazionale a 1\u00a0mm\u00b2/s. Particolarmente utile risulta l'uso di carte diffusivit\u00e0-temperatura che consentono di trovare valori di un tipo di diffusivit\u00e0 all'interno di un intervallo di temperature per interpolazione, noti i valori di diffusivit\u00e0 a due temperature e la classe ISO VG di appartenenza. \nLa classe ISO VG di appartenenza definisce la diffusivit\u00e0 media di un fluido in cSt ad una certa temperatura, stabilita in 40\u00a0\u00b0C. Ciascuna classe di gradazione di diffusivit\u00e0 viene definita dalla dicitura ISO VG seguita da un numero che indica proprio il valore di diffusivit\u00e0 medio in cSt alla temperatura di 40\u00a0\u00b0C. \nLe categorie vanno da ISO VG 2 a ISO VG 1500 secondo una gamma definita dal comitato tecnico ISO.\nLa seguente tabella mette in relazione la scala Engler con il centistokes cinematico con la scala SAE nei tipi di olio lubrificante:\nQuesta tabella mette in relazione i gradi Engler con i centistokes ed i gradi SAE negli oli per motori"}
{"id": "260876", "revid": "124771702", "url": "https://it.wikipedia.org/wiki?curid=260876", "title": "Filtro antiparticolato", "text": "In ingegneria meccanica il filtro antiparticolato (DPF, dall'inglese Diesel Particulate Filter) \u00e8 un componente dei motori Diesel utilizzato per abbattere le emissioni inquinanti da polveri sottili.\nStoria.\nL'adozione del filtro antiparticolato risale agli inizi del XXI secolo e si diffuse molto velocemente fra tutti i costruttori, specialmente in Europa dove i motori Diesel erano largamente adottati in virt\u00f9 dei molti vantaggi che quel motore offriva rispetto a quello a benzina. Il gruppo PSA, nel 2000, incominci\u00f2 a installare sulle proprie vetture a gasolio un filtro in grado di trattenere le particelle inquinanti presenti nei gas di scarico (PM10); la tecnologia, coperta da brevetto, sfruttava la \"cerina\" (ossido di cerio) e venne usata per la prima volta su una Peugeot 607 con la denominazione commerciale \"FAP\" (in Italia erroneamente utilizzata per identificare tutti i DPF). Tale soluzione venne subito proposta anche dalle altre maggiori case automobilistiche, le quali proposero sistemi analoghi a quello PSA, ma tutti aventi il medesimo fine: abbattere le emissioni di particolato dei motori Diesel. Questi sistemi vennero internazionalmente identificati come DPF, \"Diesel Particulate Filter\", e pur basandosi tutti su brevetti diversi avevano un principio di funzionamento analogo. Questa esplosione veloce e globale a livello europeo cre\u00f2 un vero e proprio impatto mediatico, con critiche e opinioni contrastanti che durano anche fino ai giorni nostri.\nFunzionamento.\nSebbene ci siano diverse tipologie di filtri in commercio, il funzionamento di base \u00e8 il medesimo per tutti.\nUn software di diagnosi e gestione monitora continuamente il filtro per assicurare un corretto funzionamento e una corretta manutenzione dello stesso, il filtro in questione \u00e8 a sua volta abbinato a un precatalizzatore e ha lo scopo di filtrare le polveri sottili. Esistono modelli dotati anche di un terzo elemento: un sistema che aggiunge un additivo al carburante; tuttavia i sistemi pi\u00f9 diffusi sono progettati senza questo ulteriore passaggio. L'additivo permette al sistema di ridurre la temperatura necessaria per effettuare il sistema di rigenerazione, ma la maggiore diffusione di sistemi senza additivo ha dimostrato la non reale necessit\u00e0 di questo passaggio ulteriore, che complica il sistema e costringe il guidatore a interventi di rabbocco (anche se occasionali).\nIl filtro s'intasa nel tempo, per cui \u00e8 necessario prevedere una sua periodica fase di pulizia che viene gestita in maniera automatica dalla centralina motore. Tale fase \u00e8 denominata \"rigenerazione\". Durante la rigenerazione viene rilasciato gasolio nel condotto di scarico (tramite post-iniezione ritardata oppure con un apposito iniettore nel condotto di scarico) che brucia all'interno del filtro, innalzandone la temperatura ed effettuando cos\u00ec la pulizia. \nNei modelli dotati di additivo (contenuto in una sacca inserita in un vano apposito) l'autonomia del serbatoio rabboccabile \u00e8 variabile, ma comunque sufficiente per diverse decine di migliaia di chilometri, mentre nei modelli in cui va sostituita la sacca esaurita con una nuova (cio\u00e8 non si pu\u00f2 rabboccare la quantit\u00e0 necessaria di additivo) l'autonomia varia molto da sistema a sistema.\nEsistono dei sistemi professionali, ovvero da effettuare presso autofficina, che permettono di ripulire a fondo il filtro che deve essere pertanto smontato e consegnato a imprese terze specializzate. Questi procedimenti sono eseguiti solitamente con chilometraggi assai elevati.\nEffetti sull'ambiente e salute.\nL'obiettivo principale di questo dispositivo \u00e8 il rispetto dei limiti di emissione Euro 4 e successivi e quindi la diminuzione del PM10 di origine carboniosa emesso dai motori Diesel, particolarmente pericoloso in quanto contiene sostanze fortemente tossiche come gli idrocarburi policiclici aromatici.\nStudi a favore.\nIn base a studi sperimentali, il DPF ha dimostrato notevole efficacia nella cattura del particolato emesso dai motori Diesel. In particolare, secondo le misurazioni effettuate dall'Istituto Sperimentale per i Combustibili, le polveri vengono abbattute di 7 volte in massa e di 10\u00a0000 volte in numero.\nL'efficacia di cattura del filtro \u00e8 stata inoltre verificata fino a particelle delle dimensioni di 10 nanometri (quindi anche per parte delle cosiddette nanoparticelle).\nLa tecnologia DPF \u00e8 stata anche premiata da Legambiente e Regione Lombardia con il premio \"Innovazione Amica dell'Ambiente 2003\". Una sintesi tecnica \u00e8 a disposizione tramite il sito del MIT.\nControversie.\nQuesti studi vengono da altri contestati in quanto le misurazioni non sono state effettuate su tempi abbastanza lunghi e quindi non comprendono la fase di rigenerazione del filtro, che \u00e8 la pi\u00f9 critica.\nInfatti, a tal proposito, alcuni studi dell'Agip hanno dimostrato una maggiore produzione di nanopolvere da parte di questo dispositivo durante le fasi di rigenerazione, anche se su livelli non superiori a quelli che si registrano sui veicoli non dotati di DPF. Secondo lo studio dell'Agip le nanoparticelle prodotte dai motori Diesel sarebbero prevalentemente volatili (cio\u00e8 non comprese nel particolato comunemente inteso) e costituite soprattutto di acido solforico e composti organici pesanti, oltre che in gran parte da residui carboniosi (p.\u00a043).\nLo studio evidenzia altres\u00ec la quasi completa inefficacia dei comuni metodi di determinazione gravimetrica delle \"polveri\" (PM10) per la determinazione dell'effettiva quantit\u00e0 delle \"polveri ultrafini\" (&lt; 0,1\u00a0\u00b5m) e \"nanopolveri\" (&lt; 0,05\u00a0\u00b5m).\nUno studio del Transport &amp; Environment concluso nel gennaio del 2020 ha evidenziato come il FAP generi picchi estremamente elevati di polveri sottili durante le fasi di rigenerazione, le quali sono pi\u00f9 frequenti e prolungate dell'atteso e avvengono anche in citt\u00e0 (quando invece era attesa solo ad alte velocit\u00e0 e quindi fuori dai centri abitati), situazioni che o non vengono rilevate dai test o che vengono scartate.\nAzioni e comportamenti.\nNel 2011 le controversie sulla sua efficacia indussero il Codacons a portare in tribunale la Regione Lombardia per due delibere che favorirebbero il loro uso.\nDopo lo scandalo Dieselgate della Volkswagen nel 2015, dove i mezzi erano dotati di strategie per eludere il sistema di controllo, \u00e8 stata evidenziata la facilit\u00e0 della rimozione del dispositivo e la conseguente inefficacia dei controlli sulle vetture che montano questo dispositivo."}
{"id": "260877", "revid": "466539", "url": "https://it.wikipedia.org/wiki?curid=260877", "title": "Token", "text": "Il termine inglese token (letteralmente gettone, simbolo) pu\u00f2 riferirsi a:"}
{"id": "260881", "revid": "1982", "url": "https://it.wikipedia.org/wiki?curid=260881", "title": "Shkod\u00ebr", "text": ""}
{"id": "260882", "revid": "767487", "url": "https://it.wikipedia.org/wiki?curid=260882", "title": "La pazza storia del mondo", "text": "La pazza storia del mondo (\"History of the World, Part I\") \u00e8 un film scritto, diretto e prodotto da Mel Brooks, che rivede in modo stravagante e canzonatorio la storia a partire dalla preistoria fino alla rivoluzione francese.\nIl film \u00e8 stato distribuito in edizione home video con il titolo La pazza storia del mondo - Parte I, riprendendo il titolo originale.\nTrama.\nPreistoria.\nSi inizia dagli ominidi con evidente riferimento (anche nelle musiche) a \"\" di Stanley Kubrick, si prosegue subito e si fa la conoscenza di Gunga il capo degli abitanti delle caverne.\nIn quest'epoca viene rivelata l'origine della musica (un masso lanciato da Gunga sul piede del suo compagno), del primo decesso e dei primi matrimoni (colpo in testa e \"rapimento\"!).\nBibbia.\nSegue un breve intermezzo in cui viene mostrato Mos\u00e8 che riceve 15 comandamenti da Dio. Li incide su 3 tavole di pietra, 5 su ognuna. Al momento di mostrarli al popolo una tavola per\u00f2 cade e restano solo i famosi dieci comandamenti (parodia del kolossal \"I dieci comandamenti\"). L'ironia di Brooks sembra suggerire che a causa di un banale errore forse tutti i credenti non hanno saputo dell'esistenza di un terzo dei comandamenti, con la possibilit\u00e0 quindi che li abbiano trasgrediti: l'errore di Mos\u00e8-Brooks verrebbe quindi pagato anche dall'intera umanit\u00e0.\nAntica Roma.\nDa qui il film effettua un salto temporale fino all'Impero Romano dove Comicus, un \"filosofo impegnato\" (ovvero un venditore di fumo) e commediante a tempo perduto, viene ingaggiato per uno spettacolo comico alla residenza imperiale di Nerone, il \"Caesar's Palace\".\nPrima di giungervi s'imbatte insieme al suo agente Drittus in un'asta di schiavi dove Josephus, uno schiavo etiope rimasto \"invenduto\", cerca, con una serie di esilaranti gag, di spacciarsi per ebreo per non andare in pasto ai leoni del Colosseo. Ci\u00f2 sembra non bastare ma grazie all'aiuto di Miriam, una vergine vestale, che \u00e8 riuscita ad ottenere l'intervento dell'Imperatrice Nympho, Josephus \u00e8 salvo ed \u00e8 anche assunto come coppiere presso il palazzo imperiale.\nAl Palace, Comicus dice durante lo spettacolo diverse battute politicamente scorrette nei confronti della politica romana che, naturalmente, scatenano l'ira dell'Imperatore Nerone. Cos\u00ec, Comicus, Josephus, Drittus e Miriam iniziano una rocambolesca fuga a bordo di una biga, che li porta alfine in Palestina, dove troveranno lavoro come camerieri in una locanda. Qui Comicus entra in una sala, mentre un uomo, circondato da dodici amici, esclama: \"questa sera uno di voi mi tradir\u00e0!\". Poco dopo entra anche un certo \"Leonardo\", per realizzare un quadro...\nInquisizione spagnola.\nQuesto breve intermezzo musicale mostra il capo dell'inquisizione (Mel Brooks) Torquemada che si esibisce in un musical in una abbazia piena di Ebrei messi alla gogna, nelle gabbie.\nRivoluzione francese.\nL'ultima parte del film \u00e8 ambientata durante la rivoluzione francese. Luigi XVI, completamente assorto nella sua edonistica quanto triviale vita, lascia il popolo nella miseria. Avvertito dal conte de Monet su d'un imminente rivolta del popolo, decide di trovare un sostituto affinch\u00e9 possa fuggire indisturbato dalla Francia. La scelta ricade su Jacques, il gar\u00e7on pip\u00ed, fisicamente identico in tutto e per tutto al monarca. Il piano funziona e, quando scoppia la rivoluzione, il povero Jacques viene catturato dalla folla inferocita ma, quando sta per essere ghigliottinato, arriva Josephus su una biga direttamente dall'Impero Romano e lo salva portandolo con s\u00e9 e lasciando l\u00ec il vero Luigi.\nLa conclusione.\nPrima dei titoli di coda, parte una specie di \"promo\" dove si anticipano i contenuti del seguito, \"La pazza storia del mondo - Parte 2\". In realt\u00e0 non era stato previsto alcun seguito: si trattava solo di uno scherzo, con un riferimento storico.\n\"The History of the World\" \u00e8 infatti un'opera scritta da sir Walter Raleigh mentre si trovava prigioniero nella Torre di Londra. Riusc\u00ec a completarne solo il primo volume prima di venire decapitato.\nRiferimenti a sequel si presentano in altri film di Brooks: \"Balle spaziali\", secondo il personaggio Yogurt (parodia di Yoda di Guerre stellari) avrebbe dovuto essere seguito da \"Spaceballs 2 - Se troveremo un produttore per farlo\". In \"Robin Hood - Un uomo in calzamaglia\", nella ripresa rap, si accenna a \"Robin Hood 2\" nel testo inglese."}
{"id": "260883", "revid": "1982", "url": "https://it.wikipedia.org/wiki?curid=260883", "title": "Shkodra", "text": ""}
{"id": "260884", "revid": "2178", "url": "https://it.wikipedia.org/wiki?curid=260884", "title": "Giant's Causeway", "text": ""}
{"id": "260885", "revid": "1982", "url": "https://it.wikipedia.org/wiki?curid=260885", "title": "Gjirokaster", "text": ""}
{"id": "260886", "revid": "2178", "url": "https://it.wikipedia.org/wiki?curid=260886", "title": "Sentiero del gigante", "text": ""}
{"id": "260887", "revid": "767487", "url": "https://it.wikipedia.org/wiki?curid=260887", "title": "Robin Hood - Un uomo in calzamaglia", "text": "Robin Hood - Un uomo in calzamaglia (\"Robin Hood: Men in Tights\") \u00e8 un film del 1993 diretto da Mel Brooks.\nBuona parte del film \u00e8 una parodia di \"Robin Hood - Principe dei ladri\" (1991) di Kevin Reynolds, con Kevin Costner, anche se molte scene sono le parodie di quelle de \"La leggenda di Robin Hood\" (1938). Non mancano comunque riferimenti ad altri film, quali \"Il padrino\" (1972) di Francis Ford Coppola, \"Mezzogiorno e mezzo di fuoco\" (1974) e \"La pazza storia del mondo\" dello stesso Mel Brooks. Il film raccoglie le idee seminate nel 1975 da Mel Brooks nel suo telefilm \"Le rocambolesche avventure di Robin Hood contro l'odioso sceriffo\"; inoltre, Dick Van Patten, che qui interpreta l'abate, aveva interpretato Frate Tuck nello stesso telefilm.\nTrama.\nIl prode Robin di Locksley, tornato a nuoto dalla Terrasanta fino al suo castello in Inghilterra dopo essere fuggito dalle prigioni di Gerusalemme, si trova davanti ad un'amara sorpresa: le terre della sua famiglia, che durante la sua permanenza all'estero \u00e8 stata sterminata da un'incredibile congiuntura di eventi sfortunati, sono state infatti espropriate dai creditori in pagamento delle tasse arretrate. Dopo aver salvato un ragazzo di colore, Etc\u00ec, figlio del suo compagno di fuga Starnit e giunto in Inghilterra aver recuperato il suo fedele servitore cieco Bellosguardo, Robin si rivolta contro il piagnucoloso principe Giovanni e il suo fidato tirapiedi, lo sceriffo Smervino di Ruttingham, e chiama a raccolta i popoli oppressi dalla tirannia del principe. Nascono cos\u00ec gli \"Allegri Compagni della Foresta\", capitanati da Robin Hood e dal suo fido secondo, il tonto Little John.\nFrattanto, alla corte del principe Giovanni, la nobile Lady Marian di Batman sogna l'arrivo dell'uomo che le ruber\u00e0 il cuore e, soprattutto, le porter\u00e0 finalmente la chiave della sua cintura di castit\u00e0 in acciaio inossidabile. Resistendo ai rozzi tentativi di corteggiamento da parte dello sceriffo di Ruttingham, la fanciulla si innamora di Robin e tenta di salvarlo dalla trappola che lo sceriffo ha ordito per catturarlo: con l'aiuto del mafioso Don Giovanni, Ruttingham trama infatti di attirare Robin in un torneo di tiro con l'arco e di farlo uccidere a tradimento dai sicari di Don Giovanni.\nNaturalmente, Robin non \u00e8 in grado di resistere alla sfida e partecipa al torneo, durante il quale viene catturato e condannato a morte. Pur di salvargli la vita, Lady Marian si offre per\u00f2 di sposare lo sceriffo di Ruttingham, matrimonio che sfuma quando Robin viene liberato dai suoi compari. Nel duello fatale che ne consegue, Ruttingham viene trapassato a morte dalla spada di Robin, ma l'orrenda maga del castello, Latrina, lascivamente innamorata di lui, gli offre la salvezza in cambio della promessa di sposarla. Durante il duello si scopre che la chiave che Robin aveva ricevuto in eredit\u00e0 dal padre, e che si diceva aprisse \"il pi\u00f9 grande tesoro di tutto il reame\", si rivela essere proprio della misura giusta del lucchetto della cintura di Marian. Re Riccardo torna infine dalle Crociate e decreta che il fratello Giovanni venga rinchiuso nella Torre di Londra come attrazione turistica come punizione.\nPremi.\n1994 - Young Artist Award "}
{"id": "260888", "revid": "205250", "url": "https://it.wikipedia.org/wiki?curid=260888", "title": "Max M\u00e9reaux", "text": "Studi\u00f2 musica al Conservatorio di Parigi con Jacques Cast\u00e9r\u00e8de.\nCome compositore, ha composto musica da camera e musica per orchestra sinfonica, per voce e per pianoforte. Come musicologo, \u00e8 autore di libri sulla musicoterapia. (\"Musicoterapia: ritmi armonia e salute\" / L\u00e9on Bence, Max M\u00e9reaux, - Milano: Xenia)"}
{"id": "260891", "revid": "767487", "url": "https://it.wikipedia.org/wiki?curid=260891", "title": "Brian di Nazareth", "text": "Brian di Nazareth (\"Monty Python's Life of Brian\") \u00e8 un film del 1979 diretto da Terry Jones.\nSi tratta del terzo lungometraggio, scritto, diretto e interpretato dal gruppo comico inglese Monty Python.\nTrama.\nNato contemporaneamente a Ges\u00f9 in una capanna accanto alla sua grotta, Brian viene subito scambiato dai magi per il Bambino che cercano, e perci\u00f2 essi offrono i loro doni alla sua petulante madre, ma accortisi subito dell'errore, tornano a riprenderseli.\nTrentatr\u00e9 anni dopo, Brian, giovane giudeo, assiste da lontano al discorso delle \"Beatitudini\" tenuto da Ges\u00f9, ma, sia per la distanza che per le chiacchiere e le liti delle persone vicine, non riesce ad afferrare bene le parole pronunciate dal Maestro e non riesce a comprenderne appieno il significato. Eppure, in Brian cominciano a maturare nuove idee di rivalsa sociale.\nLa madre lo persuade ad accompagnarla a una lapidazione, una pratica consentita solo agli uomini ma frequentata solo da donne con lunghe barbe finte. In programma vi \u00e8 l'esecuzione di un vecchio, colpevole di aver pronunciato invano il nome di Geova, ma il giudice commette lo stesso errore nel riprendere la folla e viene lapidato al posto del condannato.\nBrian \u00e8 affetto da una profonda crisi e riesce finalmente a farsi confessare dalla madre perch\u00e9 si sente tanto fuori posto e perch\u00e9 ha un naso tale da essere spesso chiamato \"nasone\". Il motivo \u00e8 che in realt\u00e0 suo padre era un romano, sparito subito dopo essere stato con sua madre. La rivelazione sconvolge Brian, che per reazione si proclama ossessivamente ebreo.\nProprio per l'ansia di provarlo, Brian entra in un'organizzazione rivoluzionaria anti-imperialista, il \"Fronte Popolare di Giudea\" (il cui nome non a caso richiama il Fronte Popolare di Liberazione della Palestina), che vuole liberare la Palestina dall'occupazione romana. Il giovane entra in contatto con i rivoluzionari durante uno spettacolo nel fantomatico \"Colosseo\" di Gerusalemme, nel quale alcuni inservienti raccolgono i pezzi di cadavere frutto della \"matin\u00e9e\" dedicata alle scuole. Brian partecipa a una riunione del gruppo che, sulla falsariga dei gruppi rivoluzionari moderni (volutamente parodiati), prepara un \"comunicato stampa\" per condannare l'imperialismo romano, riconoscendo tuttavia che i romani hanno portato in Palestina notevoli progressi quali acquedotti, strade, ponti, fogne ecc...\nPer provare il suo coraggio, i rivoluzionari incaricano Brian di scrivere, nottetempo, la frase \"Romani andate a casa\" (citazione dello \"Yankee go Home\" delle dimostrazioni contro la Guerra del Vietnam) sul muro del palazzo del governatore. Poco avvezzo alle complicazioni della lingua latina, mentre scrive \"Romanes eunt domus\", Brian viene colto sul fatto da un legionario pi\u00f9 ligio alla forma che alla sostanza: questi tiene infatti a Brian una lezione di grammatica col gladio spianato, obbligandolo per punizione a riscrivere la frase giusta (\"Romani ite domum\") cento volte. All'alba, dopo aver tappezzato la facciata del palazzo del governo con la frase incriminata ed essere sfuggito al conseguente inseguimento da parte di un plotone di legionari, Brian diventa l'idolo degli affiliati al \"Fronte Popolare della Giudea\" per la prodezza dell'impresa, ma i Romani iniziano a tenerlo d'occhio.\nSfuggito per caso a una severa punizione, viene scambiato dalla folla per un messia dopo aver pronunciato poche frasi di semplice buonsenso, condito comunque da una certa confusione. Inseguito dalla folla, a un certo punto Brian incontra un vecchio eremita dalla folta barba che inizia a parlare e a gridare dopo 18 anni di rigoroso silenzio e meditazione - ma solo per imprecare, dal momento che Brian gli ha schiacciato un callo: la folla, che ha inseguito Brian il Messia (raccogliendo persino un suo sandalo come reliquia), scambia l'evento per un prodigio, e sparge la voce sulla sua santit\u00e0.\nDopo una notte trascorsa con l'amata Judith, un'altra rivoluzionaria dello stesso movimento, Brian trova al mattino, davanti alla propria casa, una moltitudine entusiasta, cui si presenta ignaro e, inizialmente, completamente nudo. Brian tiene loro un discorso in cui li esorta, con scarsi risultati, a pensare con la propria testa. Interviene anche la madre, chiedendo alla folla di disperdersi, ma l'unica risposta che ottiene \u00e8 \"\u00c8 lui, \u00e8 il messia!\". Arrestato come sobillatore dai soldati romani, viene condotto davanti a Pilato, grottesco personaggio caratterizzato da evidente rotacismo, in procinto di organizzare una grandiosa crocifissione con moltissimi condannati. Pilato tiene un discorso a una folla divertita e irriverente, coadiuvato dal suo compagno Marco Pisellonio, a sua volta affetto da sigmatismo.\nBrian, ormai messo fra i crocifiggendi, confessa invano di essere il figlio bastardo di un centurione romano; poi, quando la folla chiede, secondo l'uso, la liberazione di un condannato e grida il suo nome, Pilato manda i soldati a salvarlo, ma essi liberano per errore un altro, e Brian viene innalzato sulla croce. L'esaltata Judith lo ringrazia, senza neppure tentare di salvarlo, perch\u00e9 il movimento ha bisogno di un martire. Giunta successivamente Mandy, la madre di Brian sempre pi\u00f9 petulante, invece di preoccuparsi per il figlio lo rimprovera senza soccorrerlo; il giovane si appresta cos\u00ec a morire mentre gli altri compagni crocifissi cantano in coro la celebre \"Always Look on the Bright Side of Life\".\nProduzione.\nIl primo germe di idea sul film fu una risposta improvvisata da Eric Idle alla domanda dei giornalisti su quale sarebbe stato il prossimo progetto dei \"Monty Python\" dopo il successo di \"Monty Python e il Sacro Graal\":\nLe potenzialit\u00e0 dell'idea fecero presto presa tanto nella mente dei \"Monty Python\" quanto in quella di produttori e distributori. La raccolta di fondi pertanto non fu problematica quanto quella del film precedente, almeno nella fase iniziale. Ritiratisi a Barbados per stendere la sceneggiatura, i \"Python\" decisero di incentrare la storia non su Ges\u00f9 ma su un suo contemporaneo, per avere pi\u00f9 libert\u00e0 di manovra. La scrittura a sei mani procedette, come abitudine del gruppo, secondo la forma degli sketch comici, incastonati per\u00f2 nella struttura del racconto. Quando i dirigenti della EMI lessero lo script, ritirarono improvvisamente la loro parte di finanziamento. George Harrison, venuto a sapere che forse il film non si sarebbe fatto, finanzi\u00f2 con entusiasmo il progetto con 4 milioni di dollari, ipotecando la sua casa di Friar Park. Per produrre il film George Harrison fond\u00f2 apposta una sua casa di produzione cinematografica, la HandMade Films. Con questa produsse poi svariate pellicole (incluse quelle dirette da Terry Gilliam) sino al 1994, quando fu costretto a venderla. George Harrison compare anche in un cameo nel ruolo del \"sig. Papadopoulis\" che, vestito di rosso in mezzo a una folla durante una festa, non fa altro che guardare in camera e salutare.\nDopo l'esperienza della regia nel film \"Monty Python e il Sacro Graal\", si decise che Jones sarebbe stato il regista e Gilliam lo scenografo. Gilliam inoltre svilupp\u00f2 le sequenze animate dei titoli di testa e dell'astronave extraterrestre. Il ruolo del protagonista venne assegnato a Chapman, che a opinione di tutti era il migliore nell'interpretare il lato umano dei personaggi. Determinante fu il fatto che in quel periodo Chapman fosse appena uscito dall'alcolismo. Il ruolo di Brian doveva essere originariamente interpretato da John Cleese. Il film fu girato in Tunisia con ampio uso di comparse locali. Il set tunisino viene proposto nel documentario geografico interpretato da Michael Palin, nel celebre ciclo \"I viaggi di Michael Palin\". L'attore Spike Milligan era in vacanza in Tunisia mentre il film stava per essere girato. Quando i Python si accorsero che era nelle vicinanze, gli offrirono una parte: \u00e8 un membro della folla che insegue Brian.\nCast.\nTutti i personaggi con i nomi scritti nella sceneggiatura:\nI nomi di alcuni personaggi non sono menzionati nel film.\nColonna sonora.\nSpezzoni del film sono stati riprodotti sul disco con intermezzi di Chapman e Idle.\nDistribuzione.\nItalia.\nLa pellicola usc\u00ec in Italia solo nel 1991. Nel gennaio del 2008 venne pubblicata un'edizione del film in DVD e Blu-ray disc. Si tratta della versione definita \"\"The immaculate edition\", pubblicata su due dischi e che include gli stessi contenuti speciali dell'omonima edizione inglese. Tale edizione venne interamente ridoppiata in italiano, con voci diverse da quella della versione del 1991.\nIl dialogo fuori campo alla fine del film non \u00e8 presente in lingua originale, ma \u00e8 stato aggiunto nel doppiaggio italiano del 1991 con le voci di Mario Cordova e Massimo Lodolo.\nNorvegia.\nIl film fu censurato in molti paesi, fra cui la Norvegia. Per questo motivo molti cinema svedesi che proiettavano il film recavano in cartellone la scritta: \nAccoglienza.\nIl tema del film non manc\u00f2 di scatenare critiche da parte delle autorit\u00e0 religiose ed \u00e8 plausibile che fu questo a ritardarne l'uscita in Italia di 12 anni.\nCritica.\nA proposito di \"Brian di Nazareth\" Richard Dawkins ha affermato che \"\u00e8 un film molto divertente oltre che una perfetta satira sulla nascita e lo sviluppo delle religioni.\"\nLa satira religiosa.\nIn questo film i \"Monty Python\" rispettano in toto la figura di Ges\u00f9. \u00c8 un rispetto che si pu\u00f2 considerare perfino atipico nella loro opera, basti pensare a quante volte abbiano ridicolizzato lo stesso Dio cristiano (per esempio quando affida la missione ad Art\u00f9 nel \"Graal\" e quando gioca con due Terre diverse nel \"Senso della vita\"). Cleese afferm\u00f2 che dopo aver analizzato Ges\u00f9, non trovarono niente da ridicolizzare in lui, e allora rivolsero le loro attenzioni su chi lo circondava.\nNon bisogna dimenticare quanto fosse importante, per i fini comici del gruppo, il contrasto tra la situazione e l'ambiente: quest'ultimo infatti doveva essere sempre quanto pi\u00f9 mitico possibile, in contrasto con la stupidit\u00e0 della scena. Ges\u00f9 entra quindi a far parte dello sfondo, e ridicoli appaiono i personaggi in primo piano (per esempio gli spettatori del Discorso della Montagna, o il lebbroso che \u00e8 stato miracolato).\nIl ridicolo cade appunto sulle azioni umane, e inevitabilmente ne rimane coinvolto anche lo spirito religioso. Ecco quindi che le persone pronte a venire travolte dalla fede si rivelano in realt\u00e0 prive del minimo spirito critico, e finiscono per adorare Brian. La comicit\u00e0 in senso bergsoniano deride i comportamenti dannosi per la societ\u00e0, e in questo senso il film invita a chiedersi \"sono anch'io cos\u00ec?\" piuttosto che proporsi come ritratto fedele della cristianit\u00e0.\nJones afferma che il film non pu\u00f2 considerarsi \"blasfemo\" in quanto non attacca la figura divina, ma \u00e8 in effetti \"eretico\" in quanto attacca i fondamenti della religione che da quella figura deriva.\nLa reazione della Chiesa cattolica.\nLe autorit\u00e0 religiose cattoliche accusarono il film di blasfemia. Cleese e Palin parteciparono a un dibattito televisivo dove fronteggiarono il vescovo di Southwark e Malcolm Muggeridge che, arrivati in ritardo, videro solo la parte finale di un estratto del film e continuarono a sostenere che Brian rappresentasse proprio Ges\u00f9.\nInfluenza culturale.\nA partire dalla 63\u00aa Mostra internazionale d'arte cinematografica di Venezia del 2006, l'UAAR ha istituito il \"Premio Brian\", che intende premiare \"un film che evidenzi ed esalti i valori del laicismo, cio\u00e8 la razionalit\u00e0, il rispetto dei diritti umani, la democrazia, il pluralismo, la valorizzazione delle individualit\u00e0, le libert\u00e0 di coscienza, di espressione e di ricerca, il principio di pari opportunit\u00e0 nelle istituzioni pubbliche per tutti i cittadini, senza le frequenti distinzioni basate sul sesso, sull'identit\u00e0 di genere, sull'orientamento sessuale, sulle concezioni filosofiche o religiose\".\nOpere derivate.\nNel 2011 la BBC ha prodotto un film per la TV (\"Holy Flying Circus\") diretto da Owen Harris che ripresenta le polemiche sul film vissute dal gruppo."}
{"id": "260892", "revid": "767487", "url": "https://it.wikipedia.org/wiki?curid=260892", "title": "Il laureato", "text": "Il laureato (\"The Graduate\") \u00e8 un film del 1967 diretto da Mike Nichols, basato sul romanzo omonimo di Charles Webb.\nNel 1996 \u00e8 stato scelto per la conservazione nel National Film Registry della Biblioteca del Congresso degli Stati Uniti d'America.\nNel 1998 l'American Film Institute l'ha inserito al settimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al diciassettesimo posto.\nRimasta celebre la colonna sonora cantata da Simon &amp; Garfunkel.\nTrama.\nBenjamin Braddock, un giovane di buona famiglia, torna a casa in California dopo avere terminato il \"college\" e qui viene organizzata per lui una festa con tutti gli amici dei suoi genitori, per quanto egli non gradisca il festeggiamento e preferirebbe stare solo con i propri pensieri. Il giovane \u00e8 infatti disorientato e preoccupato per il proprio futuro. Tra gli invitati alla festa c'\u00e8 Mrs. Robinson, moglie del socio d'affari del sig. Braddock, la quale approccia Ben e, con la scusa di farsi riaccompagnare a casa sua, tenta di sedurlo. Un attimo prima del rientro del marito, Ben riesce a liberarsi e ad andare via.\nTuttavia dopo qualche giorno, Ben chiama Mrs. Robinson, invitandola in un hotel dove consuma con lei il suo primo rapporto sessuale. Da quel momento i due continueranno a frequentarsi regolarmente nei mesi successivi. Il ragazzo passer\u00e0 l'estate nell'indolenza, tra la piscina dei suoi genitori e gli incontri clandestini con la donna. Mrs. Robinson gli confessa tra le altre cose di essersi sposata perch\u00e9 incinta di sua figlia Elaine, e fa giurare a Benjamin che star\u00e0 alla larga dalla ragazza. Ma un giorno, su insistenza dei propri genitori, Ben si trova costretto a invitare Elaine a uscire con lui. La sera dell'appuntamento il ragazzo \u00e8 inizialmente spiacevole e scontroso, ma poi le cose prendono una piega diversa e Benjamin le confida addirittura di essere stato amante di una donna sposata e madre, chiarendo per\u00f2 che adesso la loro relazione \u00e8 finita. Deciso a rivedere Elaine, Ben torna il giorno seguente davanti a casa sua, ma ad attenderlo trova Mrs. Robinson, che minaccia di parlare con la figlia della loro relazione. La situazione \u00e8 concitata e Ben, preso dalla disperazione e temendo di perdere Elaine, sceglie di rivelare personalmente a questa la verit\u00e0. Tuttavia la ragazza \u00e8 sconvolta da questa rivelazione e lo caccia via.\nBen \u00e8 distrutto per la perdita: la relazione con Mrs. Robinson non ha avuto per lui nessun valore, mentre di Elaine sente d'essere innamorato veramente. Senza perdersi d'animo, Ben si trasferisce a Berkeley, dove si trova Elaine, prendendo una stanza da un affittacamere per studenti. Qui scopre che la ragazza si \u00e8 da poco fidanzata con un giovane di nome Carl, ma dopo una serie di ostinati tentativi riesce a riconquistarla. I due progettano di sposarsi, ma il loro rapporto si interrompe di nuovo bruscamente quando il Sig. Robinson, venuto a sapere anch'egli dalla moglie della sua relazione con Benjamin e che questi si \u00e8 trasferito a Berkeley per stare vicino a Elaine, porta via sua figlia dall'universit\u00e0. A questo punto comincia la ricerca disperata da parte del giovane della sua amata: dapprima va alla casa di lei e vi entra di nascosto, ma trova solo Mrs. Robinson, che dopo aver chiamato la polizia lo informa che presto Elaine non sar\u00e0 pi\u00f9 una donna libera, in quanto il suo matrimonio \u00e8 alle porte. Ben, adirato con la donna per averlo cos\u00ec tanto ostacolato e aver spinto la figlia al matrimonio, fugge promettendole che trover\u00e0 sua figlia.\nMancano ormai solo poche ore al matrimonio di Elaine e Ben deve scoprire dove si svolger\u00e0 la cerimonia e precipitarsi il pi\u00f9 velocemente possibile, per impedire che Elaine si sposi. Ottenuta l'informazione dai compagni d'universit\u00e0 di Carl, dopo una corsa affannosa e spericolata, prima a bordo della sua Alfa Romeo Duetto e, dopo aver finito la benzina, a piedi, riesce a trovare la chiesa, ma \u00e8 troppo tardi poich\u00e9 il rito nuziale si \u00e8 appena concluso. Il protagonista irrompe allora in chiesa urlando disperatamente il nome di Elaine, e, tra l'incredulit\u00e0 e la rabbia dei presenti, la ragazza gli corre incontro. I parenti degli sposi s'avventano sul ragazzo, ma brandendo un grosso crocifisso Benjamin riesce a divincolarsi ed a rinchiuderli all'interno della chiesa usando lo stesso crocifisso come un chiavistello. I due, lei ancora in abito nuziale bianco, salgono sul primo autobus di passaggio, andando via finalmente insieme verso una destinazione ignota. Mentre l'autobus si allontana, i loro sorrisi svaniscono lentamente.\nProduzione.\nIl produttore Lawrence Turman acquist\u00f2 i diritti cinematografici del libro gi\u00e0 nel 1964, per mille dollari, e propose di dirigere il film a Mike Nichols, che conosceva come regista teatrale ma che a quella data non aveva ancora debuttato al cinema. Furono coinvolti diversi sceneggiatori, in successione, prima di arrivare a un testo soddisfacente per Nichols: nei titoli di testa la sceneggiatura \u00e8 attribuita a \u00abCalder Willingham e Henry Buck\u00bb non perch\u00e9 sia stata scritta dai due insieme, a quattro mani, ma perch\u00e9 pur avendo Nichols scartato quella di Willingham, questi ottenne con un arbitrato di venir comunque citato nei crediti.\nAll'inizio la produzione cercava attori biondi e atletici perch\u00e9 nel romanzo Ben \u00e8 alto 1,80, ha gli occhi azzurri, i capelli biondi (come per esempio il giovanottone che sposa Elaine nel finale) e pratica surf. Buck Henry ha dichiarato che essendo appunto i protagonisti della storia dei tipici sud-californiani, Wasp e surfisti il cast ideale cui pensavano era composto da Doris Day nel ruolo della signora Robinson, Robert Redford in quello di Ben, Candice Bergen nella parte di Elaine.\nPer la parte della protagonista si pens\u00f2 appunto a Doris Day, da affiancare nientemeno che a Ronald Reagan nella parte del signor Braddock, ma l'attrice manifest\u00f2 uno sdegnato rifiuto. Sembra che il ruolo sia stato rifiutato anche da Ava Gardner, che non intendeva girare scene audaci, e Patricia Neal, che non si era ancora completamente ripresa da una serie di ictus. La parte fu poi assegnata alla 36enne Anne Bancroft, che venne appositamente vestita e truccata per apparire pi\u00f9 matura.\nNichols si convinse che Redford era troppo bello e affascinante per un ruolo da \u201cimbranato\u201d come quello di Ben, cos\u00ec, pur avendo fatto molti provini, scelse lo sconosciuto e poco avvenente Hoffman, ignorando i molti che lo mettevano in guardia dal rischio di costruire il film su un volto pressoch\u00e9 nuovo, quasi un debuttante al cinema.\nLa lavorazione si svolse dal 13 marzo al 5 agosto del 1967, fra Los Angeles, Beverly Hills, Berkeley e San Francisco. Katharine Ross ha raccontato che, dopo aver faticosamente selezionato gli attori, il regista li fece provare tre settimane in studio, senza scene n\u00e9 costumi, prima di girare una sola scena. Un metodo tipicamente teatrale, come la formazione di Nichols, giudicato dall'attrice molto proficuo, perch\u00e9 consent\u00ec loro di entrare al meglio nei personaggi.\nPer la colonna sonora, Nichols volle assolutamente brani cantati da Simon e Garfunkel, che nei giorni delle riprese ascoltava in modo ossessivo.\nColonna sonora.\nNei titoli di testa si legge \"Canzoni di Paul Simon\", seguita dalle parole \"Eseguite da Simon e Garfunkel\"; infine la scritta \"Musiche aggiuntive di Dave Grusin\". Per la precisione le canzoni di Simon inserite nel film sono tre: \"The Sound of Silence\", che apre il film gi\u00e0 sui titoli di testa, e \"April Come She Will\", entrambe gi\u00e0 edite; poi \"Mrs. Robinson\", l'unica scritta per l'occasione, che arriva a met\u00e0 della pellicola. Altri brani sono \"Scarborough Fair\", appartenente alla tradizione folcloristica britannica e qui arrangiato da Simon e Garfunkel, che si sente pi\u00f9 volte, cantato o anche solo suonato e una versione alternativa di \"The Big Bright Green Pleasure Machine\" che si sente alla prima uscita di Ben ed Elaine al fast-food. La versione di \"Mrs. Robinson\" che si sente nel film \u00e8 leggermente diversa da quella poi incisa: tra l'uscita della pellicola e la registrazione del disco trascorsero tre mesi. Quando il film usc\u00ec in Italia, i giornali attribuirono correttamente le canzoni a Paul Simon, autore sia dei testi sia della musica, ma nel tempo, con il successo internazionale della coppia, \u00e8 invalsa l'abitudine di riferirsi alla colonna sonora del \"Laureato\" come \u00abmusiche di Simon e Garfunkel\u00bb.\nAccoglienza.\nIl film ebbe un successo strepitoso, tanto da diventare un film di culto, rivisto, citato, ricordato e apprezzato anche a distanza di moltissimi anni.\nLa fortuna della pellicola si deve a un insieme di fattori: le interpretazioni dei protagonisti (Dustin Hoffman, al suo primo ruolo cinematografico importante; Anne Bancroft, la donna matura che seduce il giovane laureato, Katharine Ross nella parte della giovane Elaine), l'innovativa regia di Mike Nichols, l'utilizzo delle canzoni eseguite da Simon &amp; Garfunkel (in particolare le due celeberrime canzoni \"The Sound of Silence\" e \"Mrs. Robinson\", oltre a \"Scarborough Fair\" e \"April Come She Will\"), il tema molto trasgressivo per l'epoca, le argute situazioni grottesche.\nAlcune scene, prima fra tutte la corsa disperata di Benjamin a bordo di un'Alfa Romeo Duetto rossa (vettura poi rimasta famosa proprio grazie al film stesso) e le urla in chiesa per impedire il matrimonio di Elaine, ma anche il primo incontro fra Ben e Mrs. Robinson in albergo, sono rimaste impresse nella memoria e nell'immaginario collettivo.\nIl film, prodotto nel 1967, sia pure in veste di commedia e attraverso un taglio sentimentale e non politico, avverte e in qualche modo anticipa i fermenti giovanili di ribellione che esploderanno di l\u00ec a pochi mesi nelle grandi contestazioni del 1968.\nIn tutta la pellicola viene continuamente sottolineata una sostanziale incomunicabilit\u00e0 fra i giovani (Benjamin e la sua coetanea Elaine) e il mondo degli adulti, che tentano di imporre i propri schemi perbenisti. Incomunicabilit\u00e0 che Benjamin ha non soltanto con i genitori ma anche con la signora Robinson, persino dopo esserne diventato l'amante. Benjamin non \u00e8 ancora un figlio del '68, non si ribella apertamente, non tenta di cambiare il mondo, semplicemente si limita a disobbedire, ha il coraggio di fare di testa sua, scegliendo una strada diversa da quella pensata dagli adulti.\nLa fuga finale dei due giovani in un autobus preso a caso pu\u00f2 essere vista persino come una sintesi del clima di quell'epoca, la spinta a una rottura con il conformismo imposto dalla societ\u00e0, ma attraverso una fuga inconsapevole, colma di incertezze e priva di un reale progetto.\nIn Italia.\nDopo il visto di censura (n. 52057 del 31 luglio 1968) che lo classific\u00f2 \u00abper tutti\u00bb, il film usc\u00ec nella sale italiane nella stagione 1968-1969, in date diverse secondo le citt\u00e0, come usava all'epoca: a Roma l'11 settembre, a Milano il 27 dello stesso mese, a Firenze il 15 novembre, a Torino addirittura il 16 gennaio 1969.\nIn occasione del film, Mondadori pubblic\u00f2 il libro di Webb nella collana Medusa, usando un fotogramma per copertina (la Bancroft impellicciata, con Hoffman in secondo piano). Il testo fu poi ripubblicato nella collana Oscar (1973) ed \u00e8 tuttora nel catalogo della casa editrice.\nCome avvisa il traduttore, e come sottoline\u00f2 Tullio Kezich su \"Panorama\", il titolo \"Il laureato\" \u00e8 \u00abinesatto\u00bb, o quantomeno approssimativo, ma non essendoci corrispondenza fra il sistema scolastico italiano e quello statunitense, specie a livello universitario, non c'era espressione migliore; in realt\u00e0, \u00abil termine \"graduate\" si riferisce al titolo B.A. (\"Bachelor of Arts\"), di poco superiore alla nostra maturit\u00e0\u00bb. Infatti, Benjamin all'inizio del film ha 20 anni, torna da un \"college\" (non da una \"university\") con una borsa di studio per proseguire e laurearsi, cosa che i genitori e i loro amici danno per scontato, mentre lui confida a Elaine di non volerlo, quando lei in auto gli chiede appunto se intenda continuare gli studi iscrivendosi all'universit\u00e0 (\u00abgraduate school\u00bb nella versione originale, espressione usata dal signor Braddock quando sgrida Ben \u00aballa deriva\u00bb in piscina).\nInfluenza culturale.\nDiverse scene del film sono state riprese o parodiate in numerose opere:"}
{"id": "260893", "revid": "6392", "url": "https://it.wikipedia.org/wiki?curid=260893", "title": "Il Laureato", "text": ""}
{"id": "260898", "revid": "23013", "url": "https://it.wikipedia.org/wiki?curid=260898", "title": "Prova di incompletezza di G\u00f6del", "text": ""}
{"id": "260899", "revid": "23013", "url": "https://it.wikipedia.org/wiki?curid=260899", "title": "Teorema d'incompletezza di G\u00f6del", "text": ""}
{"id": "260902", "revid": "599", "url": "https://it.wikipedia.org/wiki?curid=260902", "title": "Pi greca", "text": ""}
{"id": "260904", "revid": "124718942", "url": "https://it.wikipedia.org/wiki?curid=260904", "title": "Ken Follett", "text": "Considerato uno dei pi\u00f9 grandi narratori al mondo, ha raggiunto la prima posizione del \"New York Times best-seller list\" con molti dei suoi romanzi, tra cui \"Il codice Rebecca\", \"Un letto di leoni\", \"Mondo senza fine\", \"La caduta dei giganti\", \"L'inverno del mondo\", \"I giorni dell'eternit\u00e0\", \"La colonna di fuoco\" e \"Fu sera e fu mattina\". Due dei suoi libri, \"I pilastri della Terra\" e \"La cruna dell'ago\", sono stati inseriti nella \"lista dei 101 best seller pi\u00f9 venduti di tutti i tempi\", rispettivamente al 68\u00ba e al 92\u00ba posto. Ha venduto pi\u00f9 di 150 milioni di copie nel mondo, ed \u00e8 uno dei pi\u00f9 ricchi e famosi giallisti britannici della storia. Nel 2018 \u00e8 stato insignito dell'onorificenza di Comandante dell'Ordine dell'Impero Britannico (CBE) per i suoi servizi alla letteratura.\nBiografia.\nNasce a Cardiff, nel Galles, il 5 giugno 1949. Primo figlio di Martin Follett, un ispettore delle tasse, e di Lavinia Veenie, ha tre fratelli. Sviluppa fin da piccolo un grande interesse per la lettura. Si trasferisce a Londra con la famiglia all'et\u00e0 di dieci anni. Nel 1967 vince l'ammissione allo University College di Londra, dove studia filosofia e inizia ad impegnarsi nella politica di centro-sinistra. Si sposa con Mary nel 1968, e nello stesso anno nasce suo figlio Emanuele.\nDopo la laurea nell'autunno del 1970, intraprende un corso di giornalismo e inizia a lavorare come apprendista reporter a Cardiff nel \"South Wales Echo\". Dopo tre anni torna a Londra per lavorare nell\"'Evening News\", il telegiornale della sera. Successivamente lascia il giornalismo e diventa vice-direttore generale della piccola casa editrice di Londra \"Everest Books\". Inizia inoltre a scrivere romanzi la sera e nei fine settimana come hobby. Il successo arriva lentamente, finch\u00e9 nel 1978, con la pubblicazione di \"La cruna dell'ago\" (\"Eye of the Needle\"), un thriller ambientato durante la seconda guerra mondiale, diviene celebre in tutto il mondo. Il libro vince l'Edgar Award e diventa un film per il grande schermo che vede come protagonisti Donald Sutherland e Kate Nelligan.\nVerso la fine degli anni settanta, viene coinvolto nelle attivit\u00e0 del partito laburista britannico. Durante il suo impegno politico, conosce Barbara Hubbard, un deputato del Parlamento nelle file laburiste che in seguito diventer\u00e0 ministro della cultura nel governo di Gordon Brown. Ken e Barbara si sposano nel 1985. La coppia vive tra Londra e Stevenage (Hertfordshire), insieme a una vasta schiera di figli avuti nei matrimoni precedenti. Follett \u00e8 un grande estimatore di Shakespeare, e spesso \u00e8 possibile incontrarlo alle rappresentazioni tenute dalla \"Royal Shakespeare Company\" di Londra. Adora la musica e suona il basso in una band dal nome \"Damn Right I Got the Blues\".\nNel gennaio 2008, in occasione della presentazione di \"Mondo senza fine\" a Vitoria, in Spagna, Ken Follett ha scoperto il velo su una statua che lo ritrae a grandezza naturale, opera dello scultore basco \"Casto Solana\".\nHa fatto una breve apparizione nella miniserie televisiva \"I pilastri della Terra\" (\"The Pillars of the Earth\"), tratta dal suo celebre romanzo, come membro della famiglia di Jack Shareburg. In occasione dell'uscita della miniserie \"Mondo senza fine\" (\"World Without End\"), anch'essa tratta dal suo libro omonimo, \u00e8 stato invece protagonista di un documentario \"sull'et\u00e0 buia del medioevo\", \"Journey into the Dark Ages\".\nNel 2013 gli \u00e8 stato conferito dalla Mystery Writers of America il premio Edgar Award nella categoria \"Grand Master\" per la sua straordinaria carriera di scrittore nell'ambito del genere giallo.\nProduzione letteraria.\nTralasciando \"Lo scandalo Modigliani\", \"Alta finanza\" e i primissimi lavori di inizio carriera, la produzione letteraria di Follett passa attraverso fasi distinte.\nLa prima comprende \"La cruna dell'ago\" (1978), il suo primo romanzo di successo, e i cinque libri che lo seguono. Sono tutte variazioni del classico thriller di spionaggio. L'ambientazione \u00e8 geograficamente e cronologicamente diversa, spaziando dalla prima guerra mondiale (\"L'uomo di Pietroburgo\", 1982) alla campagna del Nordafrica (\"Il codice Rebecca\", 1980), fino ad arrivare all'odierna guerra sovietico-afghana (\"Un letto di leoni\", 1985). La seconda fase comprende quattro romanzi storici scritti tra la fine degli anni ottanta e i primi anni novanta. \"I pilastri della Terra\" (1989), ambientato nell'Inghilterra del XII secolo, si svolge parallelamente alla costruzione di una cattedrale, affiancando alla storia della chiesa la vita di svariati personaggi. \"Notte sull'acqua\" (1991) narra le vicende dei viaggiatori che abbandonano l'Inghilterra sull'ultimo volo di linea del Clipper, idrovolante di lusso diretto negli Stati Uniti alla vigilia dello scoppio della seconda guerra mondiale. \"Una fortuna pericolosa\" (1993) \u00e8 ambientato nella Londra vittoriana, e \"Un luogo chiamato libert\u00e0\" (1995) nelle colonie inglesi nord-americane ai tempi della rivoluzione americana. Cambia ancora genere nei tardi anni novanta, con un paio di libri ambientati nel presente usando le tecnologie avanzate come filo conduttore. \"Il terzo gemello\" (1996) si focalizza sugli aspetti oscuri delle biotecnologie, mentre \"Il martello dell'Eden\" (1998) sul terremoto come arma di terrore.\nRitornando nuovamente allo spionaggio in \"Codice a zero\" (2000), Follett ambienta il romanzo ai tempi del lancio del primo satellite statunitense. \"Le gazze ladre\" (2001) e \"Il volo del calabrone\" (2003) vengono invece collocati cronologicamente durante la seconda guerra mondiale. \"Nel bianco\" (2004) \u00e8 un thriller ambientato ai giorni nostri, in cui un gruppo di terroristi cerca di trafugare un virus da un laboratorio.\nSuccessivamente torna al genere del romanzo storico con \"Mondo senza fine\" (2007), sequel de \"I pilastri della Terra\". Nel 2010 pubblica \"La caduta dei giganti,\" primo capitolo della cosiddetta \"Century Trilogy\" (la trilogia del secolo), che ripercorre i principali fatti storici del Novecento, dall'incoronazione del re Giorgio V del Regno Unito fino alla caduta del muro di Berlino. Il secondo volume, intitolato \"L'inverno del mondo\" \u00e8 uscito nel 2012, mentre la terza ed ultima parte, dal titolo \"I giorni dell'eternit\u00e0,\" \u00e8 stata pubblicata nel 2014. Nel settembre 2017 torna ancora nell'Inghilterra medievale con l'uscita de \"La colonna di fuoco\", terzo libro della \"serie di Kingsbridge\". Il 15 settembre 2020 \u00e8 stato pubblicato il prequel de \"I pilastri della Terra\", intitolato \"Fu sera e fu mattina\". Il 9 novembre 2021 \u00e8 stato pubblicato in contemporanea mondiale il romanzo dal titolo \"Per niente al mondo.\"\nFollett ha venduto pi\u00f9 di 150 milioni di copie dei suoi libri in tutto il mondo.\nDiversi romanzi di Follett sono stati adattati per il cinema o per la televisione, vedendo la partecipazione di molti grandi attori, tra cui Donald Sutherland (\"La cruna dell'ago\", \"I pilastri della Terra\"), Timothy Dalton (\"Un letto di leoni\") e i premi Oscar Cliff Robertson (\"Il codice Rebecca\"), Burt Lancaster (\"Sulle ali delle aquile\") e Eddie Redmayne (\"I pilastri della Terra\").\nPosizione politica.\nIn alcuni romanzi di Follett vengono pi\u00f9 volte espresse le sue idee politiche, di cui l'autore non ha mai fatto mistero. In modo particolare nella \"\"Century Trilogy\" (la \"trilogia del secolo, composta da\" \"La caduta dei giganti\", \"L'inverno del mondo\" e \"I giorni dell'eternit\u00e0\"), che ripercorre la storia del Novecento, vengono affrontati temi come la lotta per la conquista dei diritti della classe lavoratrice contro i capitalisti, la battaglia per l'emancipazione femminile, le opportunit\u00e0 offerte dal socialismo per l'aspirazione ad una vita migliore anche per le classi sociali pi\u00f9 basse. Tuttavia, nella \"Trilogia\", oltre a una durissima condanna del fascismo, vi \u00e8 anche un assoluto rifiuto del comunismo messo in atto con la rivoluzione russa, animato in partenza da nobili ideali ma che si \u00e8 tradotto poi, secondo l'autore, in una dittatura poco egualitaria e anti-democratica, classista allo stesso modo del sistema pre-rivoluzionario facendo proprie le posizioni espresse da Bertrand Russell e definendo i membri del partito bolscevico come una categoria privilegiata alla stessa maniera della vecchia aristocrazia. \"Il laburismo non vuole la rivoluzione,\" - scrive Follett ne \"La caduta dei giganti\" - \"perch\u00e9 l'hanno gi\u00e0 provata altri popoli e abbiamo visto che non funziona. Per\u00f2 vuole un cambiamento, e subito\".\nKen Follett \u00e8 sempre stato un sostenitore del partito laburista e in particolare di Gordon Brown, mentre ha avuto dei dissapori con Tony Blair. Nel 2010 ha appoggiato la campagna di Ed Balls come nuovo leader del centro-sinistra britannico con una donazione di \u00a3100.000. Durante la campagna elettorale dichiar\u00f2: \u00abEd Balls \u00e8 l'unico candidato alla guida del partito laburista che offre un percorso di crescita economica; il suo periodo al Ministero del Tesoro, con basso indebitamento e alta crescita, mostra che \u00e8 il vero candidato del centro in queste elezioni per la guida del partito\u00bb. La moglie, Barbara Follett, da sempre impegnata nella lotta contro il razzismo e nella difesa dei diritti delle donne, \u00e8 stata ministro della cultura e del turismo durante il governo Brown. Nel 2015 Follett ha sostenuto con \u00a325.000 la candidatura di Yvette Cooper alla guida del partito laburista.\nPosizione religiosa.\nNel settembre 2010 Ken Follett ha firmato, insieme ad altre 54 figure pubbliche, una lettera aperta sul \"The Guardian\" dichiarandosi contrario alla visita di Stato di Papa Benedetto XVI nel Regno Unito. Nell'aprile 2014, in una lettera al \"Daily Telegraph\" scritta con altri noti intellettuali inglesi, ha criticato il primo ministro David Cameron per aver definito la Gran Bretagna \"un paese cristiano\"\".\nQuesti episodi potrebbero far pensare che lo scrittore sia profondamente contrario alla religione cristiana. In realt\u00e0 la sua posizione \u00e8 pi\u00f9 complessa. Nell'autunno del 2016 ha pubblicato sulla rivista londinese \"Granta\" un memoir dal titolo \"Bad Faith\", pubblicato in Italia con il titolo \"Cattiva fede\" da Edizioni Dehoniane Bologna nel 2017, nel quale spiega il suo percorso personale di fede. Follett cresce nella congregazione protestante dei Plymouth Brethen di Cardiff, in un ambiente chiuso ed opprimente, nel quale studia in modo sistematico ed approfondito la Bibbia. Entrato in crisi nel pieno dell'adolescenza, abbandona la congregazione e si iscrive all'Universit\u00e0 con un'idea: \u00abScelsi filosofia, nella speranza che potesse aiutarmi a superare i miei dubbi sull'esistenza di Dio\u00bb. Gli studi di fatto lo portano a conclusioni diametralmente opposte:\nQuesta per\u00f2 \u00e8 stata solo una tappa del suo percorso. Studiando l'architettura delle cattedrali, in particolare per la stesura de \"I pilastri della Terra\", inizia un percorso di riavvicinamento. Un altro avvenimento sollecita la sua riflessione:\nDopo questi episodi, Follett giunge ad una evoluzione della propria posizione e conclude il memoir scrivendo:\nCuriosit\u00e0.\nPoco prima della pubblicazione del libro \"La caduta dei giganti\", Ken Follett \u00e8 stato criticato da Umberto Eco, il quale, commentando il presunto parallelo tra \"I pilastri della Terra\" e \"Il nome della rosa,\" ha affermato che il primo \u00abha per\u00f2 un lungo pezzo centrale che mette in scena troppe improbabili avventure, in maniera sciatta inverosimile noiosa\u00bb e che alle \u00absciatterie nanesche\u00bb di Follett preferisce Manzoni. A queste dichiarazioni, lo scrittore gallese replic\u00f2 a tono, dichiarando che \u00ab\"Il nome della rosa\" ha un lungo pezzo centrale molto descrittivo, noioso\u00bb.\nFollett \u00e8 un grande estimatore di Ian Fleming, e ha dichiarato che uno dei suoi libri preferiti \u00e8 \"Vivi e lascia morire\". Tra i romanzi italiani, invece, lo scrittore ha definito \"Il Gattopardo\" di Giuseppe Tomasi di Lampedusa \u00abun testo davvero splendido\u00bb.\nAdattamenti.\nDi seguito sono elencati i film e le serie TV tratte dai romanzi di Ken Follett:\n\"I pilastri della Terra\", \"Mondo senza fine\" e \"La colonna di fuoco\" sono anche stati convertiti in giochi da tavolo ad opera dell'editore tedesco Kosmos (ed editi in italiano dalla casa editrice Giochi Uniti). \"I pilastri della Terra\" e \"La colonna di fuoco\" sono inoltre divenuti dei musical dal titolo, rispettivamente, \"Jordens S\u00f8jler\" e \"Den Evige Ild,\" prodotti e rappresentati a Copenaghen nel 2016. e nel 2020."}
{"id": "260905", "revid": "29244", "url": "https://it.wikipedia.org/wiki?curid=260905", "title": "Simon Myles", "text": ""}
{"id": "260906", "revid": "29244", "url": "https://it.wikipedia.org/wiki?curid=260906", "title": "Bernard L. Ross", "text": ""}
{"id": "260907", "revid": "155634", "url": "https://it.wikipedia.org/wiki?curid=260907", "title": "Zachary Stone", "text": "Biografia.\nIn Coppa del Mondo di snowboard ha esordito il 18 marzo 2007 nello halfpipe di Stoneham, in Canada (23\u00b0), e ha ottenuto il primo podio il 26 gennaio 2011 nel big air di Denver, negli Stati Uniti (2\u00b0).\nIl 15 gennaio 2011 aveva vinto la medaglia d'argento nel big air ai Mondiali di Barcellona/La Molina; tuttavia la medaglia gli fu revocata poich\u00e9 ai successivi controlli antidoping risult\u00f2 positivo alla cannabis. Non torn\u00f2 pi\u00f9 alle gare."}
{"id": "260908", "revid": "29244", "url": "https://it.wikipedia.org/wiki?curid=260908", "title": "Martin Martinsen", "text": ""}
{"id": "260909", "revid": "2178", "url": "https://it.wikipedia.org/wiki?curid=260909", "title": "Giant's causeway", "text": ""}
{"id": "260915", "revid": "2100078", "url": "https://it.wikipedia.org/wiki?curid=260915", "title": "Creative Technology", "text": "Creative Technology \u00e8 un'azienda di Singapore che produce componenti elettronici per computer, quali schede audio, diffusori acustici stereo attivi, ma che negli ultimi anni si \u00e8 molto sviluppata sul fronte dei lettori MP3.\nFondata nel 1981, oggi consta di 5.000 impiegati in tutto il mondo."}
{"id": "260917", "revid": "30610", "url": "https://it.wikipedia.org/wiki?curid=260917", "title": "Turn\u00e9", "text": "Turn\u00e9 \u00e8 un film italiano del 1990 diretto da Gabriele Salvatores.\nSi tratta del secondo capitolo della cosiddetta \"Trilogia della fuga\" del regista napoletano.\nIl film venne presentato nella sezione Un Certain Regard al 43\u00ba Festival di Cannes.\nTrama.\nDario e Federico sono amici di lunga data, entrambi attori di teatro. Il primo estroverso, l'altro facilmente deprimibile, che non riesce a riprendersi dalla fine della sua storia amorosa con Vittoria, speaker radiofonica.\nFederico rischia di perdere il proprio lavoro, ma Dario tenta di trarlo in salvo. Si recano insieme in tourn\u00e9e, un viaggio per l'Italia con \"Il giardino dei ciliegi\" di \u010cechov, ma Dario spera in una scrittura da parte di un produttore americano per girare un film. Grazie all'amico Dario, Federico riuscir\u00e0 a risollevarsi e a ottenere buone critiche per la sua interpretazione in teatro.\nIl problema che tormenta Dario dall'inizio del viaggio \u00e8 che lui \u00e8 l'uomo per il quale Vittoria ha lasciato Federico: Vittoria vorrebbe che fosse Dario a confessarlo, ma a Dario manca il coraggio. Dopo aver scoperto il legame di Dario con Vittoria in modo casuale, la situazione di Federico collasser\u00e0 nuovamente. Vittoria si unisce al viaggio, nel tentativo di far proseguire l'attivit\u00e0 teatrale. Federico riesce a ottenere la parte nel film tanto ambita da Dario: con la situazione ormai degenerata, i tre rischiano la morte durante un movimentato litigio in auto. Vittoria, stanca della situazione, decide di tornarsene a casa.\nI due amici si ritrovano in viaggio senza parlarsi, irrigiditi dagli avvenimenti che li hanno travolti nelle ultime ore. Durante una sosta obbligata, spinti dal senso dell'amicizia, i due tornano a parlarsi, scoprendo che Federico ha rinunciato alla parte del film per il bene dell'amico.\nProduzione.\nIl film \u00e8 girato in varie parti d'Italia, in particolare a Gubbio e in Puglia: in questa regione si notano Lucera (la torre), Trani (la cattedrale), Polignano a Mare, Ostuni, Rutigliano (il Borgo Antico) e alcune localit\u00e0 del Salento.\nLa diga visibile nel film \u00e8 quella di Gola del Furlo, in Provincia di Pesaro e Urbino.\nAlcune riprese sono state effettuate a Margherita di Savoia (Saline).\nLa vettura usata da Federico e Dario durante tutto il film \u00e8 una Mercedes W110 200D."}
{"id": "260924", "revid": "21079", "url": "https://it.wikipedia.org/wiki?curid=260924", "title": "Diagonalizzabile", "text": ""}
{"id": "260925", "revid": "767487", "url": "https://it.wikipedia.org/wiki?curid=260925", "title": "Obbligazione alternativa", "text": "L'obbligazione alternativa [Artt. 1285 e ss c.c.] \u00e8 l'obbligazione in cui sono dovute dal debitore due o pi\u00f9 prestazioni ma il debitore si libera prestandone una.\nSono dunque elementi dell'obbligazione alternativa:\nConcentrazione e potere di scelta (art. 1286 c.c.).\nL'obbligazione alternativa diventa \"semplice\" nel momento in cui avviene la concentrazione, ossia nel momento in cui il debitore esercita il potere di scelta in ordine alle prestazioni dedotte in obbligazione.\nDi regola il potere di scelta spetta al debitore se non \u00e8 disposto altrimenti nel titolo dell'obbligazione. L'atto di scelta \u00e8 un negozio unilaterale recettizio, in quanto acquista efficacia (e diviene irrevocabile) nel momento in cui viene comunicato al destinatario. Dalla natura negoziale dell'atto deriva come conseguenza l'applicabilit\u00e0 delle norme sulla capacit\u00e0 di agire e la legittimazione dell'autore.\nDifferenza tra obbligazioni alternative e facoltative.\nL'obbligazione alternativa si contrappone all'obbligazione facoltativa quale obbligazione in cui una sola \u00e8 la prestazione, ma il debitore ha la facolt\u00e0, ove lo voglia, di liberarsi prestandone una diversa. Il diritto di scelta (che spetta al debitore, salvo che, per accordo delle parti, non sia attribuito al creditore o ad un terzo) \u00e8 detto \"ius variandi\" e, una volta esercitato, determina la concentrazione dell'obbligazione che diventa semplice.\nLe differenze principali tra i due istituti si hanno in caso di impossibilit\u00e0 di una delle prestazioni. In generale pu\u00f2 dirsi che nel caso delle obbligazioni alternative l'impossibilit\u00e0 originaria di una delle due prestazioni comporta semplicemente la concentrazione dell'obbligazione che diviene pertanto semplice. Il debitore si liberer\u00e0 prestando l'unica prestazione possibile.\nIn caso di impossibilit\u00e0 sopravvenuta di una delle prestazioni dedotte in obbligazione occorre distinguere se l'impossibilit\u00e0 sia o no imputabile ad una delle parti del rapporto obbligatorio. Nel caso in cui l'impossibilit\u00e0 non sia imputabile l'obbligazione alternativa diviene semplice.\nQualora invece l'impossibilit\u00e0 sopravvenuta sia imputabile alla parte che ha il diritto potestativo di scelta, questa perde il diritto di scelta, o \u00e8 tenuta al risarcimento del danno.\nSe invece l'impossibilit\u00e0 \u00e8 dovuta alla parte che non ha il diritto di scelta, l'altra parte non perde il diritto di scelta. Ad esempio nel caso in cui il diritto di scelta competa al creditore e l'impossibilit\u00e0 sopravvenuta sia imputabile al debitore, in tal caso il creditore potr\u00e0 scegliere tra la prestazione rimasta possibile, ed il risarcimento del danno che deriva dall'impossibilit\u00e0 dell'altra prestazione.\nQualora infine l'impossibilit\u00e0 sopravvenuta riguardi entrambe le prestazioni dedotte in obbligazione e l'impossibilit\u00e0 non sia imputabile alle parti l'obbligazione si estingue.\nNell'obbligazione facoltativa, invece, l'impossibilit\u00e0 dell'unica prestazione dedotta originariamente in obbligazione comporta l'estinzione dell'obbligazione, a nulla rilevando la facolt\u00e0 del debitore di prestare cosa diversa da quella pattuita."}
{"id": "260926", "revid": "21079", "url": "https://it.wikipedia.org/wiki?curid=260926", "title": "Matrice triangolare superiore", "text": ""}
{"id": "260929", "revid": "125957993", "url": "https://it.wikipedia.org/wiki?curid=260929", "title": "Ordine ospedaliero di San Giovanni di Dio", "text": "LOrdine ospedaliero di San Giovanni di Dio (in latino \"Ordo Hospitalarius Sancti Ioannis de Deo\") \u00e8 un istituto di vita consacrata cattolico, detto popolarmente Ordine del Fatebenefratelli o dei Fatebenefratelli. I frati di questo ordine mendicante pospongono al loro nome le sigle O.H. o F.B.F.\nIl nome Fatebenefratelli nasce dall'abitudine del fondatore e dei primi compagni di invitare i benefattori a collaborare economicamente alle opere di carit\u00e0 dell'ordine dicendo: \u00abFate del bene a voi stessi, fratelli, per amore di Dio\u00bb.\nStoria.\nI Fatebenefratelli nascono nella prima met\u00e0 del XVI secolo ad opera di san Giovanni di Dio, laico spagnolo che si dedic\u00f2 alla cura dei malati, dei poveri e delle prostitute.\nSino alla morte di Giovanni, i suoi discepoli avevano formato gruppi privi di una vera e propria organizzazione. Solo a partire dal 1572 con la bolla Licet ex debito di papa Pio V ebbero il riconoscimento ufficiale dell'Istituto come Congregazione. Fecero propria la regola di sant'Agostino e professarono i voti di povert\u00e0, castit\u00e0 ed obbedienza, nonch\u00e9 un quarto voto di Ospitalit\u00e0.\nIl merito di aver avviato la diffusione dei Fatebenefratelli fuori dalla Spagna fu di fra Pietro Soriano, che nel 1571 ne aveva guidato un piccolo gruppo nella battaglia di Lepanto, organizzandovi l'assistenza infermieristica sulle galee. Verso il 1572 egli apr\u00ec un ospedale a Napoli, da dove apr\u00ec una seconda fondazione a Roma, nel 1581. Nel 1584 fond\u00f2 un terzo ospedale, a Perugia, e nel 1586 altri due, a Tarquinia ed a Palermo.\nCon la bolla \"Etsi pro debito\", nel 1586, papa Sisto V, concesse ai Fatebenefratelli l'elevazione ad ordine religioso. Tale inquadramento comport\u00f2 una nuova organizzazione gerarchica, in base alla quale le comunit\u00e0, ciascuna guidata da un priore, venivano raggruppate in Province religiose, con a capo dei superiori provinciali che dipendevano da un superiore generale con sede a Roma. Primo superiore generale fu padre Soriano.\nGrazie alla struttura centralizzata, non legata alle divisioni politico-statali, i Fatebenefratelli poterono programmare con piena autonomia la loro diffusione non solo nelle altre nazioni cattoliche dell'Europa, ma anche nelle cosiddette \"terre di missione\", soprattutto in America Latina ed Asia, poi pi\u00f9 di recente anche in Africa e in Australia.\nDurante i primi tre secoli, per\u00f2, le ingerenze statali e le varie rivoluzioni civili non permisero ai Fatebenefratelli di convocare un vero e proprio Capitolo generale dell'ordine, che si pot\u00e9 svolgere solo nel 1887.\nIl 19 gennaio 2015 l'ordine ha incorporato la congregazione dei Piccoli Fratelli del Buon Pastore, le cui case in Canada, Stati Uniti e Haiti sono andate a costituire la provincia nordamericana del Buon Pastore.\nOltre al fondatore, gli altri ospedalieri elevati all'onore dell'altare sono stati i santi Riccardo Pampuri, Benedetto Menni e Giovanni Grande e i beati Eustachio Kugler, Jos\u00e9 Olallo Vald\u00e9s e settantuno martiri della guerra civile spagnola (Braulio Mar\u00eda Corres D\u00edaz de Cerio, Federico Rubio \u00c1lvarez e 69 compagni).\nOggi.\nI Fatebenefratelli si dedicano all'assistenza ai malati e ai bisognosi. La Chiesa li ha riconosciuti come ordine mendicante, cio\u00e8 come ordine che non vive la clausura monastica o il ritiro proprio dei canonici regolari.\nOltre ai confratelli, laici consacrati e sacerdoti, l'ordine ha nei propri centri di accoglienza anche 63.076 collaboratori lavoratori e 23.049 volontari.\nOltre alle cure, alla riabilitazione, all'accompagnamento per i malati o per gli emarginati, compito dell'ordine \u00e8 anche quello di promuovere l'evangelizzazione, attraverso la predicazione e l'accoglienza.\nAttualmente l'ordine \u00e8 presente, con circa 400 opere assistenziali, in paesi dei cinque continenti: Italia, Canada, Ghana, Giappone, Australia, Francia, USA, Togo, Corea del Sud, Nuova Zelanda, Austria, Brasile, Benin, India, Papua Nuova Guinea, Germania, Venezuela, Senegal, Vietnam, Ungheria, Per\u00f9, Camerun, Filippine, Spagna, Ecuador, Zambia, Polonia, Cuba, Liberia, Portogallo, Messico, Sierra Leone, Irlanda, Cile, Inghilterra, Bolivia, Repubblica Ceca, Argentina, Slovacchia, Colombia, Croazia e Citt\u00e0 del Vaticano.\nAl 31 dicembre 2019, l'ordine contava 177 conventi e 1.025 frati, 118 dei quali sacerdoti.\nL'ordine in Italia.\nIn Italia le comunit\u00e0 sono 22. A Roma \u00e8 presente la curia generalizia in via della Nocetta, dove risiede il superiore generale. Dipendono dalla curia l'ospedale dell'Isola Tiberina, la Farmacia Vaticana ed il Centro studi internazionali di via della Nocetta, le restanti 21 fanno capo, per il nord alla provincia Lombardo-Veneta e per il centro-sud alla Provincia Romana. Inoltre fanno parte delle due provincie le case delle Filippine della Provincia Romana e dell'Africa ed Israele per la Provincia Lombardo-Veneta.\nCuria Generale:\nProvincia Romana:\nProvincia Lombardo - Veneta:"}
{"id": "260930", "revid": "2194416", "url": "https://it.wikipedia.org/wiki?curid=260930", "title": "Scoop", "text": "Lo scoop (dall'inglese \"scoop\") \u00e8 una notizia giornalistica particolarmente sensazionale in quanto pubblicata da un mezzo d'informazione per la prima volta, in anticipo sui concorrenti.\nDescrizione.\nUna notizia potrebbe avere la caratteristica di scoop se mette in risalto contraddizioni tra un avvenimento e la sua versione ufficiale, mediante la ricerca di prove documentate, oppure se fa conoscere al pubblico notizie nascoste (perch\u00e9 potrebbero mettere in discussione poteri o mansioni di responsabilit\u00e0).\nCon uno scoop un giornalista mette in risalto le proprie capacit\u00e0 personali, la testata giornalistica aumenta la tiratura ed i lettori ricevono una nuova versione su fatti spesso gi\u00e0 noti.\nMolto spesso dagli scoop possono nascere dibattiti accesi, soprattutto quando lo scoop riguarda poteri forti a livello politico, economico e militare, che possono durare anche settimane e mesi su giornali, televisioni, radio e siti internet.\nScoop celebri.\nUno degli scoop pi\u00f9 celebri del XX secolo \u00e8 stato quello dell'annuncio della resa della Germania nazista. La firma avvenne in segreto, nella notte tra il 6 e il 7 maggio 1945. All'evento presenziarono sedici giornalisti statunitensi. I militari chiesero loro di divulgare la notizia solo dopo le 23 dell'8 maggio, ora in cui la resa sarebbe entrata in vigore. Ma alle 14 del 7 maggio una radio locale tedesca diffuse la notizia. Edward Kennedy, corrispondente di guerra della Associated Press, si consider\u00f2 dunque sciolto dal vincolo e chiam\u00f2 immediatamente la redazione di Londra della AP per comunicare la notizia.\nFalsi scoop.\nVengono definiti impropriamente \"scoop\" anche articoli riguardanti la vita privata di persone famose, questi articoli di sono in realt\u00e0 cronache scandalistiche o pettegolezzi.\nA volte vengono realizzati falsi scoop, talvolta anche pilotati dai servizi segreti di stati rivali, allo scopo di ottenere vantaggi politici influenzando l'opinione pubblica; come \u00e8 successo in Romania nel 1989 in cui un falso scoop ha portato alla destituzione e al linciaggio del capo di Stato Nicolae Ceau\u0219escu e della moglie Elena. E falso scoop \u00e8 stata anche, per lo stesso episodio, l'immagine della coppia senza vita.\nA volte falsi scoop sono realizzati da testate d'informazione per farsi pubblicit\u00e0, mentre altre volte si realizzano scoop virtuali con il semplice scopo di realizzare esperimenti sociali, per dimostrare che un sapiente montaggio pu\u00f2 creare una notizia inesistente. Famosi falsi scoop sono la notizia dell'atterraggio dei marziani a Chicago, data nel 1938 dallo scrittore Orson Welles sulle stazioni radio statunitensi della Columbia, che generarono il panico tra gli ascoltatori, informati della falsit\u00e0 della notizia solo alla fine o quella organizzata dal giornalista Gianni Minoli in una puntata della trasmissione televisiva di Rai2 Mixer su presunti brogli nel referendum popolare per la scelta tra monarchia e Repubblica, tenutosi nel 1946 in Italia.\nIn internet.\nCon l'avvento del world wide web si \u00e8 avuta la moltiplicazione delle fonti d'informazione disponibili a tutti e gratuitamente. Navigando sul web, i lettori possono ricavare autonomamente tutte le notizie di cui hanno bisogno. Di conseguenza, una buona parte del lavoro delle redazioni si \u00e8 concentrata sul fornire loro tutte le notizie, piuttosto che trovare le notizie che i giornali concorrenti non hanno.\nPer questo, negli anni dopo il 2000 la spinta allo \"scoop\" si \u00e8 di molto ridotta."}
{"id": "261013", "revid": "148107", "url": "https://it.wikipedia.org/wiki?curid=261013", "title": "Forma canonica di Jordan", "text": "In matematica, pi\u00f9 precisamente in algebra lineare, la forma canonica di Jordan di una matrice quadrata formula_1 \u00e8 una matrice triangolare \"J\" simile ad \"A\" che ha una struttura il pi\u00f9 possibile vicina ad una matrice diagonale. La matrice \u00e8 diagonale se e solo se formula_1 \u00e8 diagonalizzabile, altrimenti \u00e8 divisa in blocchi detti blocchi di Jordan.\nLa forma canonica caratterizza univocamente la classe di similitudine di una matrice. In altre parole, due matrici sono simili se e solo se hanno la stessa forma di Jordan (a meno di permutazione dei blocchi).\nIl nome \u00e8 dovuto al matematico francese Camille Jordan che si \u00e8 occupato di matrici diagonalizzabili.\nDefinizione.\nUn \"blocco di Jordan\" di ordine formula_3 \u00e8 una matrice triangolare superiore con formula_3 righe costituita nel seguente modo:\nin cui ogni elemento della diagonale \u00e8 uguale a formula_6 ed in ogni posizione formula_7 si trova un 1. Il suo polinomio caratteristico \u00e8 formula_8, e quindi ha formula_6 come unico autovalore con la molteplicit\u00e0 algebrica formula_3. D'altra parte, l'autospazio relativo a formula_6 \u00e8:\navente, quindi, dimensione 1. Dal teorema di diagonalizzabilit\u00e0 segue che se formula_13 il blocco di Jordan non \u00e8 diagonalizzabile.\nUna matrice in forma canonica di Jordan o \"matrice di Jordan\" \u00e8 una matrice a blocchi del tipo:\ndove formula_15 \u00e8 un blocco di Jordan con autovalore formula_16. Ogni blocco di Jordan contribuisce con un autospazio unidimensionale relativo a formula_16.\nLa molteplicit\u00e0 geometrica di formula_16, definita come la dimensione del relativo autospazio, \u00e8 pari al numero di blocchi con autovalore formula_16. D'altra parte, la molteplicit\u00e0 algebrica di formula_16, definita come la molteplicit\u00e0 della radice formula_16 nel polinomio caratteristico di formula_22, \u00e8 pari alla somma degli ordini di tutti i blocchi con autovalore formula_16.\nIn questo contesto, il teorema di diagonalizzabilit\u00e0 asserisce, quindi, che formula_22 \u00e8 diagonalizzabile se e solo se le molteplicit\u00e0 algebriche e geometriche coincidono, ovvero se e solo se i blocchi hanno tutti ordine pari ad 1: in altre parole, formula_22 \u00e8 diagonalizzabile se e solo se \u00e8 gi\u00e0 diagonale.\nTeorema di Jordan.\nSi dice che una matrice quadrata formula_1 con elementi in un campo formula_27 ha \"tutti gli autovalori nel campo\" se la somma delle molteplicit\u00e0 algebriche dei suoi autovalori \u00e8 pari al numero di righe di formula_1. Questo equivale a dire che il suo polinomio caratteristico ha \"tutte le radici nel campo\", cio\u00e8 che si spezza come prodotto di polinomi di primo grado. Questo \u00e8 sempre vero se formula_27 \u00e8 algebricamente chiuso, ad esempio se formula_27 \u00e8 il campo dei numeri complessi.\nIl teorema di Jordan asserisce che ogni matrice ha una \"forma canonica di Jordan\", e che due matrici sono simili se e solo se hanno la stessa forma canonica:\nEsempi.\nSi vuole calcolare la forma canonica di Jordan della matrice\nIl suo polinomio caratteristico \u00e8 formula_37, quindi i suoi autovalori sono 4, 4, 2 e 1. Si ricorda che, se si indica con formula_38 e formula_39 le molteplicit\u00e0 algebrica e geometrica di un autovalore formula_6, valgono sempre le seguenti disuguaglianze:\nQuindi in questo caso le molteplicit\u00e0 algebriche e geometriche degli autovalori 2 e 1 sono tutte 1, e l'unica grandezza da trovare \u00e8 la molteplicit\u00e0 geometrica di 4, che pu\u00f2 essere 1 o 2. La molteplicit\u00e0 geometrica di un autovalore indica il numero di blocchi di Jordan presenti relativi a quell'autovalore. Si vede che:\nSegue quindi che formula_1 non \u00e8 diagonalizzabile, e l'autovalore 4 ha un solo blocco di Jordan. I dati in possesso sono sufficienti a determinare la matrice di Jordan, che \u00e8 la seguente:\nPolinomio minimo.\nIl polinomio minimo formula_45 di una matrice formula_1 \u00e8 calcolabile a partire dalla sua forma di Jordan formula_22. Infatti si decompone come:\ndove formula_49 sono gli autovalori (distinti, cio\u00e8 elencati senza molteplicit\u00e0) di formula_1, e formula_51 \u00e8 l'ordine del blocco di Jordan pi\u00f9 grande fra tutti quelli relativi all'autovalore formula_16.\nAd esempio, la seguente matrice:\nha formula_54 come polinomio caratteristico e formula_55 come polinomio minimo.\nUsando il teorema di Jordan e la decomposizione del polinomio minimo enunciata, si ha che le due matrici"}
{"id": "261054", "revid": "297059", "url": "https://it.wikipedia.org/wiki?curid=261054", "title": "Ron Evans", "text": "Biografia.\nEvans nacque a St. Francis in Kansas. Frequent\u00f2 la Highland Park High School di Topeka e concluse i suoi studi con il titolo di Bachelor of Science per ingegneria elettronica ottenuto presso l'Universit\u00e0 del Kansas nel 1956. Si specializz\u00f2 ulteriormente raggiungendo nel 1964 il titolo di \"Master of Science\" in ingegneria aeronautica presso la U. S. Naval Postgraduate School.\nServizio militare.\nNel giugno 1957 complet\u00f2 il suo addestramento da pilota mediante l'apposito programma ROTC della marina militare americana (la US Navy) eseguito presso l'Universit\u00e0 del Kansas.Evans fu istruttore di volo per aerei da combattimento (l'aereo F-8) essendo assegnato al VF-124 dal gennaio 1961 al giugno 1962. Prima di tale incarico partecip\u00f2 a due corsi di carriera WESTPAC essendo assegnato al VF-142 e volando quale aspirante pilota.\nQuando gli venne comunicato che era stato scelto per il gruppo di astronauti, Evans si trovava in servizio presso il VF51 nell'Oceano Pacifico volando su aerei del tipo F8 stazionati sulla portaerei USS \"Ticonderoga\". Il suo servizio dur\u00f2 per sette mesi nel periodo dei combattimenti della guerra del Vietnam. In questo periodo matur\u00f2 ben 5.100 ore di volo di cui 4.600 su aerei jet.\nCarriera nella NASA.\nEvans fece parte del 5\u00ba gruppo di astronauti scelti dalla NASA nell'aprile del 1966. Fece parte degli equipaggi di supporto per le missioni di Apollo 7 ed Apollo 11 nonch\u00e9 dell'equipaggio di riserva dell'Apollo 14 con l'incarico di pilota di riserva del modulo di comando.\nIl primo ed unico volo nello spazio di Evans fu la missione di Apollo 17 per la quale aveva l'incarico di pilota del modulo di comando. Si tratt\u00f2 dell'ultima missione degli Stati Uniti programmata ad allunare. I suoi compagni di missione furono Eugene Cernan e Harrison Schmitt. Mentre Cernan e Schmitt allunarono ed eseguirono i vari esperimenti sulla superficie lunare nei pressi della valle Taurus-Littrow, Evans rimase nell'orbita lunare a bordo del modulo di comando \"America\". Durante queste orbite fu in grado di completare tutti gli incarichi previsti per la missione comprendenti varie osservazioni geologiche, lo scatto preciso manuale di immagini fotografiche di determinati obbiettivi, il controllo delle telecamere ed ulteriori esperimenti con i vari sofisticatissimi strumenti di bordo del SIM-bay del modulo di comando.\nCome al solito, nella fase di ritorno verso la Terra, Evans esegu\u00ec un'attivit\u00e0 extraveicolare della durata di un'ora e 6 minuti, durante la quale riusc\u00ec a recuperare le tre cassette contenenti le telecamere e gli apparecchi fotografici, nonch\u00e9 ispezionando personalmente l'apposito contenitore dei sistemi dei quali il veicolo spaziale era equipaggiato. Rimase nello spazio per 301 ore e 51 minuti, di cui trascorse un'ora e 6 minuti in attivit\u00e0 extraveicolari. A tutt'oggi detiene il record di permanenza nell'orbita lunare, essendovi rimasto per la durata di 75 orbite.\nSuccessivamente Evans fu membro dell'equipaggio di riserva per la missione Apollo-Sojuz (ASTP) nel suo solito ruolo di pilota del modulo di comando.\nDopo 21 anni di servizio presso la marina militare americana Evans si conged\u00f2 dal servizio il 30 aprile 1976. Rimase comunque astronauta attivo della NASA collaborando allo sviluppo del programma per lo Space Shuttle. Il suo incarico fu di membro dell'ufficio degli astronauti per le operazioni di preparazione, di allenamento ed addestramento con particolare responsabilit\u00e0 per la fase di lancio e di ascesa del piano di volo del programma Shuttle. Si ritir\u00f2 dalla NASA nel marzo 1977 diventando un dirigente nel campo dell'industria.\nEvans mor\u00ec il 7 aprile 1990 all'et\u00e0 di 56 anni a Scottsdale in Arizona a causa di un attacco cardiaco. Lasci\u00f2 la moglie Jan e due figli.\nRiconoscimenti.\nDurante la sua carriera venne decorato di diverse onorificenze, come la NASA Distinguished Service Medal nel 1973, il Johnson Space Center Superior Achievement Award nel 1970, la Navy Distinguished Service Medal nel 1973, le Navy Astronaut wings, la Vietnam Service Medal e molte altre. Venne pure nominato \"Kansan of the Year\" nel 1972."}
{"id": "261085", "revid": "767487", "url": "https://it.wikipedia.org/wiki?curid=261085", "title": "Regole dell'acquisizione", "text": "Le regole dell'acquisizione, nell'universo fantascientifico di \"Star Trek\", rappresentano una raccolta di linee guida, anzitutto economiche, intese a guidare verso il profitto negli affari e la prosperit\u00e0 economica i ferengi, una specie aliena dotata di una societ\u00e0 ultracapitalista, descritta in modo ironico e caricaturale.\nLe regole sono complessivamente 285 e sono contenute in un libro considerato sacro dai ferengi.\nLa prima regola fu legiferata da Gint, il primo Grande Nagus dei ferengi, il quale per\u00f2 la numer\u00f2 al 161, per far s\u00ec che aumentasse la domanda per le precedenti regole.\nDelle 285 regole ufficiali, solo una piccola parte fanno parte del \"canone\" di \"Star Trek\", ovvero quelle presenti nelle serie televisive di Star Trek, principalmente negli episodi di \"Star Trek - Deep Space Nine\". Oltre alle cosiddette \"Regole Canoniche\", ne esistono altre che sono state pubblicate dalla Paramount in libri, fumetti e cartoni animati, ma non sono mai state dichiarate ufficiali (prova ne \u00e8 che esistono versioni alternative per alcune di esse), quindi sono classificate come \"semi canoniche\". Oltre a queste esistono altre Regole, legiferate durante le \"Netquisition\", nel corso degli ultimi anni.\nLa maggior parte delle Regole sono state scritte da Ira Steven Behr, produttore di \"Star Trek: Deep Space Nine\", che le ha pubblicate in un libro, \"The Ferengi Rules of Acquisition\", la cui copertina accredita \"Per come Quark le ha dettate a Ira Steven Behr\".\nOltre che dalle Regole, la vita dei Ferengi \u00e8 rigidamente determinata dai \"Cinque Stadi dell'Acquisizione\" (\"infatuazione\", \"giustificazione\", \"appropriazione\", \"ossessione\", \"rivendita\").\nRegole canoniche.\nLe Regole dell'Acquisizione canoniche, ovvero provenienti dai film e dalle serie TV (in particolare da \"Deep Space Nine\"), sono le seguenti:\nRegole non ufficiali.\nMolte delle Regole dell'Acquisizione sono in realt\u00e0 semi canoniche, ovvero non sono presenti nelle serie televisive ma, avallate dalla Paramount, sono state inserite in fumetti, libri (in particolare quelli editi dalla Pocket-Books) e altro.\nVecchie regole.\nAlcune delle Regole dell'Acquisizione citate nel corso dell'episodio \"\" (\"Acquisition\", n. 19, stagione 1) di (nel quale avviene un primo contatto tra i Ferengi e un equipaggio umano) sono apparentemente in contrasto con quelle che vengono citate nella serie \"Deep Space Nine\"; si \u00e8 supposto quindi che nel corso dei secoli le regole siano destinate a evolversi. Le regole differenti citate nell'episodio sono:"}
{"id": "261086", "revid": "21079", "url": "https://it.wikipedia.org/wiki?curid=261086", "title": "Forma normale di Jordan", "text": ""}
{"id": "261164", "revid": "174925", "url": "https://it.wikipedia.org/wiki?curid=261164", "title": "Esperimento mentale", "text": "Un esperimento mentale, o esperimento concettuale (in tedesco \"Gedankenexperiment\", termine coniato dal fisico e chimico danese Hans Christian \u00d8rsted; in inglese \"thought experiment\"), \u00e8 un esperimento che non si intende realizzare nella pratica, ma viene solo immaginato: i suoi risultati non vengono, quindi, misurati sulla base di un esperimento fisico in laboratorio, ma calcolati teoricamente applicando le leggi della fisica.\nDescrizione.\nL'esperimento mentale \u00e8 un'operazione di analisi operativa delle esperienze di misura effettivamente eseguibili nel mondo reale, almeno come esperienze concettualmente possibili. Parte di queste esperienze non sempre \u00e8 realizzabile al momento in cui esso viene concepito, per limiti non della fisica, ma legati alla tecnologia e alla tecnica disponibili all'epoca della sua concettualizzazione.\nIl carattere puramente mentale dell'esperimento permette di considerare situazioni non realizzabili nella pratica (ad esempio, oggetti macroscopici che si muovono a velocit\u00e0 relativistiche) e consente di esaminare l'esperimento in forma molto semplificata, tralasciando gli aspetti non pertinenti. Lo scopo di questo esercizio \u00e8 mettere sotto esame una teoria fisica esaminandone le previsioni, e in particolare mettendone in luce le conseguenze sorprendenti o paradossali.\nIl concetto di esperimento concettuale \u00e8 stato introdotto da Albert Einstein, che se ne serv\u00ec per illustrare la sua Teoria della relativit\u00e0; ma anche alcuni paradossi classici, come quello di Achille e la tartaruga, si possono considerare esperimenti mentali. Anche alcuni ragionamenti di Galileo Galilei rientrano sotto questa categoria. Altri esperimenti mentali famosi sono quelli del Gatto di Schrodinger e il Paradosso di Einstein-Podolsky-Rosen.\nEsempio.\nA titolo di esempio, si descrive qui l'esperimento del treno, usato da Einstein per mostrare come, secondo la teoria della relativit\u00e0 ristretta, eventi che sono simultanei in un sistema di riferimento inerziale non lo sono in un altro (un altro celebre esperimento concettuale applicato alla teoria della relativit\u00e0 \u00e8 il cosiddetto paradosso dei gemelli).\nSi consideri un treno che viaggi alla velocit\u00e0 di , cio\u00e8 circa un decimo della velocit\u00e0 della luce. Un osservatore si pone al centro di un vagone lungo 20\u00a0m, con due torce elettriche in mano; le sorgenti di luce vengono puntate verso le due estremit\u00e0 del vagone, una nella direzione del moto del treno e l'altra in direzione contraria, e le accende simultaneamente.\nNel caso specifico, uno dei postulati della teoria della relativit\u00e0 afferma che la velocit\u00e0 della luce \u00e8 costante e uguale in tutti i sistemi di riferimento inerziali: perci\u00f2, l'osservatore a bordo del treno, rispetto al quale il vagone \u00e8 immobile, vede la luce delle due torce percorrere 10\u00a0m in entrambe le direzioni, e arrivare simultaneamente alle due estremit\u00e0 del vagone in un tempo \"t\" = 0,0333 microsecondi.\nMa per un osservatore situato a terra, che vede il vagone in movimento, la situazione \u00e8 diversa. Si supponga che il treno, misurato da terra, sia ancora lungo 20\u00a0m (questa ipotesi non tiene conto della \"contrazione delle lunghezze\" ma ci\u00f2 non altera le conclusioni dell'esperimento). Ebbene, il raggio di luce diretto verso la coda del treno raggiunge dopo soltanto 9,0909 metri l'estremit\u00e0 del vagone, che nel frattempo gli \u00e8 venuta incontro di 0,9091 metri; mentre il raggio diretto verso la testa del treno deve percorrere 11,1111 metri per raggiungere l'altra estremit\u00e0 che si \u00e8 allontanata di 1,1111 metri. Il primo raggio arriva quindi dopo 0,0303 microsecondi; il secondo, invece, impiega 0,0370 microsecondi: in questo sistema di riferimento i due eventi non sono simultanei."}
{"id": "261219", "revid": "125130541", "url": "https://it.wikipedia.org/wiki?curid=261219", "title": "Riki Maiocchi", "text": "Divenne famoso nel 1964 con \"Non dite a mia madre\", \"cover\" del brano degli Animals \"The House of the Rising Sun\".\nBiografia.\nMaiocchi partecip\u00f2 per due volte al Cantagiro e una volta al Festival di Sanremo (in coppia con Marianne Faithfull), nel Regno Unito ebbe collaborazioni artistiche con Ritchie Blackmore e Jimi Hendrix, e port\u00f2 al successo un brano scritto da Mogol e Lucio Battisti, la celebre \"Uno in pi\u00f9\".\nSi avvicin\u00f2 alla musica leggera ancora giovanissimo quando svolgeva il mestiere di muratore. Inizi\u00f2 a frequentare il celebre locale milanese Santa Tecla, punto di ritrovo di molti grandi cantanti Adriano Celentano, Luigi Tenco, Giorgio Gaber ed Enzo Jannacci tra gli altri.\nL'esperienza britannica.\nIniziando coi Riki &amp; the Four Jacks con l'amico Roberto Bescap\u00e9, prende parte, nel 1964, alla fondazione dei Camaleonti di cui sar\u00e0 il \"frontman\" nel periodo \"beat\" pi\u00f9 impegnato, con brani come \"Chiedi chiedi\" e \"Io lavoro\". Li abbandona alla vigilia del grande successo, nel 1966. \u00c8 con il suo sostituto Mario Lavezzi che avviene in seguito la svolta \"melodica\" del gruppo con tre \"million seller\" del calibro di \"Applausi\", \"Io per lei\" e \"Viso d'angelo\".\nMaiocchi sceglie di trasferirsi nel Regno Unito dove incontra Ritchie Blackmore (futuro componente dei Deep Purple), all'epoca chitarrista sconosciuto, insieme al quale fonda un complesso di rock psichedelico denominato The Trip, in seguito attivo anche in Italia (in alcune jam italiane accanto al batterista Ian Broad comparve in alcuni brani il vecchio amico e batterista Roberto Bescap\u00e8).\nMaiocchi e The Trip si esibiscono in molti locali della scena \"underground\" londinese, persino insieme a Jimi Hendrix. Per circa tre settimane suonano anche in Italia ), all'incirca nel novembre del 1966. Fu comunque grazie a Hendrix che Maiocchi entr\u00f2 in contatto con Marianne Faithfull, allora compagna di Mick Jagger (il leader dei Rolling Stones), con cui partecip\u00f2 al Festival di Sanremo 1967 con \"C'\u00e8 chi spera\", nell'edizione segnata dal tragico suicidio di Luigi Tenco.\nMaiocchi partecip\u00f2 anche a due edizioni del Cantagiro, quelle del 1965 e del 1967, e in quest'ultima edizione conobbe la coppia Mogol-Battisti, per i quali aveva interpretato \"Prendi fra le mani la testa\".\nUn altro brano scritto da loro, \"Uno in pi\u00f9\", rester\u00e0 per sempre il massimo successo del cantante milanese, e verr\u00e0 reinciso dallo stesso Lucio Battisti nel 1969, pubblicato nel suo primo omonimo album.\nNel 1967/1968 il nuovo gruppo d'accompagnamento (durante i concerti e le esibizioni dal vivo) sono i Generali (formazione beat di Milano), come raccontato da loro nel 2007 in una intervista contenuta nel libro \"BEATi voi!\".\nNel 1974 prende parte come attore al film \"Il siculo\", che resta per\u00f2 senza distribuzione nelle sale e viene passato direttamente in televisione su alcune reti locali.\nAll'inizio degli anni settanta rimane coinvolto nel furto di un orologio, venendo sanzionato per incauto acquisto. A seguito di quest'episodio, viene ostracizzato dal mercato discografico e la sua carriera si interrompe bruscamente.\nIl periodo d'oro di Maiocchi si esaurisce in pratica qui: a partire dagli anni settanta si ritira a vita privata.\nNegli anni ottanta, con gran parte dei suoi colleghi, ha preso parte a molte trasmissioni \"revival\" che si sono occupate di riportare in scena gli anni sessanta: nel 1983 \"Bandiera gialla\", nel 1988 \"Vent'anni dopo\", nel 1989 \"Una rotonda sul mare\" (in questa trasmissione riusc\u00ec ad arrivare in semifinale).\nLa canzone \"Uno in pi\u00f9\" \u00e8 stata poi scelta come sigla del programma televisivo \"Roxy Bar\".\nGravemente malato da tempo, \u00e8 morto all'et\u00e0 di 63 anni in un ospedale milanese."}
{"id": "261224", "revid": "83902901", "url": "https://it.wikipedia.org/wiki?curid=261224", "title": "Istituto secolare Cristo Re", "text": "L'Istituto secolare Cristo Re \u00e8 un istituto secolare della Chiesa cattolica, cio\u00e8 una comunit\u00e0 di laici che pronunciano i voti di povert\u00e0, castit\u00e0 ed obbedienza, ma non conducono vita comune e si impegnano in tutti gli ambiti della vita quotidiana.\nStoria.\nL'Istituto \u00e8 stato fondato da Giuseppe Lazzati, politico e docente universitario italiano. Lazzati matur\u00f2 la scelta di \"consacrazione secolare\" ed inizi\u00f2 un percorso all'interno dei Missionari della Regalit\u00e0 di Cristo, istituto secolare d'ispirazione francescana fondato da frate Agostino Gemelli. Nel 1939, per\u00f2, insieme ad un gruppo di amici e sostenuto dal cardinale di Milano, il beato Alfredo Ildefonso Schuster, diede vita a un sodalizio di laici denominato Milites Christi che verr\u00e0 poi eretto a istituto secolare di diritto diocesano nel 1952; nel 1963 l'Istituto otterr\u00e0 l'approvazione pontificia e nel 1969 assumer\u00e0 il nome definitivo di Istituto secolare Cristo Re.\nFinalit\u00e0.\nGli appartenenti all'ISCR vivono nel mondo per testimoniare la propria fede, impegnandosi nelle realt\u00e0 terrene secondo i valori del Vangelo. L'istituto si ispira a Cristo Re perch\u00e9 i suoi membri intendono testimoniare la sovranit\u00e0 di Cristo, una regalit\u00e0 diversa da quella umana, perch\u00e9 si caratterizza come servizio ed umilt\u00e0. Scopo del Lazzati, infatti, era quello di dar vita ad un istituto che non avesse proprie opere, ma si caratterizzasse proprio per essere composto da laici consacrati, che vivevano la propria consacrazione nel mondo senza alcun segno esteriore visibile, con l'unico obiettivo di edificare il Regno di Dio.\nFormazione.\nVista l'assenza di strutture gerarchiche e di opere proprie, l'Istituto ha dato particolare importanza alla formazione dei propri membri. La formazione iniziale dura quattro anni. Ogni \"aspirante\" verr\u00e0 seguito da un responsabile che lo assister\u00e0 in questo periodo. La formazione prevede sia momenti di confronto con il responsabile che momenti formativi comunitari.\nTale processo formativo continua anche dopo l'emissione dei primi voti, e raggiunge il suo culmine con l'emissione dei voti perpetui (non obbligatori), che avvengono di norma sette anni dopo i primi voti, cio\u00e8 11/12 anni dopo che si \u00e8 intrapreso il cammino nell'istituto.\nI membri dell'istituto sono tenuti a un impegno di \"formazione permanente\", durante tutta la vita, per rispondere ai vari cambiamenti sociali e culturali delle realt\u00e0 umane in cui sono inseriti.\nSedi.\nL'Istituto \u00e8 organizzato in \u201cComunit\u00e0\u201d su base geografico-linguistica che comprendono un minimo di 10 membri. Ciascuna Comunit\u00e0 ha un presidente. L'Istituto \u00e8 governato dal Presidente generale e dal Consiglio che viene eletto ogni cinque anni dal Congresso dell'Istituto. Data l'estrema libert\u00e0 ed audeterminazione concessa ai membri, le comunit\u00e0 hanno una dimensione territoriale molto variabile.\nL'istituto \u00e8 al momento presente in: Italia, Polonia, Repubblica Democratica del Congo, India, Nuova Zelanda, Venezuela e Uganda."}
{"id": "261225", "revid": "834", "url": "https://it.wikipedia.org/wiki?curid=261225", "title": "Glenn Raymond Tipton", "text": ""}
{"id": "261226", "revid": "125642722", "url": "https://it.wikipedia.org/wiki?curid=261226", "title": "Videocamera", "text": "La videocamera (in lingua inglese camcorder) \u00e8 un dispositivo elettronico portatile utilizzato per registrare immagini e suoni su un supporto di memorizzazione integrato. La videocamera combina quindi le funzioni di una telecamera con quelle di un videoregistratore; si tratta di un'evoluzione tecnologica rispetto alla generazione precedente che utilizzava i due dispositivi separati.\nLe prime videocamere registravano segnali analogici su videocassetta a nastro; successivamente la registrazione analogica \u00e8 stata sostituita dalla tecnica digitale, con supporto di registrazione su memorie digitali (p.e. memoria flash interna o schede SD).\nStoria.\nI primi \"camcorder consumer\", immesse nel mercato tra gli anni 70 e gli ottanta, avevano come videoregistratore a cassette un sistema Betamax o VHS. In seguito comparvero modelli di nastro dalla durata di registrazione ridotta, ma pi\u00f9 compatti, come il Video8 e il VHS-C (in seguito migliorati con l'introduzione del Video Hi8 e del Super VHS). Tali modelli sostituirono nel mercato \"consumer\" le vecchie cineprese nei formati 8 millimetri e Super 8, mentre in ambito professionale la pellicola rimase di uso comune. I primi modelli di videocamera digitale furono equipaggiati con il D-VHS e il Digital8; successivamente fu creato lo standard Mini DV che si afferm\u00f2 rapidamente, restando a lungo il supporto prevalente in commercio.\nL'evoluzione della micro tecnologia e l'avvento dell'alta definizione ha poi permesso la diffusione di modelli digitale \"tapeless\" (ossia che non utilizzino nastro magnetico come supporto di memoria) in grado di registrare su HDD o scheda di memoria su camcorder di fascia consumer e in ambito professionale.\nCaratteristiche.\nDescrizione generale.\nDi norma i camcorder sono ad ottica variabile fissa: non hanno quindi obiettivi intercambiabili come alcune tipologie di fotocamere. In ambito prosumer e professionale ci sono tuttavia alcuni modelli che offrono tale funzione, orientati a chi vuole fare cinema senza spendere troppo. Esistono inoltre adattatori per montare su videocamere ottiche fotografiche, ma queste soluzioni sono relegate alla fascia alta del mercato per via dei costi.\nLa costante evoluzione della tecnologia tende a far convergere le macchine di ripresa: sempre pi\u00f9 di frequente si hanno macchine \"all in one\", specialmente con l'avvento dell'alta definizione. Fotocamere in grado di fare ottimi video ed oggi le prime videocamere con ottiche intercambiabili e sensore fotografico. Tutto questo a costi sempre pi\u00f9 accessibili e ancora con formule ibride non ben assestate nel mercato video, che rappresentano per\u00f2 il futuro e l'evoluzione della specie.\nElementi fondamentali.\nLa videocamera \u00e8 costituita da tre elementi fondamentali: la lente, il sensore e il processore d'immagine. A questi si aggiunge il registratore (magnetico o ottico, analogico o digitale) da cui viene registrato il segnale.\nL'immagine individuata passa dalla lente (ottica/obiettivo) e viene catturata dal sensore, che in base alle proprie dimensioni la trasmette pi\u00f9 o meno ricca di dettagli al processore. Questi la elabora, definisce, adatta e allinea alle dimensioni e caratteristiche volute o imposte definendo la risoluzione del video. Con interventi elettronici spesso l'immagine viene resa pi\u00f9 grande di quella nativa; questo \u00e8 chiamato \"interpolazione d'immagine\". Cos\u00ec anche videocamere tascabili con sensori molto piccoli possono raggiungere risoluzioni conformi agli standard (anche se, chiaramente, l'immagine perde in qualit\u00e0).\nIl sensore.\nDi fondamentale importanza, il sensore garantisce la qualit\u00e0 dell'immagine e la precisione nei particolari come un occhio per la vista. Ormai i sensori sono pi\u00f9 di tipo CMOS che CCD per via di un ridotto consumo e di una maggiore duttilit\u00e0.\nMolto piccoli nelle videocamere tascabili \"consumer\", la loro superficie varia da 1/6\" fino ad un massimo di 2/3\" nelle videocamere spalleggiabili professionali. Possono essere singoli o disposti a 3 per garantire migliore resa e qualit\u00e0. Con la tecnica detta \"pixel shifting\" l'elaborazione elettronica oggi permette di portare il segnale video acquisito dal sensore ad una risoluzione maggiore rispetto a quella originalmente catturata: ci\u00f2 significa mantenere sensori pi\u00f9 piccoli garantendo qualit\u00e0 e riducendo costo/assorbimento energia. Ma le prestazioni migliori sono garantite comunque da sensori a risoluzione nativa, ovvero pari a quella che si andr\u00e0 ad elaborare. Il massimo ad oggi raggiunto in HD \u00e8 1920x1080 in pixel, ma di imminente introduzione sono camcorder con sensori pi\u00f9 grandi, derivati da quelli fotografici (tipo APS o Micro 4/3). Queste videocamere nascono dall'esperienza maturata sulle fotocamere DSLR con funzione ripresa video. La grandezza del sensore, tre volte superiore a quelli fino ad oggi montati singolarmente o in abbinamento, garantisce una qualit\u00e0 mai vista prima, pi\u00f9 sensibilit\u00e0 alla luce bassa ed una minore profondit\u00e0 di campo; il risultato \u00e8 una ripresa sempre pi\u00f9 d'effetto \"cinematografico\", ma anche un'immagine a campo schiacciato (riducendo la percezione di profondit\u00e0), problema comunque risolto dalle fotocamere 3D.\nLe videocamere per la registrazione notturna utilizzano le frequenze comprese tra 850 e 890 nm.\nStandard e codec.\nSD (definizione standard).\nDV su nastro miniDv oppure codec mpeg2 o mp4 di propriet\u00e0 delle singole major. La soluzione qualitativa migliore resta lo standard DV (versione DVCAM o DVC per i professionisti), ancora il pi\u00f9 diffuso nella televisione italiana.\nHD (alta definizione).\nHDV, AVCHD, DVCPROHD, XDCAM EX sono codec principali sviluppati dalle major in ambito consumer o professionale. L'HDV \u00e8 ad oggi ancora la soluzione pi\u00f9 economica e adattabile con la generazione di videocamere a definizione standard. Registra su nastro MiniDv sia in alta definizione che a definizione standard. La sua qualit\u00e0 \u00e8 data da un max transfert rate 25Mb/s.\nAVCHD \u00e8 lo standard scelto per le videocamere consumer. Utilizzabile solo su camcorder tapeless (HDD o memory card), sfrutta il codec H.264 evoluzione del mp4. Il transfert rate varia dai 12Mb/s ad un massimo di 24Mb/s (per i modelli pi\u00f9 costosi ed evoluti). In tal senso la qualit\u00e0 \u00e8 di poco inferiore all'HDV ed ha limiti nella gestione dei file per costi di archiviazione e supporti oltre che per l'elevata potenza hardware richiesta in un computer per editare i filmati. Recenti migliorie lo stanno perfezionando e rendendo sempre pi\u00f9 completo anche per un uso professionale in videocamere pi\u00f9 grandi e prestazionali.\nDVCPROHD e XDCAM EX sono codec di propriet\u00e0 Panasonic (il primo) e Sony. Garantiscono ottime prestazioni, ma i supporti particolari utilizzati per la registrazione e la tipologia di videocamere presentano costi elevati di gestione e acquisto prodotti. In ambito HD sono le soluzioni pi\u00f9 complete e prestazionali scelte dai professionisti."}
{"id": "261236", "revid": "33689", "url": "https://it.wikipedia.org/wiki?curid=261236", "title": "Lucio Tarquinio Collatino", "text": "Biografia.\nSecondo la tradizione romana era il figlio di Tarquino Arunte, detto Egerio perch\u00e9 povero, che a sua volta era figlio di Arunte, fratello di Tarquinio Prisco.\nQuando la citt\u00e0 di Collatia fu presa da Tarquinio Prisco, Egerio fu lasciato a governare il posto con una guarnigione; con lui risiedeva anche il figlio, che di conseguenza ebbe il \"cognomen\" di Collatino.\nSi spos\u00f2 con Lucrezia e fu la violenza subita da costei da parte di suo cugino, Sesto Tarquinio, che port\u00f2 alla cacciata di Tarquinio il Superbo e all'instaurazione della repubblica nel 509 a.C..\nLucio Tarquinio Collatino e Lucio Giunio Bruto furono i primi consoli; ma poich\u00e9 la gente non poteva sopportare il governo di nessuno della odiata stirpe dei Tarquini, Collatino fu persuaso dal suo collega e dagli altri nobili a dimettersi dal suo ufficio ed a lasciare Roma. Si ritir\u00f2 con tutte le sue propriet\u00e0 a Lavinium e Publio Valerio Publicola fu eletto al suo posto."}
{"id": "261239", "revid": "834", "url": "https://it.wikipedia.org/wiki?curid=261239", "title": "Los Angeles Coliseum", "text": ""}
{"id": "261240", "revid": "124643415", "url": "https://it.wikipedia.org/wiki?curid=261240", "title": "Moto Guzzi 1100 Sport", "text": "La Moto Guzzi 1100 Sport era una moto sportiva prodotta dalla Moto Guzzi dal 1994 al 2000.\nDescrizione.\nLa 1100 Sport voleva essere la seconda proposta di moto sportiva da parte di Moto Guzzi, con dotazioni pi\u00f9 semplificate rispetto alla Daytona da cui discendeva. La differenziazione tra i due modelli per\u00f2 non fu cos\u00ec marcata, e fondamentalmente non lo era nemmeno tecnicamente, per cui i due modelli finirono per cannibalizzarsi l'un l'altro, non permettendo a nessuno dei due di sfondare.\nA differenza della Daytona comunque, la 1100 Sport era inoltre dotata dell'ultima evoluzione del motore V2, portato dagli originari 992 cm\u00b3 della Daytona ai 1064\u00a0cm\u00b3. Dalla Daytona la 1100 Sport mutuava anche il telaio ideato e sviluppato da John Wittner (chiamato anche Dr. John essendo di professione dentista, nazionalit\u00e0 americana), un monotrave a sezione rettangolare discendente, che univa il cannotto di sterzo direttamente al forcellone posteriore.\nLa prima versione disponeva di alimentazione a carburatori, due Dell'Orto da 40\u00a0mm, la seconda (sul mercato a partire dal 1996) montava invece l'iniezione elettronica sequenziale Weber-Marelli con corpi farfallati da 45\u00a0mm. Entrambe le versioni avevano potenze attorno ai 90 CV, nonostante rapporti di compressione diversi (un pi\u00f9 spinto 10,5:1 per la versione a carburatori, un pi\u00f9 tranquillo 9,5:1 per la versione ad iniezione).\nLe prestazioni di questo modello, nonostante un telaio valido ed un motore non esagerato in termini di potenza massima ma con coppia elevata fin dal regime minimo (tipico del V2 Moto Guzzi), erano per\u00f2 inficiate da una gommatura anacronistica (con cerchi da 17'\u2019 all'anteriore e da 18'\u2019 al posteriore). I rapidi sviluppi degli pneumatici di quegli anni (soprattutto per quanto riguarda la ruota motrice) resero disponibili gommature molto larghe e quindi capaci di trasmettere a terra molta pi\u00f9 potenza. La configurazione a forcellone con cardano flottante, ma soprattutto le scarse risorse economiche a disposizione, non consentirono di riprogettare il retrotreno in funzione di questo tipo di gomme, limitando quindi le prestazioni della 1100 Sport.\nA livello ciclistico la prima versione montava all'anteriore una forcella Marzocchi da 41,7\u00a0mm, sostituita nella seconda versione dalla White Power a steli rovesciati (da 40mm), completamente regolabile, ripresa dalla Daytona RS. Al posteriore montava un mono ammortizzatore sempre White Power completamente regolabile. L'impianto frenante era il canonico Brembo con pinze a 4 pistoncini, doppio disco all'anteriore e disco singolo al posteriore.\nFra le due versioni differivano inoltre:"}
{"id": "261241", "revid": "20828", "url": "https://it.wikipedia.org/wiki?curid=261241", "title": "1100 Sport", "text": ""}
{"id": "261242", "revid": "20828", "url": "https://it.wikipedia.org/wiki?curid=261242", "title": "Moto Guzzi Sport 1100", "text": ""}
{"id": "261244", "revid": "309289", "url": "https://it.wikipedia.org/wiki?curid=261244", "title": "Niman", "text": "Il Niman () \u00e8 un fiume dell'Estremo oriente russo, affluente di destra della Bureja nel bacino dell'Amur. Scorre nel Verchnebureinskij rajon del Territorio di Chabarovsk e nel Selemd\u017einskij rajon dell'Oblast' dell'Amur.\nHa origine dai monti \u0116zop e scorre dapprima con direzione sud-occidentale, \nLa lunghezza del fiume \u00e8 di 353\u00a0km, l'area del suo bacino \u00e8 di 16\u00a0500\u00a0km\u00b2. Principali affluenti: Aki\u0161ma, Kivili, Yn (destra), Nimakan (sinistra).\nLungo il suo corso medio il fiume segna confine amministrativo tra la regione dell'Amur e il territorio di Chabarovsk."}
{"id": "261246", "revid": "111433", "url": "https://it.wikipedia.org/wiki?curid=261246", "title": "Frigg", "text": "Frigg o Frigga \u00e8 una delle pi\u00f9 rilevanti divinit\u00e0 nella mitologia norrena, celeste sposa di Odino, \u00e8 anche chiamata \"signora del cielo\" o \"signora degli d\u00e8i\", appellativo degno della compagna del pi\u00f9 importante degli Asi, e si dice che sia la pi\u00f9 \u201csaggia fra le d\u00e8e\u201d. Frigg \u00e8 la dea del matrimonio e della maternit\u00e0. Nella mitologia norrena, Frigg appare principalmente come moglie e madre e si dice che abbia il potere della chiaroveggenza, e pu\u00f2 vedere cose che sfuggono perfino al marito Odino, pur non rivelandole mai. Condivide con Odino il seggio di Hli\u00f0skj\u00e1lf, e pu\u00f2, da l\u00ec, vedere tutto l'universo. Ha una splendida dimora a Fensalir, una delle regioni di \u00c1sgar\u00f0r. I termini per indicare il venerd\u00ec nelle lingue germaniche derivano dal nome Frigg, ad esempio l'inglese \"Friday\" ed il tedesco \"Freitag\".\nI figli di Frigg, avuti tutti assieme ad Odino, sono Baldr, Herm\u00f3\u00f0r e H\u01eb\u00f0r, ed i suoi figliastri sono \u00de\u00f3rr, V\u00ed\u00f0arr, V\u00e1li, e Skj\u01ebldr. Si accompagna spesso con Eir, una d\u00e8a con abilit\u00e0 mediche, e le sue ancelle Hl\u00edn, Gn\u00e1, e Fulla.\nNell'Edda Poetica, il \"Lokasenna\" 26, Frigg viene definita \"Fj\u01ebrgyns m\u00e6r\" (\"donzella di Fj\u01ebrgynn\"). Nell'antica lingua norrena, \"m\u00e6r\" significa sia \u201cfiglia\u201d che \u201cmoglie\u201d, quindi \u00e8 difficile definire chiaramente se Fj\u01ebrgynn \u00e8 il padre di Frigg o, piuttosto, uno dei tanti nomi del marito, Odino, ma, a proposito di questo, Snorri Sturluson interpreta la parola \"m\u00e6r\" sostenendo che Frigg sia la figlia di Fj\u01ebrgynn (\"Sk\u00e1ldskaparm\u00e1l\" 27), e molte delle pi\u00f9 recenti traduzioni dell'Edda Poetica avallano la teoria di Snorri. Il significato originale della parola fj\u01ebrgynn \u00e8 \u201cterra\u201d (al femminile Fj\u01ebrgyn), un possibile nomignolo di \"J\u01ebr\u00f0\" (la terra).\nEtimologia.\nL'origine e l'etimologia del termine Frigg sono riscontrabili in molte culture nordiche, sia in quelle scandin\u00e0ve come nell'antico norvegese (genitivo \"Friggjar\") oppure nella parola svedese \"fria\" (\"candidata al matrimonio\") o nell'islandese \"frj\u00e1\" (\"amare\")., sia nell'antico sassone \"Fri\" (\"signora\"), o nell'inglese \"Frig\", oppure nel germanico \"Frij\u014d\". Inoltre, \"Frigg\" \u00e8 una parola imparentata con il sanscrito, in cui appare la definizione \"pr\u012by\u0101\u0301\", che significa \"moglie\". \nCaratteristiche.\nLa costellazione della Cintura di Orione era conosciuta anche come il Filatoio di Frigg (\"Friggerock\" o \"Frejerock\"). Alcuni dicono che la costellazione si trovi nell'equatore celeste e che le stelle che ruotano nella notte fossero mosse dal filatoio di Frigg.\nIl nome di Frigg significa \u201camore\u201d o \u201camata\u201d (Tedesco *frijj\u014d, cf. Sanscrito priy\u0101 \"donna cara\") ed \u00e8 conosciuto da molte delle culture nordeuropee, con tutte le variazioni linguistiche sulla pronuncia del nome: Friggja in svedese, Fr\u012bg (genitivo Fr\u012bge) in inglese, e Fricka nell'opera di Richard Wagner L'anello dei Nibelunghi. Le pi\u00f9 moderne traduzioni hanno alterato il nome Frigg con Frigga, probabilmente per annullare la volgarizzazione inglese di frig. Pare che la \"Frau Holle\" del folklore tedesco sia in realt\u00e0 Frigg.\nIl palazzo di Frigg in \u00c1sgar\u00f0r \u00e8 il \"Fensalir\", che significa \"sale paludose\". Questo forse perch\u00e9 le terre paludose erano considerate sacre alla dea. La dea S\u00e1ga, che \u00e8 stata descritta bere con \u00d3\u00f0inn dalla sua coppa d'oro nella sua sala \"Sunken Benches\", potrebbe essere Frigg, con un nome differente.\nFrigg \u00e8 la protettrice delle spose e delle nascite ed il popolo scandin\u00e0vo era solito utilizzare la pianta Caglio zolfino (\"Galium verum\") come un calmante, veniva chiamato \"Erba di Frigg\".\nLa morte di Baldr.\nFrigg \u00e8 dotata del dono della chiaroveggenza ed \u00e8 a conoscenza di alcuni dettagli del presente e del futuro che sfuggono persino al marito. \nFrigg ricopre un ruolo principale nella 49\u00aa sezione dell'Edda in Prosa, nel libro del Gylfaginning scritto da Snorri Sturluson, dove possiamo trovare una versione della morte di Baldr.\nSi racconta che Baldr fece molti sogni sulla propria morte, e siccome era molto amato fra gli \"\u00c6sir\", dopo che lui ebbe raccontato loro i propri sogni, gli Asi si radunarono assieme per discutere su come avrebbero potuto salvargli la vita. Frigg, sua madre, spinse tutti gli oggetti del creato (includendo malattie, veleni, elementi, animali, piante) a giurare di non nuocere mai alla vita del figlio, trascurando per\u00f2 una piccola pianticella di vischio.\nDopo che Frigg ottenne il giuramento da tutti gli oggetti del creato di non nuocere al figlio, gli Asi decisero di mettere alla prova l'invincibilit\u00e0 di Baldr, per gioco. Gli Asi dovevano colpire Baldr con ogni tipo di oggetto, lanciandoglielo contro e notarono che effettivamente niente poteva ferirlo.\n\"Loki\" frustrato ed infastidito dall'invulnerabilit\u00e0 del dio tanto amato, si trasform\u00f2 in un'ancella e fece visita a Frigg nelle sue sale in Fensalir. Qui, Frigg, chiese all'ancella se sapesse cosa fosse successo e la donna disse che gli Asi stavano colpendo Baldr con qualsiasi oggetto dannoso senza per\u00f2 fargli nulla. Frigg rispose che niente poteva ferire Baldr, perch\u00e9 lei stessa aveva chiesto a tutto il creato di non nuocergli.\nL'ancella chiese allora se Frigg avesse fatto giurare proprio a tutti gli oggetti, e Frigg rivel\u00f2 che:\n\"C'\u00e8 una piccola pianta in un angolo di bosco, ad ovest del Valhalla. \u00c8 chiamata vischio, e mi \u00e8 sembrata troppo giovane perch\u00e9 potessi chiederle quel giuramento.\" \nDopo la rivelazione di Frigg, l'ancella scomparve immediatamente. Loki, quindi, si rec\u00f2 nel bosco dove per trovare il vischio e ne strapp\u00f2 un ramoscello, tornando poi da tutti gli altri \"\u00c6sir\".\nQui, il dio cieco H\u00f6\u00f0r, era stato lasciato in disparte, proprio perch\u00e9 non vedente, e Loki gli offr\u00ec il proprio aiuto per cercare qualcosa con cui colpire Baldr. H\u00f6\u00f0r prese il ramoscello di vischio dalle mani di Loki, segu\u00ec le sue indicazioni, e colp\u00ec Baldr. Il vischio colp\u00ec il dio al petto, ed egli cadde al suolo, morto. \nSenza parole, devastati dal dolore, gli dei non riuscirono a reagire in alcun modo a tale evento. Dopo che si furono ripresi dallo shock della morte di Baldr, Frigg chiese agli Asi chi, fra loro, volesse \u201cottenere tutto il suo amore e la sua grazia\u201d viaggiando verso il regno di Hel, il regno delle anime. Chi si fosse fatto avanti, avrebbe offerto alla regina Hel un riscatto, in cambio dell'anima di Baldr, e del suo ritorno ad Asgard. Herm\u00f3\u00f0r accett\u00f2, e si mosse in sella a Sleipnir verso Hel.\nMentre Herm\u00f3\u00f0r cavalcava verso Hel, Frigg si occupava della cerimonia di cremazione assieme a Odino, Hugin e Munin, le Valchirie. Con loro c'erano numerosi altri d\u00e8i, e ci fu un grande funerale per Baldr. Dopo un lungo viaggio Herm\u00f3\u00f0r giunto in Hel, si incontr\u00f2 con la regina Hel e preg\u00f2 per il ritorno di Baldr a sua madre Frigg. Hel impose un'unica condizione al ritorno di Baldr: tutto il creato doveva essere d'accordo. Nanna, la moglie di Baldr (il cui cuore scoppiava di dolore nel vedere il marito in cima alla pila funeraria), diede ad Herm\u00f3\u00f0r dei doni per il suo ritorno in Asgard, con \"molti altri doni\". Solo due di questi sono menzionati: un bianco vestito di lino per Frigg, ed un anello d'oro per Fulla.\nGli Asi mandarono messaggi a tutto il creato, quindi, per assicurarsi il ritorno di Baldr promesso da Hell. Tutto il creato era d'accordo, eccezion fatta che per una gigantessa chiamata \u00de\u01ebkk. Snorri scrive che \u201cla gente crede che la gigantessa fosse in realt\u00e0 Loki\u201d. In seguito, nelle sezioni 50 e 51 si scrive che si verificarono una serie di eventi quando gli d\u00e8i si vendicarono di Loki punendolo per il suo affronto e per aver provocato la morte di Baldr, favorendo cos\u00ec l'insorgere del Ragnar\u01ebk.\nNonostante il dono della chiaroveggenza, quindi, la dea aspetta fino al banchetto di \"Barley\" descritto nel Lokasenna per smascherare il dio Loki.\nVili e Ve.\nLa storia di Frigg e dei fratelli di Odino, V\u00edli e V\u00e9, \u00e8 stata tramandata in un breve racconto. Nella Saga di Ynglinga di Snorri Sturluson la parte raccontata ci dice che: \n\"\"Odino aveva due fratelli. Uno si chiamava V\u00e9, e l'altro Vili. Loro governavano i regni quando lui non c'era. \"\nUna volta, mentre Odino era in viaggio, stette via talmente a lungo che gli Asi credettero che non avrebbe mai fatto ritorno. \nQuindi i due fratelli cominciarono a contendersi e cercare di dividersi la sua eredit\u00e0; ma sua moglie Frigg veniva condivisa da entrambi. \nComunque, poco tempo dopo, Odino fece ritorno e riprese possesso di sua moglie.\"\nUna storia simile si trova nel poema Lokasenna, dove Loki insulta Frigg di infedelt\u00e0, e di aver tradito Odino con i suoi fratelli:\n\"Chetati Frigg, figlia di Fj\u01ebrgynn:\"\n\"Tu che non sei mai impazzita per gli uomini.\"\n\"Vili, Ve ed il tuo coniuge Vithrir [Vithrir = Odino]\"\n\"Hanno assaggiato tutti il tuo seno\"\n\"Hush thee, Frigg, who art Fj\u01ebrgynn's daughter:\"\n\"Thou hast ever been mad after men.\"\n\"Vili and Ve, thou, Vithrirs spouse, [Vithrir=Odino]\"\n\"Didst fold to thy bosom both.\"\nScuole di pensiero pi\u00f9 moderne, come quella di Lee Hollander, spiegano che il \"Lokasenna\" era inteso come un testo ironico e che le accuse lanciate da Loki nel poema non vanno necessariamente considerate come \u201ctradizioni generalmente accettate\u201d nel momento in cui il poema fu composto.\nDea delle coppie.\nIl venerd\u00ec era anticamente il giorno consacrato sia alla dea Frigg sia alla celebrazione dei matrimoni e all'unione feconda della coppia di sposi. Quindi uno dei compiti peculiari della divinit\u00e0, consisteva nell'assistere le coppie, aiutando le donne sterili e quelle ancora aliene agli atti di amore.\nOltre a ci\u00f2, secondo la tradizione, la dea assisteva le partorienti, cercando di limitarne i dolori e le sofferenze.\nSomiglianze tra Frigg e Freyja.\nFrigg \u00e8 la prima fra le dee Asi, cos\u00ec come Freyja \u00e8 la prima fra le dee Vanir. \nCi sono molte scuole di pensiero che affermano, con varie argomentazioni, che Frigg e Freyja possano essere effettivamente la stessa divinit\u00e0. Alcuni studi sono basati su analisi linguistiche, altre sul fatto che Freyja non era conosciuta nella Germania del sud, ma solo a nord; in alcuni paesi dell'estremo settentrione, le due dee erano considerate la stessa divinit\u00e0, mentre in altri erano invece considerate due entit\u00e0 differenti. \nCi sono molte somiglianze fra le due: entrambe, per esempio, posseggono mantelli in grado di farle volare fatti di piume di falco ed usati solamente per i viaggi, Frigg \u00e8 sposa di \u00d3\u00f0inn, mentre Freyja \u00e8 sposa di \u00d3\u00f0r, entrambe posseggono collane magiche, ed entrambe hanno una personificazione della Terra come genitore, entrambe venivano invocate per proteggere le partorienti, e cos\u00ec via\u2026 \nStoricamente, la dea Frigg \u00e8 un doppione della dea Freyja, essendo entrambe le figura sviluppatesi da un archetipo comune (la *Frigja protogermanica), di cui due esiti diversi sarebbero giunti in Scandinavia in tempi diversi, dando vita a due figure distinte, anche se in buona parte sovrapponibili.\nIn effetti, mentre il padre di Frigg \u00e8 Fj\u00f6rgynn, non si informazioni sulla madre, a differenza di Freyja, figlia di Nj\u00f6r\u00f0r e Nerthus."}
{"id": "261248", "revid": "599013", "url": "https://it.wikipedia.org/wiki?curid=261248", "title": "Frigga (disambigua)", "text": ""}
{"id": "261249", "revid": "1573940", "url": "https://it.wikipedia.org/wiki?curid=261249", "title": "Palazzo Savino Amelio", "text": "Il Palazzo Savino Ameglio di Taranto \u00e8 la sede locale del Sovrano Militare Ordine di Malta.\nFu costruito nel 1869 dall'Avv. Domenico Savino e fu uno dei primi palazzi del Borgo Nuovo della citt\u00e0.\nIl palazzo si affaccia sul canale navigabile che collega il Mar Grande con il Mar Piccolo. \nAl piano nobile si trovano i saloni di rappresentanza ed una biblioteca, accessibili solo nell'occasione di pubbliche conferenze.\nIl palazzo ospita inoltre il Centro studi melitensi."}
{"id": "261255", "revid": "1762097", "url": "https://it.wikipedia.org/wiki?curid=261255", "title": "Unione africana", "text": "LUnione africana (UA) \u00e8 un'organizzazione internazionale e area di libero scambio comprendente tutti gli Stati africani, con sede ad Addis Abeba, in Etiopia.\nStoria.\nSi tratta di un'organizzazione internazionale molto giovane, nata ufficialmente con il primo vertice dei capi di Stato e di governo del 9 luglio 2002 a Durban, in Sudafrica, durante il quale ne assunse la presidenza Thabo Mbeki, presidente sudafricano. Nel corso del vertice, al quale presenziava tra gli altri il segretario generale delle Nazioni Unite Kofi Annan, furono sottoscritti i primi atti riguardanti gli organi dell'Unione, ovvero il protocollo relativo allo stabilimento del Consiglio di pace e sicurezza e lo statuto della commissione, e furono stabilite regole e procedure per l'Assemblea, il consiglio esecutivo e il comitato dei rappresentanti permanenti.\nLe fasi del processo di sviluppo precedenti al vertice di Durban avvennero all'interno dell'Organizzazione dell'unit\u00e0 africana. Nella sessione straordinaria del 1999 a Sirte, in Libia, (luogo di nascita del Leader libico Mu\u02bfammar Gheddafi promotore dell'organizzazione, anche con cospicui capitali) l'Organizzazione decise la nascita della nuova Unione.\nIl Sahara Occidentale \u00e8 ammesso come Repubblica democratica araba Sahrawi, pur non essendo a tutti gli effetti indipendente trattandosi di un territorio conteso con il Marocco.\nNel 2000 fu adottato l'atto costitutivo, che entr\u00f2 in vigore il 26 maggio 2001, un mese esatto dopo la sottoscrizione della Nigeria, il trentaseiesimo Stato ad averlo ratificato. Come previsto dall'atto per un anno vi fu coesistenza tra le due organizzazioni.\nIl 15 agosto 2002 le \u00e8 stato riconosciuto lo status di osservatore dell'Assemblea generale delle Nazioni Unite.\nDescrizione introduttiva.\nL'Unione africana ha molto in comune con l'organizzazione che l'ha preceduta; si pone tuttavia come il suo superamento, sia per quanto riguarda gli obiettivi sia per le capacit\u00e0.\nQuella che \u00e8 percepita come la maggiore differenza \u00e8 la capacit\u00e0 dell'Unione di intervenire in conflitti interni agli stati in situazioni quali genocidio, crimini di guerra e crimini contro l'umanit\u00e0, secondo quanto stabilito dall'articolo 4H dell'Atto costitutivo. In questo articolo sono citati tutti i principi a cui si ispira l'Unione africana ed \u00e8 degna di nota la presenza del riferimento al rispetto per i principi democratici, i diritti umani, le regole della legge e del governo, in quanto l'Organizzazione dell'unit\u00e0 africana taceva su questi temi. Per quanto riguarda gli obiettivi contenuti nell'articolo 3, vi sono accenni alla promozione di pace, sicurezza e stabilit\u00e0 nel continente, alla partecipazione popolare e al buon governo, ma anche allo sviluppo sostenibile e alle condizioni necessarie per permettere all'Africa di ottenere il ruolo che le spetta nell'economia globale e nelle negoziazioni internazionali.\nNell'articolo 23.1 \u00e8 fatto riferimento alle sanzioni stabilite dall'Assemblea da comminarsi a quegli stati che non versino i contributi dovuti all'Unione. Nell'articolo 23.2 vi \u00e8 invece il riferimento agli stati che manchino di uniformarsi alle decisioni e alle politiche stabilite dall'Unione. Le sanzioni, anche in questo caso stabilite dall'assemblea, possono essere di natura economica e politica. Infine nell'articolo 30 si parla di sospensione dall'Unione per un governo che ottenga il potere con mezzi incostituzionali, senza tuttavia approfondire l'argomento.\nMembri.\nL'Unione conta 55 membri, comprendendo tutti gli Stati internazionalmente riconosciuti del continente africano, e\nla Repubblica democratica araba dei Sahrawi (Stato a limitato riconoscimento internazionale e \"de facto\" territorio conteso con il Marocco). Non ne fanno parte i territori posseduti dagli Stati europei.\nIl Marocco, che gi\u00e0 si era ritirato dall'Organizzazione dell'unit\u00e0 africana il 12 novembre 1984 a seguito all'ammissione della Repubblica Democratica Araba dei Sahrawi nell'Organizzazione dell'Unit\u00e0 Africana, \u00e8 stato riammesso il 30 gennaio 2017.\nLingue ufficiali.\nL'Unione Africana ha 6 lingue di lavoro (working languages) ufficiali: inglese, francese, spagnolo, portoghese, arabo moderno standard e swahili. Quest'ultima, di ceppo bantu, \u00e8 nativa africana e nell'Atto Costitutivo viene indicata come \"Kiswahili\", mentre l'arabo classico, poi evoluto tramite in primis alcune semplificazioni, \u00e8 stato esportato in Nordafrica durante le conquiste dell'Impero Islamico e si \u00e8 diffuso ulteriormente con la diffusione della religione islamica. Tutte le altre lingue sono europee.\nOrganizzazione.\nAssemblea dell'unione africana.\nL'Assemblea dell'unione africana \u00e8 composta da capi di Stato e di governo, ed \u00e8 l'organo principale con poteri decisionali. Si riunisce una volta l'anno in sessione ordinaria e ogni volta che lo richiedano i due terzi degli Stati. Il presidente rimane in carica un anno. La procedura di decisione \u00e8 il consensus, se fallisce \u00e8 richiesta la maggioranza dei due terzi. La maggioranza semplice \u00e8 richiesta invece per le decisioni procedurali. Il quorum necessario per i lavori \u00e8 i due terzi, trentaquattro stati. L'assemblea si riserva la possibilit\u00e0 di delegare a uno degli altri organi qualsiasi suo potere.\nDal 6 febbraio 2021 il presidente dell'Unione africana \u00e8 F\u00e9lix Tshisekedi, presidente del Repubblica Democratica del Congo.\nCommissione dell'Unione africana.\nLa Commissione, con sede ad Addis Abeba, rappresenta il segretariato dell'Unione. Lo statuto che ne stabilisce funzioni, organizzazione ed obblighi \u00e8 stato presentato al primo vertice dell'Unione africana nel 2002; dal 2017 il presidente della Commissione \u00e8 Moussa Faki, Ciad.\nConsiglio esecutivo.\nIl Consiglio esecutivo \u00e8 composto dai ministri degli Esteri o dai loro delegati. La procedura di decisione \u00e8 uguale a quella dell'Assemblea. Il suo compito \u00e8 monitorare l'esecuzione delle politiche adottate dall'organo decisionale, inoltre \u00e8 responsabile di alcune materie come energia, risorse idriche, tecnologia. Secondo quanto stabilito dall'articolo 13.3 dell'atto costitutivo dell'Unione africana, pu\u00f2 delegare qualsiasi suo potere ai comitati tecnici specializzati. Risponde all'Assemblea ma \u00e8 dotato di un certo grado di indipendenza, infatti l'articolo 12 prevede che adotti regole e procedure senza l'assistenza dell'Assemblea.\nComitato dei rappresentanti permanenti.\nIl Comitato ha il compito di seguire le istruzioni del consiglio esecutivo e prepararne i lavori.\nMolto simile al COREPER dell'Unione europea \u00e8 stato tuttavia integrato negli organi dell'Unione africana, a differenza del suo omologo europeo.\nComitati tecnici specializzati.\nI Comitati Tecnici Specializzati sono formati da ministri africani, con il compito di consigliare l\u2019Assemblea dell'Unione Africana riguardo temi che sono stati stabiliti all\u2019Atto Costitutivo.\nConsiglio economico, sociale e culturale.\n(ECOSOCC) \u00e8 composto da gruppi sociali e culturali presenti negli Stati membri, ma ha solo capacit\u00e0 di avviso.\nCorte di giustizia.\nNon \u00e8 stata ancora istituita; nell'atto costitutivo viene fatto riferimento soltanto, all'articolo 26, ai suoi poteri nell'interpretazione del Trattato.\nIl 28 gennaio 2013, la ventesima Conferenza dei Capi di Stato e di governo dell'Unione africana, su impulso della Tunisia, ha formalizzato la richiesta di istituzione di una Corte Costituzionale internazionale sotto l'egida dell'ONU (Doc. Assembly/AU/12 (XX) Add.1).\nParlamento panafricano.\n\u00c8 stato inaugurato il 18 marzo 2004 a Midrand, in Sudafrica, ed attualmente ha solo funzioni consultive e di avviso, con l'obiettivo tuttavia di evolvere in un'istituzione con poteri legislativi.\nConsiglio di pace e di sicurezza.\nNon previsto nell'atto costitutivo, ha iniziato la sua attivit\u00e0 il 25 maggio 2004. Organo gi\u00e0 esistente all'interno dell'Organizzazione dell'unit\u00e0 africana, \u00e8 stato ricreato all'interno dell'Unione come strumento per la prevenzione, la gestione e la risoluzione dei conflitti.\nIl relativo protocollo, presentato al vertice di Durban del 2002, stabilisce all'articolo 2.2 che il Consiglio sia supportato dalla Commissione dell'unione africana, un consiglio di saggi, un sistema di allarme immediato continentale, una forza militare africana, African Standby Force, e da un fondo monetario speciale.\nLe relazioni tra il Consiglio, le Nazioni Unite e le altre organizzazioni internazionali sono il contenuto dell'articolo 17 del protocollo, dove \u00e8 specificato che vi sar\u00e0 stretta collaborazione, in particolare con il Consiglio di sicurezza delle Nazioni Unite. Il Consiglio guida le missioni di \"Peacekeeping\" dell'Unione africana, l'African Mission in Sudan attiva dal giugno 2004, e l'African Mission in Somalia, attiva dall'inizio del 2007.\nAttualmente il Consiglio \u00e8 composto da:\nOrganismi collegati.\nNuova associazione per lo sviluppo dell'Africa.\nLa \"Nuova associazione per lo sviluppo dell'Africa\" (New Partnership for Africa's Development, NEPAD) \u00e8 attualmente inserito nella struttura dell'Unione africana: ha la sua origine da un mandato dell'Organizzazione dell'Unit\u00e0 Africana a cinque capi di Stato (Algeria, Egitto, Nigeria, Senegal e Sudafrica) per la creazione di una struttura socio-economica integrata di sviluppo per l'Africa nel 1999.\n\u00c8 stato adottato in forma di dichiarazione nel 2001, al vertice dell'Organizzazione dell'Unit\u00e0 Africana tenutosi a Lusaka. Il principale organo \u00e8 il \"Head of State and Government Implementation Committee\", che risponde direttamente all'Assemblea presentando un rapporto annuale durante il vertice dell'Unione; comprende quindici nazioni, tre per ogni regione africana, ed ha il compito di definire le politiche, le priorit\u00e0 e il programma di azione. Il Comitato Direttivo \u00e8 composto dai rappresentanti dei Capi di Stato e di Governo, e sorveglia i programmi e i progetti di sviluppo. Il Segretariato ha funzione di coordinazione o direzione in caso di necessit\u00e0.\nLe priorit\u00e0 del NEPAD sono stabilire le condizioni per uno sviluppo sostenibile assicurando pace e sicurezza, cooperazione e integrazione regionale, riformare le politiche per accrescere gli investimenti in alcuni settori ritenuti strategici come agricolturltura, sanit\u00e0, trasporti, energia, export, turismo e mercato intra-africano, ed infine mobilitare le risorse per attrarre maggiori investimenti esteri ed accrescere il flusso di capitali attraverso ulteriori riduzioni del debito e crescenti aiuti allo sviluppo.\nAfrican Peer Review Mechanism.\nCollegato al NEPAD si trova l'African Peer Review Mechanism (APRM), uno strumento al quale l'accesso \u00e8 volontario, e il cui mandato \u00e8 monitorare le azioni e le politiche degli Stati membri, assicurando che siano progredendo verso la realizzazione degli obiettivi e che siano conformi ai valori del NEPAD in quattro aree principali: democrazia e politica governativa, economia, struttura governativa e sviluppo socio-economico. L'APRM si ispira ad un principio di trasparenza e non \u00e8 finalizzato alla punizione e all'esclusione di eventuali Stati non virtuosi. La pubblicazione del Memorandum d'Intesa \u00e8 avvenuta nel 2003, e tre anni dopo avevano aderito ventisei Stati.\nComprehensive Africa Agricolture Development Program.\nAltra organizzazione collegata \u00e8 il \"Comprehensive Africa Agricolture Development Program\" (CAADP), la cui realizzazione \u00e8 stata studiata dal Comitato Direttivo in collaborazione con la FAO nel 2002.\nLa cooperazione con l'Unione europea.\nIl 3 e 4 aprile 2000, al Cairo, in Egitto, si tenne il primo incontro tra l'Unione europea e l'Organizzazione dell'Unit\u00e0 Africana.\nDurante l'incontro vennero firmati due documenti riguardanti la strategia di sviluppo da attuare congiuntamente: \"La Dichiarazione del Cairo\" e \"Il Piano d'Azione del Cairo\".\nNella Dichiarazione furono elencati gli obiettivi da raggiungere, come l'integrazione dell'Africa nell'economia mondiale, la cooperazione economica e l'integrazione regionale, ma anche il rispetto dei diritti umani, dei principi e delle istituzioni democratiche.\nIl Piano d'Azione previde innanzitutto un meccanismo consistente di vertici a livello di capi di Stato e di Governo, basati su un principio di continuit\u00e0, e di pi\u00f9 frequenti incontri a livello ministeriale.\nDopo la prima Conferenza Ministeriale, tenutasi l'11 ottobre 2001 a Bruxelles ancora tra rappresentanti dell'Ue e dell'OUA, a partire dal 2002 gli incontri ministeriali sono avvenuti tra Ue e Ua:\nDurante questi anni si sono rafforzati i rapporti tra altri organi delle Unioni:\nLe Commissioni si sono incontrate ogni anno dal 2004 e dal 2006 hanno istituzionalizzato il Business Forum,\ninteso come uno strumento di dialogo per permettere l'incontro tra esponenti del settore privato di entrambi i continenti, con diverse finalit\u00e0:\nIl primo \u00e8 stato organizzato il 16 e 17 novembre 2006 a Bruxelles dalla Commissione europea, il secondo il 21 e 22 giugno ad Accra, dalla Commissione dell'Unione africana.\nPer quanto riguarda i Vertici a livello di Capi di Stato e di Governo, il primo dopo quello del Cairo era previsto a Lisbona nell'aprile 2003 ma \u00e8 stato annullato dall'Unione europea per protesta contro la presenza di Robert Mugabe, in quanto presidente di uno Stato colpito da sanzioni da parte dell'Unione.\n\u00c8 stato necessario attendere quattro anni perch\u00e9 il Vertice potesse svolgersi, sempre a Lisbona, sempre alla presenza di Mugabe, il 10 e 11 dicembre 2007.\nIl rapporto istituzionale ha dato vita a iniziative di sostegno e a progetti condivisi:"}
{"id": "261256", "revid": "599013", "url": "https://it.wikipedia.org/wiki?curid=261256", "title": "John Reed", "text": " \nDefinito da Trockij \"un uomo che sapeva vedere e ascoltare\", \u00e8 conosciuto in particolare per la sua narrazione dei giorni della Rivoluzione d'Ottobre, nel libro \"I dieci giorni che sconvolsero il mondo\".\nBiografia.\nNasce da una famiglia benestante e socialmente affermata a Portland, nell'Oregon. Compie i suoi studi alla Harvard, dove inizia a scrivere racconti e poesie e si laurea nel 1910.\nDopo la laurea John Reed viaggia per alcuni mesi in Europa, visitando Inghilterra, Francia e Spagna. Al suo ritorno in America si stabilisce a New York, dove inizia a collaborare a vari giornali (\"American Magazine\", \"The Masses\", \"Metropolitan Magazine\") e pubblica la sua prima raccolta di poesie (\"Sangar\", 1913). In quegli anni entra in contatto con gli \"Industrial Workers of the World\", un'organizzazione operaia internazionalista (fondata a Chicago nel 1905) ed \u00e8 partecipe testimone delle lotte dei lavoratori nella metropoli statunitense.\nReed si accosta alla lotta dei lavoratori durante lo sciopero dei setifici di Paterson, nel New Jersey, nel 1913. I leader degli IWW che dirigono lo sciopero tentano il coinvolgimento degli intellettuali radicali di New York e Reed \u00e8 arrestato mentre assiste allo sciopero e trascorre quattro giorni in carcere (in quei giorni vengono arrestati pi\u00f9 di 2.300 operai). Nel 1914 viaggia in Messico come corrispondente del \"Metropolitan\": per quattro mesi segue l'esercito di Pancho Villa. Il volume \"Il Messico insorge\" (\"Insurgent Mexico\", 1914) \u00e8 un'appassionata testimonianza della rivoluzione messicana. Nell'aprile del 1914, di ritorno dal Messico, \u00e8 in Colorado per seguire gli scioperi dei minatori, sfociati in una serie di violenti conflitti con a tratti le proporzioni di una vera e propria guerra civile.\nReed giunge in Colorado subito dopo il massacro di Ludlow (20 aprile), in cui la polizia privata dei proprietari delle miniere (la Rockefeller's Colorado Fuel and Iron Company) era giunta a mitragliare e a incendiare le tende degli scioperanti, uccidendo uomini, donne e bambini. Di questa strage Reed scrive in un suo famoso articolo per il Metropolitan, \"La guerra del Colorado\". Subito dopo lo scoppio della Prima guerra mondiale, parte per l'Europa come corrispondente dei giornali \"Metropolitan Magazine\" e \"The Masses\", scrivendo reportage dai fronti di guerra in Germania, Russia, Serbia, Romania e Bulgaria. Alcuni dei suoi articoli vengono per\u00f2 censurati, in quanto considerati \"disfattisti\".\nNel settembre del 1914 cos\u00ec conclude l'articolo \"The traders' war\" (apparso su \"The Masses\"): \"Noi Socialisti dobbiamo sperare - possiamo perfino attenderci - che da questo orrore di spargimento di sangue e terribile distruzione scaturiranno cambiamenti sociali di grande portata, ed un enorme passo in avanti verso un traguardo di pace fra gli uomini. Ma non dobbiamo farci ingannare da questa chiacchiera editoriale sul Liberalismo che avanza nella Guerra Santa contro la Tirannia. Questa non \u00e8 la nostra guerra.\" Costretto a ritornare negli Stati Uniti d'America per motivi di salute, dall'aprile all'ottobre del 1915 \u00e8 nuovamente in Europa, insieme al disegnatore canadese Boardman Robinson.\nIl viaggio inizia a Salonicco: attraversano quindi la Serbia devastata dalle epidemie, la Romania, la Polonia, giungendo fino a Pietrogrado e Mosca. I resoconti di questo secondo viaggio nell'Europa in guerra compaiono nel libro \"La guerra nell'Europa Orientale - 1915\" (pubblicato nel 1916). Tornato in patria, Reed \u00e8 oramai uno dei pi\u00f9 apprezzati e meglio pagati reporter. Scrive articoli e tiene conferenze contro la guerra ed il coinvolgimento degli Stati Uniti d'America. Le sue prese di posizione gli costano l'isolamento degli intellettuali liberali presi oramai dal fervore nazionalistico. All'inizio del 1917, Reed sposa la giornalista Louise Bryant. Nell'autunno parte con la moglie per Pietrogrado, spinto dall'ansia di osservare da vicino quegli eventi rivoluzionari che avevano portato alla caduta dello zarismo ed alla nascita dei consigli operai (i \"Soviet\").\nNell'ottobre egli \u00e8 quindi testimone degli avvenimenti rivoluzionari: il suo libro \"I dieci giorni che sconvolsero il mondo\" (1917) \u00e8 una delle pi\u00f9 diffuse e affascinanti cronache della Rivoluzione russa. Lenin stesso raccomand\u00f2 la sua lettura \"senza riserve agli operai di tutto il mondo\". Nel 1918 rientra negli USA, dove partecipa alla fondazione del Communist Labor Party, dichiarato immediatamente illegale dalle autorit\u00e0 statunitensi. Lavora per il giornale di sinistra \"The Liberator\". L'anno successivo ritorna a Mosca, e partecipa al secondo Congresso dell'Internazionale Comunista e al Congresso dei popoli orientali a Baku. Al ritorno di quel viaggio muore di tifo a Mosca, il 17 ottobre 1920, all'et\u00e0 di 32 anni. Viene sepolto con tutti gli onori sotto le mura del Cremlino.\nOpere.\nIn inglese:\nIn italiano:"}
{"id": "261258", "revid": "287204", "url": "https://it.wikipedia.org/wiki?curid=261258", "title": "128 Nemesis", "text": "128 Nemesis (in italiano 128 Nemesi) \u00e8 un grande e scuro asteroide della Fascia principale. Ha una composizione carboniosa e ruota piuttosto lentamente, impiegando circa un giorno e mezzo terrestre per completare un giro.\n\u00c8 il membro pi\u00f9 grande della famiglia di asteroidi Nemesis, che porta quindi il suo nome.\nNemesis fu scoperto il 25 novembre 1872 da James Craig Watson dal Detroit Observatory dell'universit\u00e0 del Michigan (USA) ad Ann Arbor. Fu individuato indipendentemente il 5 dicembre 1872 da Alphose Louis Nicol\u00e1s Borrelly dalla citt\u00e0 di Marsiglia.\nFu battezzato cos\u00ec in onore di Nemesi, una figura della mitologia greca, figlia della Notte e dell'Erebo e personificazione della vendetta degli dei.\nNemesis \u00e8 anche il nome di un'ipotetica stella compagna del Sole."}
{"id": "261260", "revid": "287204", "url": "https://it.wikipedia.org/wiki?curid=261260", "title": "Calcio ai Giochi olimpici intermedi", "text": "Il torneo di calcio ai Giochi olimpici intermedi fu il terzo torneo olimpico, anch'esso dimostrativo come quelli del 1900 e del 1904.\nSquadre.\nVi presero parte quattro formazioni che erano tutte selezioni cittadine, esse provenivano rispettivamente da: Copenaghen (Danimarca), Atene (Grecia), Salonicco e Smirne (entrambe facenti parte dell'Impero ottomano).\nIl team composto da Smirne erano giocatori inglesi, francesi e armeni. La composizione della squadra di Salonicco era greca del gruppo degli \"Amici delle Arti\" (Omilos Philomuson, in seguito Iraklis Thessaloniki F.C.).\nLa squadra danese era una selezione di giocatori del Copenaghen Football Association.\nAvvenimenti.\nLa finale venne segnata dal ritiro della selezione ateniese, deciso dopo l'umiliante primo tempo contro la selezione di Copenaghen. Gli organizzatori proposero agli ateniesi di giocare, assieme alle due squadre ottomane, un nuovo torneo per determinare la seconda classificata, ma rifiutarono e vennero definitivamente squalificati.\nLa finale per il 3\u00ba posto si trasform\u00f2, quindi, in un'inedita finale per il 2\u00ba posto che venne disputata tra la selezione di Smirne e quella di Salonicco, che accettarono la proposta degli organizzatori. L'incontro vide la vittoria netta della selezione di Smirne.\nIl CIO, non riconoscendo i Giochi olimpici intermedi del 1906 come veri Giochi olimpici, non assegn\u00f2 alcuna medaglia."}
{"id": "261281", "revid": "33689", "url": "https://it.wikipedia.org/wiki?curid=261281", "title": "Gunpei Yokoi", "text": "A volte accreditato come Gumpei Yokoi, \u00e8 stato uno degli impiegati pi\u00f9 importanti per Nintendo, inventore della croce direzionale (ancora oggi utilizzata sulla maggior parte dei controller), famoso per aver creato le saghe di \"Metroid\", \"Kid Icarus\" e \"Super Mario Land\", svariate console portatili Nintendo quali Game &amp; Watch, Game Boy, Virtual Boy e il WonderSwan, commercializzato poi da Bandai.\nBiografia.\nOrigini e formazione.\nSi laure\u00f2 in elettronica alla Doshisha University e fu assunto nel 1965 da Nintendo, che all'epoca produceva giochi da tavolo e giocattoli; il compito iniziale di Yokoi fu la manutenzione delle macchine che producevano le tradizionali carte da gioco giapponesi Hanafuda. Nel 1966, il presidente di Nintendo Hiroshi Yamauchi visit\u00f2 la fabbrica in cui lavorava Yokoi e not\u00f2 un giocattolo che era stato ideato e costruito da Yokoi per intrattenersi durante il suo tempo libero. Yamauchi gli ordin\u00f2 di sviluppare il suo giocattolo e di crearne un prodotto vendibile entro Natale. Si trattava di un piccolo braccio estensibile che fu commercializzato con il nome di \"Ultra Hand\", che fu un successo enorme.\nLo sviluppo di videogiochi.\nGunpei Yokoi continu\u00f2 a creare giocattoli fino al 1974, anno in cui Nintendo decise di iniziare la produzione di videogiochi per abbandonare gradualmente il settore dei giocattoli. Divenne cos\u00ec uno dei primi sviluppatori di videogiochi di Nintendo, preceduto solo da Genyo Takeda.\nMentre viaggiava sulla Shinkansen, Yokoi not\u00f2 un uomo di affari annoiato che stava premendo i tasti della sua calcolatrice LCD. Da qui Yokoi si invent\u00f2 la linea di console portatili Game &amp; Watch.\nNel 1981, Yokoi fu incaricato di supervisionare Shigeru Miyamoto, durante lo sviluppo di \"Donkey Kong\". Fu cos\u00ec che le brillanti idee del giovane Miyamoto, ottennero attenzione da parte del presidente Yamauchi. Dopo il successo di Donkey Kong, Yokoi continu\u00f2 a supervisionare Miyamoto, stavolta nello sviluppo di \"Mario Bros.\". Yokoi sugger\u00ec l'aggiunta del Multiplayer e di dare alcune abilit\u00e0 superumane a Mario, come la possibilit\u00e0 di saltare da altezze incredibili senza subir danni.\nDopodich\u00e9 Yokoi svilupp\u00f2 molti titoli con il team di sviluppo di Nintendo \"R&amp;D1\", come \"Kid Icarus\" e \"Metroid\". Progett\u00f2 anche R.O.B. e il famoso Game Boy. Concep\u00ec inoltre il personaggio della Principessa Daisy, che debutt\u00f2 in \"Super Mario Land\".\nNell'aprile del 1989, presentando la prima release del Game Boy ai nuovi giovani programmatori del laboratorio di ricerca e sviluppo della Nintendo, li esort\u00f3 a immaginare in piena libert\u00e0, senza i vincoli delle tecnologie del momento. Concluse il suo intervento dicendo \"la nostra immaginazione rester\u00e0 sempre pi\u00f9 viva se saremo capaci di tenerci affamati e folli\". Una frase che, quindici anni dopo, il 12 giugno 2005, fu ripresa da Steve Jobs nel celebre discorso pronunciato all'Universit\u00e0 di Stanford.\nIl ritiro da Nintendo.\nNel 1995 all'et\u00e0 di 54 anni, si dedic\u00f2 allo sviluppo del Virtual Boy che fu un flop, ma questa non fu la motivazione del suo ritiro. Il suo collega, Yoshihiro Taki, sostiene che Yokoi avrebbe voluto dimettersi all'et\u00e0 di cinquanta anni, ma che avrebbe ritardato leggermente il suo ritiro rispetto al suo piano originale. Yokoi avrebbe voluto dedicare pi\u00f9 tempo e risorse al Virtual Boy, ma Nintendo spinse affinch\u00e9 il gioco venisse pubblicato per dedicare pi\u00f9 risorse allo sviluppo del Nintendo 64.\nAmmesso il fallimento di Virtual Boy, Yokoi si ritir\u00f2 il 15 agosto 1996, dopo 31 anni di lavoro in Nintendo. Non si ritir\u00f2 finch\u00e9 non complet\u00f2 lo sviluppo del Game Boy Pocket, come un regalo di addio nel luglio dello stesso anno. Yokoi fond\u00f2 poco dopo una propria casa di produzione chiamata Koto Laboratory (e ivi ideando la console portatile WonderSwan, commercializzata da Bandai).\nLa morte in auto.\nMor\u00ec nel 1997 a causa di un incidente d'auto, mentre stava viaggiando sulla Hokuriku Expressway con il suo socio Etsuo Kiso, tamponando un camion guidato da Takashi Okushima. Dopo che i due ebbero lasciato l'auto per ispezionare i danni, Yokoi fu falciato da due auto che stavano passando, e mor\u00ec due ore dopo.\nRiconoscimenti.\nYokoi ricevette nel 2003, il Lifetime Achievement Award della International Game Developers Association. GamesTrailer lo ha posizionato nella \"Top Ten Game Creators\"."}
{"id": "261283", "revid": "339392", "url": "https://it.wikipedia.org/wiki?curid=261283", "title": "Versione di Windows", "text": ""}
{"id": "261284", "revid": "63756", "url": "https://it.wikipedia.org/wiki?curid=261284", "title": "Port Address Translation", "text": "In informatica il Port Address Translation (PAT) \u00e8 una particolare tecnica di Network address translation che permette di effettuare una 'mappatura' (stabilire una corrispondenza) tra pi\u00f9 indirizzi IP di una rete privata (ad es. una LAN o di una rete protetta da un firewall) e un singolo indirizzo IP di una rete pubblica (ad es. Internet).\nPrincipio di funzionamento.\nIl PAT permette quindi di utilizzare un singolo indirizzo IP pubblico per accedere a numerosi servizi da una rete locale che utilizza indirizzi IP privati. Un indirizzo IP pubblico pu\u00f2 gestire oltre 64000 connessioni contemporanee sul lato interno della rete.\nNella configurazione tipica di un firewall, la rete esterna \u00e8 costituita dalla rete Internet e quella interna \u00e8 definita con il nome di LAN.\nNella configurazione tipica DMZ, la rete esterna \u00e8 costituita dalla rete Internet e quella interna \u00e8 la DMZ.\nIl dispositivo che funziona da PAT cancella periodicamente le varie assegnazioni dalla propria tabella man mano che esse non sono pi\u00f9 utilizzate. Il numero della porta \u00e8 un intero senza segno a 16 bit (0-65535), quindi \u00e8 molto ridotta la probabilit\u00e0 che un computer dall'interno non riesca ad effettuare l'operazione desiderata.\nEsempio pratico.\nSupponiamo di avere due PC, con indirizzo IP 192.168.0.1 e 192.168.0.2, rispettivamente. Essi necessitano di connettersi ad uno stesso server remoto ad una determinata porta: assumiamo che il server sia un server web (WS) posto all'indirizzo 102.20.30.40 in ascolto sulla porta standard 80. \nLa rete locale dispone di un Default Gateway (DG), un router, con IP 192.168.0.254.\nEntrambi i client contatteranno il DG perch\u00e9 instradi le loro richieste verso 102.20.30.40:80.\nLa connessione effettiva si avr\u00e0 allora tra il DG e il WS. \nLe quintuple che definiscono la connessione, ovvero il socket, ricordiamo sono costituite da: \nSi sa che dovendo distinguere le due richieste, per instradare correttamente la risposta di WS, il DG abbia bisogno di distinguere le due connessioni. E ci\u00f2 avviene proprio sfruttando l'informazione contenuta nel quinto campo.\nIn particolare, se per la richiesta del primo client il DG utilizza la porta 1024, e per il secondo la porta 1025, le risposte che dal WS gli arrivano alla porta 1024 dovranno essere instradate verso il primo client e quelle che dal WS arrivano alla porta 1025 dovranno essere instradate verso il secondo client.\nEcco che allora, di fatto si realizza la \"traduzione\" di una porta in un indirizzo. Ovviamente tale \"mapping\" \u00e8 effimero e dinamico."}
{"id": "261295", "revid": "287204", "url": "https://it.wikipedia.org/wiki?curid=261295", "title": "Chamaerops humilis", "text": "La palma nana (Chamaerops humilis ), comunemente nota anche come palma di San Pietro, \u00e8 una pianta della famiglia delle Arecacee, unica specie del genere Chamaerops. \u00c8 una specie tipica della macchia mediterranea.\nIl nome del genere fa riferimento alla morfologia della pianta (dal greco \u03c7\u03b1\u03bc\u03b1\u03af \"cham\u00e1i\", \u00aba terra\u00bb e \u1fe5\u03ce\u03c8 \"rh\u1e53ps\", \u00abcespuglio\u00bb). I greci la chiamavano \"phoenix chamaeriphes\", che significa letteralmente \u00abpalma gettata per terra\u00bb.\nDescrizione.\nPortamento.\nSi presenta come un cespuglio sempreverde che raggiunge normalmente altezze sino a 2 metri.\nFusto.\nIl fusto \u00e8 di diametro variabile (10\u201315\u00a0cm), ricoperto da un tessuto fibroso di colore bruno. Generalmente \u00e8 corto, visibile solo negli esemplari vetusti. \u00c8 ricoperto in basso dai residui squamosi delle foglie morte (con un diametro complessivo fino a 25\u201330\u00a0cm).\nCorteccia.\nLa corteccia \u00e8 di colore marrone scuro o rossastra.\nFoglie.\nLe foglie sono larghe, robuste, a ventaglio, rigide ed erette, sostenute da lunghi piccioli spinosi riuniti a ciuffi sulla sommit\u00e0 del fusto; di colore verde sulla pagina superiore e quasi bianco sulla pagina inferiore.\nFiori.\nI fiori sono portati da infiorescenze a pannocchia, corte e ramificate, di colore giallo, con peduncoli brevi. \u00c8 usualmente (ma non invariabilmente) una pianta dioica con fiori maschili e femminili su piante separate. I fiori maschili hanno 6\u20139 stami che sovrastano un calice carnoso, i fiori femminili racchiudono 3 carpelli apocarpici carnosi.\nFrutti.\nI frutti sono drupe, globose o oblunghe, di lunghezza variabile (12\u201345\u00a0mm) con polpa assai fibrosa e leggermente zuccherina, di colore verde nelle prime fasi, successivamente giallo-rossiccio, marroni a maturit\u00e0.\nBiologia.\nL'impollinazione viene garantita da una complessa relazione mitualistica con il curculionide \"Derelomus chamaeropsis\".\nL'insetto depone le uova sulle parti fiorali della palma ma queste si aprono solo sulle infiorescenze femminili, perch\u00e9 quelle maschili emettono una resina che ne blocca lo sviluppo. Le larve crescono all'interno delle infiorescenze e qui a primavera si sviluppano gli insetti adulti, sui quali si deposita il polline.\nDistribuzione e habitat.\n\u00c8 diffusa in tutto il Mediterraneo occidentale dal sud del Portogallo a Malta (in Europa) e dal Marocco alla Libia (in Africa).\nIn Italia si trova lungo tutta la fascia costiera occidentale, dalla Sicilia alla Toscana centro-meridionale (promontorio di Piombino), comprese alcune isole del Mar Tirreno (Capraia, Elba, Cerboli, Palmaiola, Palmarola), mentre pi\u00f9 a nord \u00e8 conosciuta solo per alcuni nuclei relitti nel territorio del Parco di Portofino (Liguria); \u00e8 comune soprattutto in Sicilia, Calabria e Sardegna, regioni in cui si pu\u00f2 allontanare di diversi chilometri dalle coste o risalire le prime pendici dei rilievi montuosi.\n\u00c8 un tipico elemento della fascia pi\u00f9 termofila della macchia mediterranea.\n\u00c8 diffusa soprattutto in zone calde, vicino alle coste; predilige esposizioni soleggiate e teme il freddo intenso.\nIn ambiente naturale cresce principalmente su terreni rocciosi o sabbiosi.\nVariet\u00e0.\nLe seguenti variet\u00e0 si differenziano a seconda del colore delle foglie:"}
{"id": "261298", "revid": "122857697", "url": "https://it.wikipedia.org/wiki?curid=261298", "title": "Metroid", "text": " \u00e8 un videogioco a piattaforme del 1986 sviluppato e pubblicato da Nintendo per Famicom Disk System. Primo capitolo della serie di videogiochi \"Metroid\", introduce come protagonista la cacciatrice di taglie Samus Aran, che si trover\u00e0 ad affrontare i Metroid sul pianeta Zebes.\nProdotto da Gunpei Yokoi e diretto da Yoshio Sakamoto, \"Metroid\" fu convertito per Nintendo Entertainment System e distribuito in America settentrionale nel 1987. La colonna sonora \u00e8 composta da Hirokazu Tanaka.\nDel videogioco \u00e8 stato realizzato un remake per Game Boy Advance con il titolo '. Il gioco ha ricevuto un sequel denominato ' ed \u00e8 stato distribuito su Game Boy, Nintendo 3DS, Wii e Wii U tramite Virtual Console.\nTrama.\nNell'anno cosmico 2000 viene fondata la Federazione Galattica, un organo politico e militare che coinvolge numerose razze provenienti da diversi pianeti. Tra i compiti della polizia federale vi \u00e8 quello di fermare le azioni criminose dei Pirati Spaziali, grazie all'aiuto di numerosi cacciatori di taglie.\nNel 20X5 viene scoperta una nuova specie sul pianeta SR-388: i Metroid, creature simili a meduse col potere di risucchiare l'energia vitale dalla preda. Queste creature create dagli, ormai estinti, Chozo, divennero l'obiettivo dei Pirati Spaziali, intenzionati ad usarli come bioarmi, e portarono alcuni esemplari sul pianeta dei Chozo, Zebes.\nLa Federazione, dopo alcuni tentativi falliti di fermare i Pirati, mand\u00f2 la grande cacciatrice di taglie Samus Aran, che perdette in tenera et\u00e0 i genitori per mano dei Pirati e fu allevata dai Chozo, che l'addestrarono e le donarono la potente armatura che indossa.\nA capeggiare i Pirati, come scoprir\u00e0 Samus, \u00e8 l'Intelligenza Artificiale creata dai Chozo per monitorare il pianeta, Cervello Madre, il cui centro di controllo \u00e8 protetto da un fossato che pu\u00f2 essere superato solo alla sconfitta dei generali dei Pirati, Kraid e Ridley (quest'ultimo \u00e8 colui che uccise i genitori di Samus).\nSconfitti i generali, e recuperati dei potenziamenti per la sua armatura da alcune statue Chozo, Samus si dirige a Tourian (il covo di Cervello Madre). Annientando i Metroid che le ostacolavano la strada, Samus sconfisse il Cervello Madre, che attiv\u00f2 il sistema di autodistruzione di Tourian, costringendo Samus alla fuga, ma la missione era compiuta: i Pirati e i Metroid rubati erano stati fermati. O cos\u00ec sembrava...\nModalit\u00e0 di gioco.\nIn \"Metroid\" il giocatore controlla il personaggio Samus Aran sul pianeta Zebes. Nonostante sia uno dei primi videogiochi a non obbligare il giocatore a seguire un percorso lineare, nel gioco l'obiettivo \u00e8 quello di raggiungere un'area popolata dai Metroid denominata Tourian per sconfiggere Mother Brain, il capo dei Pirati Spaziali. Eliminato l'ultimo boss del gioco sar\u00e0 presente una sequenza in cui la protagonista dovr\u00e0 fuggire dal pianeta.\nPer accedere a Tourian \u00e8 necessario sconfiggere i due boss Kraid e Ridley. Una volta sconfitti nell'ordine sar\u00e0 possibile raggiungere l'ultima area del gioco attivando un ascensore.\nPer poter andare avanti nel gioco \u00e8 indispensabile raccogliere nuovi potenziamenti per la tuta di Samus, messi a disposizione dall'ormai estinta razza dei Chozo, la quale ha cresciuto Samus fin da quando era piccola.\nIl salvataggio non era disponibile nella versione per NES e quindi l'unico metodo per ripartire dal punto nel quale si era interrotto il gioco era quello delle password.\nDato la totale libert\u00e0 di movimento nelle varie aree del gioco, \u00e8 possibile completarlo in diversi modi, ed \u00e8 anche possibile non raccogliere per forza tutti i potenziamenti.\nArmi, abilit\u00e0 e potenziamenti.\nAll'interno della fortezza di Zebes vi sono alcune stanze in cui si trova una statua Chozo che tiene in mano una sfera di cristallo. Distruggendola si potranno ottenere dei potenziamenti per le armi o delle abilit\u00e0.\nRicariche.\nA volte, i nemici uccisi lasciano cadere degli oggetti che possono incrementare le statistiche.\nFinali del gioco.\nFinendo il gioco in un tempo superiore alle 5 ore, Samus abbandoner\u00e0 il pianeta senza svelare al giocatore che in realt\u00e0 \u00e8 una donna. Sotto le 5 ore invece, pi\u00f9 si \u00e8 stati veloci, e pi\u00f9 pezzi della tuta verranno rimossi prima che il personaggio scompaia.\nVersioni.\n\"Metroid\" \u00e8 stato originariamente pubblicato in formato floppy disk, giocabile attraverso l'espansione Famicom Disk System del Famicom. Questa versione possiede un sistema a salvataggi a tre \"slot\", simile a quello di \"The Legend of Zelda\": tuttavia, questo sistema non \u00e8 stato proposto nella versione su cartuccia (dove sarebbe stato necessario un sistema di salvataggio alimentato da una batteria), e sostituito da un sistema di salvataggio \"a password\".\nOltre alle versioni originali, il gioco \u00e8 stato riproposto in diversi altri formati:\nInoltre \u00e8 disponibile una demo del gioco su \"Super Smash Bros. Brawl\" e \"Super Smash Bros. per Wii U\" nella sezione Capolavori.\nSviluppo.\nDopo la pubblicazione di videogiochi a piattaforme di successo negli anni ottanta, tra cui \"Donkey Kong\" (1981), \"Ice Climber\" (1985), \"Super Mario Bros.\" (1985) e il gioco d'avventura acclamato dalla critica \"The Legend of Zelda\" (1986), la societ\u00e0 inizi\u00f2 a lavorare su un gioco d'azione. La parola \"Metroid\" \u00e8 una combinazione delle parole \"metro\" e \"androide\". \u00c8 stato co-sviluppato dalla divisione Nintendo Research &amp; Development 1 e da Intelligent Systems.\nLa produzione \u00e8 stata descritta come un \"ambiente di lavoro molto libero\" da Tanaka, il quale ha affermato che, pur essendo il compositore, aveva anche fornito suggerimenti per la grafica e aiutato a denominare le aree. Durante lo sviluppo, uno degli sviluppatori propose agli altri: \"Ehi, non sarebbe bello se si scoprisse che questa persona all'interno della tuta era una donna?\" L'idea venne poi approvata e inserita nel gioco, sebbene il manuale di istruzioni in lingua inglese per il gioco utilizzasse solo il pronome \"lui\" in riferimento a Samus. Sakamoto in seguito avrebbe affermato che il film horror \"Alien\" di Ridley Scott del 1979 era stato \"un'enorme influenza\" per la realizzazione dell'ambientazione. Lo staff di sviluppo venne infatti influenzato dal lavoro del designer H. R. Giger. Tuttavia, alcuni problemi durante lo sviluppo portarono la presenza di Sakamoto a essere fortemente richiesta dai suoi superiori, sperando che la sua precedente esperienza potesse aiutare la squadra. Sakamoto ha dichiarato di aver trovato un modo per aggirare le risorse e il tempo limitati per sfruttare le risorse gi\u00e0 \"per creare variazioni e un'esperienza entusiasmante\"\nNintendo ha tentato di distinguere \"Metroid\" dagli altri giochi rendendolo un gioco basato sull'avventura non lineare, in cui l'esplorazione era una parte cruciale dell'esperienza. Il gioco spesso richiede che il giocatore ripercorra i percorsi per progredire, costringendolo a scorrere lo schermo in tutte le direzioni. \"Metroid\" \u00e8 considerato uno dei primi videogiochi a imprimere una sensazione di disperazione e solitudine nel giocatore e, dopo \"The Legend of Zelda\", ha aiutato a consolidare l'idea di acquisire permanente strumenti per rafforzare i personaggi e progredire nel gioco. Fino ad allora, la maggior parte dei potenziamenti erano solo temporanei e non necessari al completamento del gioco. \nDopo aver sconfitto Cervello Madre, il gioco presenta una tra cinque schermate in base al tempo di completamento. \"Metroid\" \u00e8 uno dei primi giochi a contenere pi\u00f9 finali. Nel terzo, quarto e quinto finale, Samus Aran appare senza la tuta, rivelando per la prima volta di essere una donna. In Giappone, il supporto Disk Card utilizzato dal Famicom Disk System consentiva ai giocatori fino a tre diversi slot di salvataggi in \"Metroid\", come accadeva in \"The Legend of Zelda\" in Occidente. Le versioni occidentali di \"Metroid\" utilizzano un sistema di password che all'epoca era nuovo nel settore, in cui i giocatori annotano un codice di 24 lettere e lo reimmettono nel gioco quando desiderano continuare una sessione precedente. I codici consentono anche cheat, come \"NARPAS SWORD\" e \"JUSTIN BAILEY\"."}
{"id": "261299", "revid": "124340736", "url": "https://it.wikipedia.org/wiki?curid=261299", "title": "Publio Valerio Publicola", "text": "Biografia.\nQuattro volte console, fu collega di Lucio Giunio Bruto, come console nel primo anno della Repubblica Romana il 509 a.C., dopo che Lucio Tarquinio Collatino fu indotto a rinunciarvi. Era fratello di Marco Valerio Voluso Massimo, console nel 505 a.C., e di Manio Valerio Voluso Massimo. \nNascita della Repubblica.\nSecondo la tradizione Publio Valerio, figlio di Voluso, apparteneva ad una delle pi\u00f9 nobili case romane ed era un discendente del sabino Voluso, che si era insediato a Roma con Tito Tazio, il re dei Sabini, e che era il capostipite della gens Valeria.\nQuando Lucrezia convoc\u00f2 il padre dall'accampamento, dopo che Sesto Tarquinio ebbe commesso l'atto ignominioso, Publio Valerio accompagn\u00f2 Lucrezio da sua figlia ed era a fianco di Lucrezia quando questa rivel\u00f2 l'oltraggio di Sesto e si trafisse il cuore. Valerio, assieme a tutti gli altri presenti, giur\u00f2 vendetta per quella morte e immediatamente la compirono scacciando i Tarquini dalla citt\u00e0.\nIl primo consolato - Guerra contro i Tarquini e le Riforme.\nGiunio Bruto e Lucio Tarquinio Collatino furono eletti per primi come consoli nel 509 a.C., ma poich\u00e9 il nome stesso di Tarquinio rendeva Collatino oggetto di sospetti per il popolo, fu obbligato a dimettersi dalla sua carica ed a lasciare la citt\u00e0: Valerio fu eletto al suo posto. Poco tempo dopo le citt\u00e0 di Veio e di Tarquinia scelsero la causa dei Tarquini e marciarono con loro contro Roma, alla testa di un grande esercito. I due consoli avanzarono con le forze romane per venire a contatto con loro. L'ultimo giorno del mese di febbraio fu combattuta la sanguinosa battaglia della Selva Arsia, durante la quale perirono moltissimi uomini da una parte e dall'altra; tra questi anche il console Bruto. Lo scontro fu interrotto da una violenta ed improvvisa tempesta, senza che fosse certo l'esito, tanti erano i morti che giacevano sul campo di battaglia. Entrambe le parti reclamavano la vittoria, finch\u00e9 non fu sentita nel profondo della notte una voce che affermava che i Romani avevano vinto, poich\u00e9 gli Etruschi avevano perso un uomo in pi\u00f9. \nImpauriti dalla voce molti tra gli Etruschi fuggirono, lasciando i compagni prigionieri nelle mani dei Romani e Valerio pot\u00e9 cos\u00ec rientrare a Roma in trionfo, il primo celebrato da un condottiero romano.\nValerio fu ora lasciato senza collega; e quando cominci\u00f2 nello stesso tempo a costruire una casa sulla parte superiore della collina Velia, che si affacciava sul foro, il popolo temette che stesse puntando a diventare re. Non appena Valerio divenne consapevole di questi sospetti, demol\u00ec la costruzione in una sola notte cos\u00ec che il giorno dopo il popolo, imbarazzato del proprio comportamento, gli assegn\u00f2 un pezzo di terra ai piedi della Velia, con il privilegio di avere la porta della casa aperta nella via. Al posto della sua domus fu costruito un tempio dedicato alla dea Vica Pota.\nQuando Valerio comparve davanti al popolo, ordin\u00f2 ai littori di abbassare i fasci davanti al popolo, come riconoscimento che il loro potere era superiore al suo. Non soddisfatto di questo atto di sottomissione, sostenne leggi in difesa della repubblica ed a sostegno delle libert\u00e0 del popolo. Promulg\u00f2 una legge secondo la quale chiunque avesse tentato di farsi re sarebbe stato consacrato agli dei (sarebbe divenuto \"homo sacer\", sottratto cio\u00e8 alla protezione cittadina) e chiunque avrebbe potuto ucciderlo impunemente. Dichiar\u00f2 un'altra legge per la quale ogni cittadino che fosse stato condannato da un magistrato alla pena capitale avrebbe avuto il diritto di appellarsi al popolo (\"provocatio ad populum\"); ora poich\u00e9 i patrizi avevano avuto questo diritto sotto i re, \u00e8 probabile che la legge di Valerio abbia conferito lo stesso privilegio ai plebei. Da ultimo permise la nomina di due questori da parte del popolo.\nValerio poi provvide alla nomina di circa 150 senatori, per ripristinarne il numero che era venuto a mancare in seguito alle ultime vicende, e fece trasferire l'erario pubblico nel Tempio di Saturno.\nCon queste leggi, cos\u00ec come dall'abbassamento dei suoi fasci davanti al popolo, Valerio divenne cos\u00ec favorito che ricevette il \"cognomen\" di Publicola, o \"l'amico del popolo\" nome con il quale \u00e8 solitamente conosciuto. Non appena queste leggi furono approvate, Publicola indisse i \"comitia\" per l'elezione del successore di Bruto e fu eletto come suo collega Spurio Lucrezio Tricipitino. Lucrezio tuttavia non visse molti giorni e di conseguenza al suo posto fu eletto scelto console Marco Orazio Pulvillo. Ciascuno dei consoli era ansioso dedicare il tempio sul Campidoglio, che Tarquinio aveva lasciato incompiuto quando era stato scacciato dal trono; ma la sorte concesse questo onore ad Orazio, con grande delusione di Publicola e dei suoi amici. Alcuni autori tuttavia mettono la dedica del tempio due anni pi\u00f9 tardi nel 507 a.C., nel terzo consolato di Publicola e nel secondo di Orazio Pulvillo. (Dionys. V 21; Tac. Hist. III 72.)\nSecondo Consolato - Guerra contro Chiusi.\nL'anno successivo, che era il secondo anno della repubblica, il 508 a.C., Publicola fu ancora eletto console con Tito Lucrezio Tricipitino collega, con cui contrast\u00f2 la spedizione di Porsenna, corso in aiuto di Tarquinio il Superbo, contro Roma, spedizione che si trasform\u00f2 nell'assedio di Roma, nella cui narrazione si inseriscono gli episodi leggendari di Orazio Coclite e Muzio Scevola.\nGli stessi due consoli, si distinsero in operazioni belliche, volte a impedire le razzie operate dagli assedianti etruschi. L'assedio, nel racconto dei Romani, termin\u00f2 con un trattato di pace con la citt\u00e0 di Chiusi, senza che Tarquinio il Superbo riuscisse nel proprio intento di restaurazione al potere.\nTerzo Consolato.\nNell'anno 507 a.C., Publicola fu eletto console per la terza volta con Marco Orazio Pulvillo, che era stato suo collega nel suo primo consolato, o secondo altre fonti, con P. Lucrezio; ma nessun evento importante \u00e8 registrato per questo anno.\nQuarto consolato.\nFu console una quarta volta nel 504 a.C., di nuovo assieme a Tito Lucrezio Tricipitino, con cui aveva condiviso il consolato nel 508 a.C.. Durante il consolato i due condussero con successo la guerra contro i Sabini nei pressi di Fidenae, ed al loro ritorno a Roma venne loro tributato il trionfo, anche se nei \"fasti triumphales\" viene riportato unicamente il nome di Valerio.\nMorte.\nLa sua morte \u00e8 collocata nell'anno seguente dagli annalisti. Fu sepolto a spese pubbliche, poich\u00e9 non aveva lasciato abbastanza denari ai figli perch\u00e9 se ne potesse dare degna e pubblica sepoltura, alle pendici della Velia, onore mai prima concesso ad un cittadino romano, e le matrone portarono il lutto per dieci mesi, come avevano fatto per Bruto.\nCritica storica.\nLa sua morte \u00e8 collocata nell'anno seguente dagli annalisti (Liv. II, 16), probabilmente, come ha rilevato Niebuhr, semplicemente perch\u00e9 il suo nome non si presenta pi\u00f9 nei Fasti. Niebuhr suppone che le antiche tradizioni lo fanno perire al lago Regillo, dove si dice che siano stati uccisi due dei suoi figli (Dionys. vi. 12) e dove tanti eroi del giovane stato trovarono la loro morte."}
{"id": "261300", "revid": "1728", "url": "https://it.wikipedia.org/wiki?curid=261300", "title": "Liv.", "text": ""}
{"id": "261301", "revid": "180559", "url": "https://it.wikipedia.org/wiki?curid=261301", "title": "Wasps Rugby Football Club", "text": "Il Wasps Rugby Football Club \u00e8 un club britannico di rugby a 15 con sede legale a Coventry, affiliato alla Rugby Football Union, che milita nella Premiership.\nStoria.\nLa sua nascita deriva dalla prima squadra maschile inglese che era chiamata Wasps Football Club, e che venne fondata nel 1867 alla oggigiorno defunta Eton and Middlesex Tavern nel quartiere North London di Londra; gli Wasps vennero creati da una suddivisione di una precedente societ\u00e0, che oltre a questi determin\u00f2 la fondazione degli Harlequins. I London Wasps, pur essendo la seconda societ\u00e0 pi\u00f9 vecchia d'Inghilterra, stanno raccogliendo molti successi solamente in anni recenti, conquistando vittorie specialmente in Heineken Cup e nella English Premiership."}
{"id": "261302", "revid": "599", "url": "https://it.wikipedia.org/wiki?curid=261302", "title": "Polo (matematica)", "text": ""}
{"id": "261303", "revid": "124123", "url": "https://it.wikipedia.org/wiki?curid=261303", "title": "Orazio Bobbi", "text": "Biografia.\nFiglio d'arte (il padre Giuseppe Carlo Bobbi era il diretto collaboratore di Adolfo Wildt), si \u00e8 avvicinato giovanissimo all'arte e, in particolare, alla scultura.\nDopo essersi iscritto alla facolt\u00e0 di Architettura, ha compiuto i suoi studi artistici a Brera (Milano).\nRaggiunta una certa fama, ha realizzato importanti opere principalmente in bronzo ma anche in ferro, rame e legno.\nIl repertorio delle opere dello scultore comprende bassorilievi in rame, disegni, ex libris, modelli e bozzetti e opere scultoriche tanto di genere sacro quanto profano."}
{"id": "261304", "revid": "125834752", "url": "https://it.wikipedia.org/wiki?curid=261304", "title": "Profitto", "text": "Il profitto (dalla lingua latina \"proficere\": \"andare oltre\", \"giovare\") o lucro, in economia \u00e8 l'utile (o \"guadagno\", indicato con \"G\") che si ottiene da una certa attivit\u00e0 economica (commerciale, finanziaria o produttiva).\nCaratteristiche generali.\nEsso \u00e8 la differenza tra il ricavo totale (R) derivante da un prodotto ed il suo costo totale di produzione (C):\nformula_1\nIl concetto di \"profitto\" \u00e8 una nozione definita in maniera non condivisa: tra contabili ed economisti vi sono, infatti, delle differenze nei metodi di calcolo. Gli economisti marxisti si riferiscono, poi, al profitto per l'imprenditore come alla differenza fra il valore del lavoro di un dipendente e la paga che il lavoratore percepisce per quel lavoro.\nIl termine \"profittabilit\u00e0\" si riferisce all'ammontare di profitto relativo all'ammontare di un investimento ed \u00e8 spesso misurato come tasso di profitto o tasso di ritorno dell'investimento (ROI e , cio\u00e8 , return on investment ).\nLa \"curva di isoprofitto\" \u00e8 utilizzata in microeconomia per indicare tutte le combinazioni di input-output in grado di realizzare un determinato profitto.\nDefinizioni.\nDefinizioni economiche di profitto.\nIn economia generale, si dice che un'azienda sta producendo un profitto economico quando i suoi ricavi per merci e servizi rivenduti superano i costi totali dei suoi fattori produttivi. Si dice che sta producendo un profitto contabile se i suoi ricavi contabilizzati superano i costi contabilizzati.\nLa differenza principale tra queste due \"nature\" \u00e8 che la prima tiene conto dei costi impliciti e sacrificati (costi opportunit\u00e0), mentre la seconda risponde alle norme contabili previste dalla legge. Gli economisti ritengono generalmente pi\u00f9 realistico analizzare il \"profitto economico\".\nIn un caso di produzione di un singolo bene, si ha \"profitto economico\" quando il prezzo costo medio del prodotto \u00e8 inferiore al prezzo ricavo del prodotto o servizio nel punto di quantit\u00e0 prodotta (Output) che massimizza il profitto.\nIn questa situazione teorica, e solo in questa, il profitto economico \u00e8 pari alla quantit\u00e0 prodotta moltiplicata per la differenza tra il costo medio ed il prezzo medio, ossia il margine medio unitario. In queste condizioni ogni unit\u00e0 di prodotto in pi\u00f9 crea lo stesso aumento di costi e ricavi, lasciando invariato il profitto (che essendo massimo non pu\u00f2 aumentare).\nIn condizioni di concorrenza perfetta, tipica delle esemplificazioni accademiche, si ha la posizione di massimizzazione del profitto quando il \"ricavo marginale uguaglia il costo marginale\". \nTuttavia, esiste fra i produttori un interesse a colludere poich\u00e9 il regime di monopolio o di oligopolio nella teoria economica garantiscono in media per tutti un ricavo e un profitto pi\u00f9 alto di quello ottenibile con una \"guerra di prezzo\", fatto che poi si concretizza nella formazione di cartelli economici e di intese restrittive della concorrenza, sanzionate dal diritto antitrust.\nTutte le imprese costituiscono un investimento di coloro che controllano il capitale della stessa. Il ritorno del capitale ai proprietari in competizione \u00e8 l'accounting profit e compensa il possessore per non essere stato capace di fare un uso alternativo del suo capitale. \u00c8 il costo opportunit\u00e0 di un investimento.\n\"Il profitto contabile supera il profitto economico\".\nIl profitto contabile alle volte include un elemento a riconoscimento del rischio che un investitore prende. \u00c8 spesso incerto, a causa dell'informazione incompleta, non si sa se un'impresa avr\u00e0 successo o no. In questi casi, gli economisti trattano il ritorno del rischio come parte del profitto contabile, come fosse un elemento del costo del capitale.\nIl profitto economico non appare nella concorrenza perfetta. Una volta che il rischio \u00e8 stato compensato, il profitto economico a lungo termine \u00e8 quindi visto come inefficienza causata dal monopolio o come un'altra forma di fallimento del mercato.\nIl profitto economico \u00e8 a volte chiamato profitto eccezionale e il profitto contabile normale profitto.\nIl profitto sociale delle attivit\u00e0 di un'azienda \u00e8 il profitto normale pi\u00f9 o meno ogni esternalit\u00e0 dovuta alla sua attivit\u00e0. Un monopolio petrolifero che inquini pu\u00f2 esibire enormi profitti, ma fare relativamente poco per l'economia e danneggiare l'ambiente. Potrebbe avere alti profitti economici, ma bassi profitti sociali.\nDefinizioni contabili di profitto.\n\"Attenzione - queste definizioni sono diverse da quelle usate dagli economisti\"\nNel senso contabile del termine, il profitto netto (prima delle tasse) \u00e8 il risultato delle vendite di un'azienda meno i costi come stipendi, affitti, carburante, materiali grezzi, interessi sui prestiti e le svalutazioni.\nIl Profitto lordo \u00e8 il profitto prima degli interessi e delle svalutazioni (o rivalutazioni) delle attivit\u00e0.\nIl Profitto netto dopo le tasse \u00e8 il profitto dopo il pagamento delle imposte di competenza: in Italia sono due le principali imposte, una di carattere nazionale (che per ora si chiama IRES) ed una di carattere regionale (che prende il nome di IRAP).\nIl Risultato Operativo \u00e8 una misura del potere di una impresa di produrre profitti dalle operazioni di gestione caratteristica (il cosiddetto Core Business, o attivit\u00e0 principale): \u00e8 pari agli utili prima della gestione finanziaria/patrimoniale e della gestione straordinaria (plusvalenze/minusvalenze) e della gestione fiscale (pagamento delle imposte).\nIn Contabilit\u00e0 il profitto economico \u00e8 definito come metrica di singolo periodo per determinare il valore creato da un'impresa in un periodo - tipicamente l'anno.\nPi\u00f9 recentemente, a causa dell'accelerazione del processo economico e di creazione del valore, le aziende modernamente organizzate utilizzano come periodo base il Trimestre detto anche con anglicismo tipico di queste imprese \"Quarter\", ovvero quarto di anno.\nIl \"profitto netto dopo le tasse\", opportunamente depurato dal costo opportunit\u00e0 e dal costo del rischio specifico del settore, fornisce un costo ponderato del capitale. Quest'ultimo \u00e8 all'incirca paragonabile - ma qualche economista avrebbe da puntualizzare - alla definizione economica di profitto.\nDefinizioni di profitto in economia aziendale.\nAlcuni economisti definiscono ulteriori tipi di profitto:\nIl Profitto Ottimale invece non ha un riferimento nella situazione microeconomica del mercato in cui opera l'azienda.\nCostituisce il \"giusto ammontare\" del profitto ottenibile dalla corretta allocazione delle risorse interne di cui dispone l'impresa.\nQuesta definizione tiene conto della strategia di marketing, del posizionamento sul mercato, (posizione di mercato), e di altri metodi per incrementare il ritorno dell'investimento al di sopra del tasso medio del mercato competitivo.\nI principali sono: \nVa da s\u00e9 che se il mercato vede l'ingresso di un'impresa \"meglio gestita\" avr\u00e0 un aumento medio del tasso di rendimento, che far\u00e0 figurare aziende che si trovavano precedentemente sul mercato \"meno competitive\". Nel lungo periodo questo porter\u00e0 alcune imprese ad uscire dal settore per entrare in altri che consentono un maggior tasso di rendimento a parit\u00e0 di fattori competitivi disponibili (i cosiddetti FCS, o Fattori critici di sviluppo, peculiari di un certo settore).\nDefinizioni giuridico-economiche di profitto.\nIl nostro ordinamento non ci offre una definizione unitaria di profitto, in quanto questo termine si ritrova in diverse norme, disseminate nelle varie leggi dello Stato, partendo dal diritto penale (disciplina, in cui si richiede spesso che per la perfezione di alcuni reati ci sia lo scopo o il conseguimento di un profitto), per proseguire con il diritto civile (dove si introducono le diverse nozioni di frutto, di utile, di arricchimento, di bene futuro, di profitto, di bilancio e di vantaggio patrimoniale), per concludere con il diritto tributario (dove viene creata la figura giuridica di reddito), il tutto -appunto- senza che vi sia una norma generale di raccordo.\nE cos\u00ec, sintetizzando al massimo, per profitto, dal punto di vista e giuridico-economico, si potr\u00e0 intendere ogni entrata o vantaggio economico, che debba derivare ad un dato soggetto, in forza di un rapporto giuridico o di un fatto naturale o di un mero comportamento umano, che sia preso in considerazione prima del suo venire in essere.\nIn pratica, il profitto ha un rilievo autonomo, rispetto alla propriet\u00e0, proprio da un punto di vista temporale, ossia per tutto il tempo che precede la sua nascita materiale. In estrema sintesi, infatti, ogni bene che sia in corso di formazione (come, ad esempio, i prodotti della natura o come i guadagni di una societ\u00e0), far\u00e0 parte del diritto di propriet\u00e0, solo quando sar\u00e0 venuto ad esistenza. Ma, prima di allora, quando si trover\u00e0 in fase di maturazione, avr\u00e0 comunque un proprio rilievo autonomo e lo distingueremo dalla propriet\u00e0, proprio attraverso la nozione di profitto. Un concetto che, in tal modo, diventer\u00e0 importantissimo, perch\u00e9 senza di esso i beni \u201cin costruzione\u201d rimarrebbero senza nome e senza cittadinanza giuridica.\nCon questa definizione, dunque, il profitto, (in senso giuridico-economico), verr\u00e0 a coincidere, con il concetto di bene futuro, un'entit\u00e0 in cui rientrano:\nOra, il profitto-bene-futuro, potr\u00e0 essere oggetto di contratto e di trasferimento (articolo 1348 c.c. e 1472 c.c.), mentre sar\u00e0 anche protetto dal nostro ordinamento, con la tutela dei mancati guadagni (art. 1223 c.c.), ragion per cui queste due facolt\u00e0 (disponibilit\u00e0 e protezione) ci segnalano uno specifico diritto soggettivo al profitto, la cui essenza sar\u00e0 per l'appunto costitutiva da una specifica protezione offerta dalla legge e da una altrettanto precisa capacit\u00e0 di disporre delle entit\u00e0 non ancora esistenti.\nEsiste una consolidata dottrina giuridica della responsabilit\u00e0 sociale d'impresa, secondo la quale la gestione non \"vive\" esclusivamente per gli azionisti-soci, ma \u00e8 indirizzata al bene comune di tutti i portatori di interesse (\"stakeholder\") quali sono i lavoratori, clienti e fornitori, le organizzazioni sindacali, gli istituti di credito, la pubblica amministrazione, le comunit\u00e0 locali. \nQuesta dottrina si \u00e8 affermata negli Stati Uniti e in vari ordinamenti europei con l'introduzione della Responsabilit\u00e0 amministrativa delle persone giuridiche e delle associazioni per reati in ambientali, societari, contro la pubblica amministrazione o in violazione dei diritti umani; e di forme specifiche di tutela quali la \"class action\".\nAltri tipi di profitto.\nCi sono analisti che trovano utile fare correzioni al profitto economico, come l'eliminazione dell'avviamento ammortizzato o della spesa capitalizzante sul marchio, cercando di dividere il valore su molteplici periodi contabili. Il concetto di fondo fu dapprima introdotto da Schmalenbach, ma l'applicazione commerciale del concetto di profitto economico corretto fu di Stern Stewart &amp; Co. che diedero il nome di EVA o Economic Value Added (Valore Economico Aggiunto) a questo concetto.\nMassimizzazione del profitto.\nCome appare logico all'interno della logica del profitto delle aziende, l'obiettivo di fondo di ciascuna impresa \u00e8 la massimizzazione del profitto per gli azionisti-soci.\nEsiste, tuttavia, una differenza fondamentale dell'orizzonte temporale associato a questo obbiettivo di ottimo: fra la ricerca del mero risultato di esercizio nel breve termine, e la creazione di valore economico nel lungo periodo. Un orizzonte di lungo termine (almeno 5 anni) pu\u00f2 richiedere agli azionisti e obbligazionisti la rinuncia al dividendo annuale, uno sforzo per sottoscrivere aumenti di capitale sociale o la conversione di quote di debito in equity per vari motivi temporanei: \nTrattazione matematica.\nSe una azienda produce n prodotti la cui i-esima quantit\u00e0 si denota con formula_2 per i=1...n, allora indicando \ncon formula_3 prezzo unitario del prodotto i-esimo, \ncon formula_4 costo unitario del prodotto i-esimo \nsi ha che il profitto unitario formula_5 del prodotto i-esimo \u00e8 dato da formula_6 .\nPertanto risulta che il profitto complessivo dell'azienda \u00e8 proporzionale alla differenza fra prezzo e costo marginale in base alla quantit\u00e0 di merce:\nformula_7\n\u00c8 necessario trovare le quantit\u00e0 formula_8 che bisogna produrre di ciascun prodotto per ottenere il massimo profitto con dei vincoli da rispettare. \nCi possono essere vincoli riguardanti la massima quantit\u00e0 complessiva di beni che si possono produrre che si esprimono con disequazioni del tipo:\nformula_9\nCi possono essere vincoli legati alla massima quantit\u00e0 di beni che si possono produrre in base alle risorse disponibili che saranno del tipo:\nformula_10\nCi possono essere vincoli legati alla domanda di ciascun bene del tipo:\nformula_11\nA ci\u00f2 si aggiungono vincoli standard di controllo, comuni a un certo tipo di attivit\u00e0 o previsti per legge, ad esempio sul costo del lavoro per singola persona: salario minimo orario, turni di riposo obbligatori ovvero \"tetto\" massimo al monte ore lavorate, giornaliero e settimanale.\nEd altri vincoli relativi alle caratteristiche tecniche, produttive e organizzative dell'azienda.\nPer risolvere quindi il problema della massimizzazione del profitto complessivo di un'azienda dato dalla funzione P a n variabili, con un insieme di vincoli si utilizza l'Algoritmo del simplesso della Programmazione lineare che si studia in Ricerca operativa.\nAd esempio supponiamo che vi sia un'azienda dove si producono 4 prodotti e si sa che: \ni profitti unitari dei 4 prodotti sono: 2,3,4,1 e ci\u00f2 implica che il profitto complessivo che si vuole massimizzare \u00e8:\nformula_12\nla capacit\u00e0 produttiva dell'azienda \u00e8 di 8000 unit\u00e0 mensili e ci\u00f2 implica\nformula_13 che si pu\u00f2 scrivere come formula_14 con formula_15\nle domande previste per ciascun bene sono:\nformula_16 che si pu\u00f2 scrivere come formula_17 con formula_18\nformula_19 che si pu\u00f2 scrivere come formula_20 con formula_21\nformula_22 che si pu\u00f2 scrivere come formula_23 con formula_24\nformula_25 che si pu\u00f2 scrivere come formula_26 con formula_27\nImplementando l'algoritmo si ricava che il profitto raggiunge il valore massimo di 7500 con i vincoli dati per formula_28 in particolare il valore formula_29 implica la possibilit\u00e0 di produrre 500 unit\u00e0 di un nuovo prodotto in modo da portare la produzione dell'azienda a 8000 unit\u00e0 come previsto dal vincolo della capacit\u00e0 produttiva.\nRisolutori informatici open source.\nI principali software open source che possono essere utilizzati per la massimizzazione del profitto tramite programmazione lineare sono:\nwxMaxima e Octave.\nPer esempio se un'azienda produce tavoli e mobiletti che intende vendere al prezzo rispettivamente di 400\u20ac e 200\u20ac. Per produrli occorrono 6 unit\u00e0 di legno, 2 ore/lavoratore e 100 minuti di tempo-macchina per i tavoli e 10 unit\u00e0 di legno, 4 ore/lavoratore e 40 minuti di tempo-macchina per i mobiletti. A disposizione l'azienda possiede giornalmente 4000 unit\u00e0 di legno, 250 lavoratori per 8 ore al giorno cio\u00e8 2000 ore/lavoratore e 50 macchine che funzionano per 16 ore giornaliere cio\u00e8 48000 ore/macchina. Pertanto il modello da analizzare \u00e8 il seguente :\nUsando wxMaxima per effettuare il calcolo si ottiene:\nload(\"simplex\")$;\nmaximize_lp(400*x+200*y,[6*x+10*y&lt;=4000,2*x+4*y&lt;=2000,100*x+40*y&lt;=48000],nonnegative_lp=true);\n[197.894,[y=147,x=421]]\ncio\u00e8 l'azienda ottiene un profitto massimo giornaliero di 197.894\u20ac producendo 147 mobiletti e 421 tavoli."}
{"id": "261307", "revid": "2168319", "url": "https://it.wikipedia.org/wiki?curid=261307", "title": "I pilastri della Terra", "text": "I pilastri della Terra (\"The Pillars of the Earth\") \u00e8 un romanzo storico pubblicato nel 1989 dallo scrittore britannico Ken Follett che racconta la costruzione di una cattedrale a Kingsbridge, in Inghilterra (localit\u00e0 immaginaria nel Wiltshire). Ambientato nel XII secolo - precisamente tra il 1120 e il 1174 - copre il periodo dall'affondamento della Nave Bianca (la nave in cui mor\u00ec l'erede al trono inglese) fino all'assassinio dell'arcivescovo di Canterbury Thomas Becket (descritto da T. S. Eliot nel suo dramma teatrale del 1935 \"Assassinio nella cattedrale\"), ma concentrandosi in particolare sul periodo dell'Anarchia. Il libro traccia lo sviluppo dell'Architettura gotica, il suo affrancamento da quella Romanica, e le fortune del priorato di Kingsbridge e del villaggio.\nSullo sfondo degli avvenimenti storici dell'epoca si snodano le avventure di personaggi verosimili e viene illustrato con efficacia e realismo lo scontro in atto nel medioevo tra la nobilt\u00e0, arroccata a difesa dei propri privilegi, e la nascente borghesia mercantile, che si stava sviluppando nelle citt\u00e0 e che tentava di emanciparsi dagli arcaici fardelli del feudalesimo.\nL'opera, considerata il capolavoro di Follett, ha venduto oltre 14 milioni di copie in tutto il mondo (1,3 milioni in Italia). L'autore ha poi pubblicato due sequel: \"Mondo senza fine\", ambientato circa 200 anni dopo e pubblicato nel 2007, e una terza parte, \"La colonna di fuoco\" (2017). Nel 2020, Follett ha infine fatto uscire \"Fu sera e fu mattina\", il prequel de \"I pilastri della terra\", ambientato tra il 997 e il 1007. \nAnche Ellis Peters ha ambientato le celebri indagini del suo Fratello Cadfael negli stessi anni del Medioevo inglese.\nTrama.\nPrologo (1123).\nNella cittadina di Kingsbridge viene messo a morte per impiccagione un trovatore francese, Jack. Il popolo viene invitato ad assistere all'evento e, come una festa di piazza, tutti si portano nel centro del paese dove il boia ha allestito il palco dell'esecuzione. Tra la folla una donna alza la sua voce, maledicendo gli astanti, e primi fra tutti i tre uomini che, testimoniando al processo, hanno sentenziato la sua morte; un prete, un frate e un cavaliere.\nParte prima (1135-1136).\nL'Inghilterra del XII secolo \u00e8 in balia dell'anarchia politica; il re Enrico I \u00e8 morto senza eredi maschi, dopo che l'unico figlio Guglielmo \u00e8 annegato nel 1120 nell'affondamento della Nave Bianca in viaggio dalla Francia; l'unico discendente diretto \u00e8 la figlia Matilde, non riconosciuta per\u00f2 dall'intera nobilt\u00e0 del regno, che in parte vede nel nipote Stefano il legittimo erede al trono. Stefano \u00e8 sostenuto dalla Chiesa, che lo incorona nuovo re, ma Matilde decide di attaccarlo.\nMentre la nobilt\u00e0 si preoccupa dell'assetto di potere dell'Inghilterra, svuota i propri forzieri ed aumenta le tasse per permettere ai due eserciti contrapposti di affrontarsi, il popolo vive alla giornata, preparandosi ad affrontare il duro inverno alle porte. Tom \u00e8 un uomo del popolo, un mastro costruttore dalla grande abilit\u00e0 e dal profondo acume, che viaggia in cerca di lavoro in compagnia della moglie, Agnes, prossima a partorire, e dei due figli, il maggiore Alfred e la piccola Martha.\nDurante il loro peregrinare la famiglia si imbatte in una donna particolare, Ellen, accompagnata dal figlio Jack, che vivono soli in una grotta nascosta nella foresta. Tom rimane molto colpito dalla donna, cos\u00ec diversa dalla moglie.\nIl tempo passa senza che Tom riesca a trovare un lavoro e un rifugio per la famiglia; quando arriva il momento del parto, sono nuovamente nella foresta di Kingsbridge, e qui Agnes d\u00e0 alla luce un bambino, ma lei non sopravvive. Tom, affranto dal dolore, deve prendere subito una decisione cruciale per la sopravvivenza dei figli maggiori, Alfred e Martha; essendo impossibilitato a nutrirlo, abbandona il neonato sulla tomba della moglie. Il bambino viene per\u00f2 salvato da un frate e portato in un convento.\nPentitosi dell'abbandono, Tom torna con i due figli a cercare il bimbo e incontra nuovamente Ellen, che lo informa della sua sorte. L'attrazione tra la donna e il costruttore esplode improvvisa e decidono cos\u00ec di formare un'unica famiglia, riuscendo anche ad ottenere un posto di lavoro e un alloggio presso il priorato di Kingsbridge, grazie anche al fatto che nel frattempo \u00e8 stato eletto un nuovo priore, il buon Philip, il quale, da uomo deciso quale \u00e8, intende far rifiorire il priorato e ristrutturare la vecchia cattedrale semidiroccata, specialmente dopo che Jack (il figlio di Ellen) ha appiccato un incendio di nascosto allo scopo di garantire a Tom un lavoro per poter vivere in serenit\u00e0 ancora un po' di anni.\nTom \u00e8 rinfrancato nello scoprire che il figlio non \u00e8 morto e che i frati si occupano della sua educazione, tuttavia i numerosi litigi tra il figlio di Ellen, Jack, e il primogenito di Tom, Alfred, portano ben presto alla separazione tra il costruttore ed Ellen, stanca delle costanti aggressioni subite da suo figlio, che lei ama moltissimo, essendo l'unica cosa che le \u00e8 rimasta del marito. Tom \u00e8 riuscito per\u00f2 a strapparle la promessa di un possibile ritorno in futuro.\nParte seconda (1136-1137).\nApprofittando del clima torbido dovuto alla guerra civile, la famiglia Hamleigh \u00e8 riuscita a catturare il conte Bartholomew di Shiring che appoggiava la regina Matilde e a consegnarlo al re Stefano, ormai al potere, proponendosi come nuovi conti.\nIl feroce William Hamleigh, ancora furente per essere stato rifiutato da Aliena, figlia di Bartholomew, la violenta nel castello di Shiring sotto gli occhi del fratello di lei, Richard. Nella notte per\u00f2 i ragazzi riescono a fuggire e, dopo numerose peripezie, arrivano a Winchester dove \u00e8 imprigionato il padre morente, il quale li invita a giurare che dedicheranno la loro vita a reimpossessarsi del titolo e della contea perduti. I due, grazie all'aiuto del priore Philip, si stabiliscono a Kingsbridge dove Aliena diviene in breve tempo una delle maggiori commercianti di lana, attivit\u00e0 che le permette di acquistare un cavallo e l'armamento necessari per far diventare il fratello Richard uno scudiero, primo passo per ottenere il titolo di cavaliere e aspirare a quello di conte.\nAnche per Tom le cose sono decisamente migliorate: \u00e8 riuscito a convincere Philip ad edificare una nuova cattedrale, ben pi\u00f9 ampia della chiesa precedente: la grandiosa opera \u00e8 resa possibile dal deciso miglioramento delle finanze del priorato che \u00e8 letteralmente rifiorito sotto la guida di Philip, e ora Tom si trova a dirigere centinaia di muratori, carpentieri e tagliapietre, e pu\u00f2 dar prova del suo talento; in pi\u00f9, Ellen \u00e8 tornata a vivere con lui, e ora abitano felicemente in una casa fuori dalla cerchia del priorato, non potendo vivere all'interno di essa in quanto non sposati.\nParte terza (1140-1141).\nLa guerra civile tra il re Stefano e la regina Matilde attraversa un momento di stasi; l'esercito del re \u00e8 acquartierato nella citt\u00e0 di Lincoln, e sia William Hamleigh che Richard fanno parte dell'esercito reale. Quando giunge la notizia che il padre di William \u00e8 morto, il re gli accorda un congedo e gli comunica che decider\u00e0 in seguito come intende risolvere la questione della successione nella contea di Shiring, dando una speranza a Richard che si \u00e8 fatto avanti e provocando la rabbia di William che pensava di essere automaticamente designato.\nTornato al castello ed accortosi che le finanze non sono floride, William decide di iniziare un'opera di controllo diretto e brutale sull'intera contea per spremere fino all'ultimo scellino i suoi contadini e fittavoli. Nel corso delle sue ispezioni, William arriva a Kingsbridge e stenta a riconoscerla tanto \u00e8 cambiata: decine e decine di nuove case si estendono attorno al priorato e la nuova cattedrale comincia a prendere forma secondo i progetti di Tom.\nIntanto Aliena \u00e8 divenuta la pi\u00f9 ricca mercante della citt\u00e0 e ne controlla il commercio della lana e, pur avendo ricevuto numerose proposte di matrimonio dai migliori partiti disponibili, li ha sempre rifiutati. Continua a vivere da sola, e il solo svago per lei \u00e8 la lettura che si concede in una radura isolata nel bosco; qui un giorno incontra Jack, oramai divenuto un abile apprendista costruttore, e peraltro da sempre innamorato di lei. Aliena ne rimane colpita per la sua capacit\u00e0 di raccontare storie e per la conoscenza delle antiche saghe cavalleresche (che il giovane ha appreso dalla madre). I due iniziano a vedersi in modo frequente e pian piano anche Aliena si scopre irrimediabilmente innamorata di Jack.\nNel frattempo le truppe della regina Matilde si sono avvicinate a Lincoln e si preparano ad una battaglia fondamentale; William ritorna in citt\u00e0 proprio alla vigilia dello scontro, portando con s\u00e9 cinquanta cavalieri e duecento fanti, truppe quanto mai opportune per il re Stefano. Nonostante ci\u00f2, la battaglia ha un esito disastroso per il re che viene sconfitto e arrestato. Poco tempo dopo, per\u00f2, in una nuova battaglia le truppe fedeli a Stefano sconfiggono quelle di Matilde e ne fanno prigioniero Roberto di Gloucester, fratellastro dell'imperatrice e suo braccio destro; uno scambio tra i due condottieri prigionieri determina un nuovo periodo di stallo.\nPhilip ed Aliena organizzano una grande fiera della lana a Kingsbridge, ma questo desta il rancore di William che teme di averne un danno economico e che, il giorno della fiera, arriva in citt\u00e0 con un gruppo di armigeri e incendia il mercato e buona parte delle case, uccidendo molte persone, tra cui Tom il costruttore.\nParte quarta (1142-1145).\nL'incendio della citt\u00e0 e la morte di tante persone, tra cui Tom il costruttore, hanno gettato Philip in uno stato di prostrazione e sfiducia, vedendo in tali eventi il segno che il cielo non gradisce il suo impegno per lo sviluppo di Kingsbridge e l'edificazione della nuova cattedrale. Fortunatamente \u00e8 Jack che prende in mano la situazione: fa seppellire i morti e d\u00e0 il via alla ricostruzione della citt\u00e0; poco a poco Philip viene strappato all'apatia e riprende il suo ruolo con rinnovata fiducia e nomina Alfred, figlio di Tom, come nuovo mastro muratore del cantiere della cattedrale.\nAliena \u00e8 stata la pi\u00f9 colpita dall'incendio, avendo perso la casa, la lana e tutto il denaro investitovi; anche lei \u00e8 quindi piombata in uno stato di apatia e di inazione, nonostante l'aiuto di alcuni cittadini, tra cui Alfred che le ha riedificato una casa. Alfred vorrebbe sposare Aliena che per\u00f2 \u00e8 innamorata di Jack. Tuttavia la ragazza, ormai povera, non pu\u00f2 pi\u00f9 finanziare il fratello nel suo tentativo di riconquista della contea di Shiring e vede nel matrimonio con Alfred l'unica possibilit\u00e0 di tenere fede alla promessa fatta al padre Bartholomew. Alla fine decide quindi di accettare la proposta di Alfred, che essendo stato nominato mastro costruttore pu\u00f2 garantirle un sostegno economico a Richard.\nNel frattempo Jack, in seguito a una furiosa lite con Alfred, era stato licenziato da Tom, e in cambio della permanenza a Kingsbridge ha accettato la proposta del priore Philip di diventare un novizio. Ma quando il giovane viene a sapere dell'imminente matrimonio di Aliena decide di lasciare il priorato. Prima di andarsene per\u00f2 riesce ad incontrare Aliena, la notte prima delle nozze, e scopre che in realt\u00e0 la ragazza \u00e8 ancora innamorata di lui ma \u00e8 obbligata, dal giuramento fatto al padre, ad aiutare il fratello. Dopo una notte d'amore Jack parte disperato mentre Aliena si avvia alla cerimonia; qui avviene un grave incidente: Ellen, la madre di Jack, compare al termine della celebrazione e maledice il matrimonio e lo sposo, Alfred, predicendogli un futuro di impotenza e sterilit\u00e0; quindi Ellen fugge rifugiandosi nella foresta.\nLa maledizione sembra trovare riscontro nella realt\u00e0: infatti Alfred non riesce ad avere rapporti con Aliena. L'autore per\u00f2 non specifica se si tratta di un effetto sovrannaturale o se \u00e8 colpa di Aliena, che ancora pensa alla notte precedente trascorsa con Jack, o se semplicemente \u00e8 un problema di Alfred. Sta di fatto che quest'ultimo risulta impotente e, infuriato, picchia Aliena e la obbliga a dormire ai piedi del letto come un cane. Dopo poco tempo Aliena scopre di essere incinta di Jack e, spaventata al pensiero di come la possa prendere il marito sapendo di non essere il padre, decide di tacere.\nAlcuni mesi dopo, il giorno di Pentecoste, una grande cerimonia segna la consacrazione della nuova abside, prima parte della nuova cattedrale portata a termine; vi partecipano le pi\u00f9 illustri personalit\u00e0 tra cui il vescovo Waleran Bigod, che annuncia a sorpresa che il re Stefano ha deciso di nominare William come nuovo conte di Shiring. \u00c8 un duro colpo per Aliena che vede sfumare sei anni di sacrificio, rinunce e dolore; ma non ha troppo tempo per affliggersi in quanto, improvvisamente, il nuovo soffitto della cattedrale crolla, seppellendo la maggior parte dei presenti; ed \u00e8 qui che, semisepolta dalle macerie, Aliena partorisce il bambino.\nLa seconda disgrazia che colpisce la citt\u00e0 nel giro di poco pi\u00f9 di un anno sembra assestare un colpo mortale a Kingsbridge: gli affari ristagnano, molti abbandonano la citt\u00e0, i lavori della cattedrale sono sospesi e i muratori vanno a cercar lavoro altrove; il priore Philip \u00e8 ripiombato nella depressione e nell'apatia; Alfred scaccia Aliena da casa sua accusandola di tradimento e lei trova rifugio da Martha, la figlia di Tom che vive nella casa che fu del padre. Un giorno riceve la visita di Ellen che la convince a risollevarsi e a partire alla ricerca di Jack; spronata dalle parole della donna e consapevole che solo il ricongiungersi con Jack pu\u00f2 darle la felicit\u00e0 ma anche conscia dei rischi che un viaggio lungo e senza una meta precisa pu\u00f2 comportare, Aliena parte con il suo bambino e, dopo notevoli peripezie, riesce a ritrovarlo a Toledo e a convincerlo a tornare a Kingsbridge.\nDurante i suoi viaggi, Jack ha avuto modo di apprendere le nuove tecniche costruttive del primo stile gotico, in particolare lavorando all'Abbazia di Saint-Denis; inoltre ha ricevuto in regalo da un saggio mercante musulmano una statua di una Madonna, detta Piangente perch\u00e9, in certe condizioni atmosferiche, lacrima miracolosamente; facendo credere che si tratta di una statua miracolosa in ogni paese attraversato, Jack e Aliena riescono ad ottenere offerte, mettendo da parte una bella somma che intendono utilizzare per la ripresa dei lavori della cattedrale. Nasce cos\u00ec la leggenda della miracolosa vergine di Kingsbridge che attira in citt\u00e0 folle di pellegrini. In poco tempo Kingsbridge rifiorisce.\nPhilip non pu\u00f2 che accettare Jack come nuovo mastro costruttore e lasciarlo libero di riprogettare secondo il nuovo stile la cattedrale; l'unica condizione posta dal priore \u00e8 quella di non vivere con Aliena finch\u00e9 lei non otterr\u00e0 l'annullamento del primo matrimonio.\nParte quinta (1152-1155).\nNegli ultimi tre anni la carestia ha colpito l'Inghilterra meridionale e la popolazione ne soffre le conseguenze. La carestia prende piede soprattutto nella contea di Shiring, mal governata da William, che nel frattempo si \u00e8 sposato con la giovanissima Elizabeth, costretta a subire le angherie e i tormenti del malvagio conte. A peggiorare la situazione, molti contadini affamati si sono dati al brigantaggio.\nAliena e Jack, pur avendo due figli ed essendo una coppia da diversi anni, non possono ancora vivere insieme poich\u00e9 non \u00e8 stato ancora possibile annullare il matrimonio con Alfred; questo crea delle forti tensioni tra i due. Jack ha terminato i transetti della cattedrale, che hanno suscitato grande stupore nei visitatori per la novit\u00e0 e l'arditezza, ma la congiuntura negativa ha fatto drasticamente diminuire le rendite del priorato che ha difficolt\u00e0 a pagare i lavoratori i quali, in larga parte, hanno abbandonato il cantiere; per cui il completamento della cattedrale sembra destinato a slittare ancora di molti anni.\nRichard, il fratello di Aliena, ha organizzato alcune bande di briganti e ha iniziato una lotta contro il conte William danneggiando la sua immagine, ma anche le sue ricchezze. La situazione politica \u00e8 nuovamente incerta in quanto Enrico, figlio di Matilde, ha sfidato il re Stefano e i due eserciti si fronteggiano a Winchester; ma alla fine, invece di continuare a combattere, i due pretendenti decidono di avviare delle trattative e dopo lunghi negoziati giungono ad un accordo: Stefano rester\u00e0 re fino alla morte, ma il suo successore sar\u00e0 Enrico.\nLa notizia sgomenta Aliena e il fratello Richard, che, riconosciuto come legittimo conte da Enrico, non potr\u00e0 ritornare in possesso della contea finch\u00e9 rester\u00e0 Stefano. Per cui i due organizzano un complotto e con l'aiuto della contessa Elizabeth, che odia il marito, riescono a impadronirsi del castello. Finalmente Richard pu\u00f2 fregiarsi del titolo di conte di Shiring. Alfred, rimasto senza lavoro, ritorna a Kingsbridge e aggredisce Aliena, che \u00e8 ancora sua moglie. Per difenderla Richard lo uccide e William Hamleigh ottiene cos\u00ec da re Stefano il permesso di arrestare il giovane conte. Per evitare di finire in carcere, Richard, che del resto \u00e8 sempre stato pi\u00f9 interessato alla vita militare che alla gestione della contea, decide di partire per la Terra santa dove \u00e8 in corso una crociata e affida la gestione del feudo ad Aliena la quale, ora che \u00e8 vedova, pu\u00f2 finalmente regolarizzare la sua unione con Jack.\nParte sesta (1170-1174).\nOrmai Kingsbridge \u00e8 diventata una grande citt\u00e0 che attira moltitudini di pellegrini soprattutto per la sua cattedrale, la pi\u00f9 alta d'Inghilterra: l'antico sogno di Tom e Jack \u00e8 divenuto realt\u00e0. Il giorno della consacrazione della cattedrale, William, divenuto sceriffo della contea, e il vescovo Waleran, in preda alla gelosia nel vedere il trionfo dei loro nemici, decidono di accusare il priore di fornicazione e nepotismo, poich\u00e9 ha nominato Jonathan vicepriore, segno evidente, secondo i malvagi, che il trovatello doveva essere in realt\u00e0 figlio di Philip. L'accusa, pur essendo palesemente infondata, rischia di costar cara a Philip: infatti come giudice \u00e8 stato scelto un suo vecchio nemico. Fortunatamente durante il processo, grazie alle testimonianze di Ellen, Jack e anche di un antico avversario di Philip, viene alla luce la verit\u00e0 e il priore decade quindi da ogni accusa. Jonathan si scopre infatti essere il figlio avuto da Tom il costruttore e Agnes, che era stato a suo tempo abbandonato nella foresta dopo la morte di parto della madre.\nIntanto \u00e8 in corso un grave scontro tra il re Enrico II (salito al trono nel 1154) e l'arcivescovo di Canterbury, Thomas Becket, che \u00e8 dovuto restare in esilio per pi\u00f9 di tre anni; ma anche dopo aver raggiunto un accordo il re \u00e8 imbestialito dal comportamento del prelato e pi\u00f9 volte ne ha auspicato la morte, cosicch\u00e9 un gruppo di nobili, tra cui William, organizza un complotto per eliminarlo; recatisi a Canterbury uccidono il vescovo all'interno della cattedrale. All'assassinio \u00e8 presente anche Philip, che, portando in processione la spada assassina e le vesti intrise di sangue di Thomas, d\u00e0 inizio un movimento di protesta che si estender\u00e0 a tutta la cristianit\u00e0. Il re d'Inghilterra vedr\u00e0 in grave pericolo il proprio potere e si affretter\u00e0 a condannare gli esecutori dell'omicidio: fra tutti William Hamleigh, che sar\u00e0 impiccato. Philip, gi\u00e0 divenuto vescovo di Kingsbridge, vede cadere in disgrazia Waleran Bigod, che, distrutto, accetter\u00e0 di trascorrere il resto della sua vita come semplice frate nello stesso priorato.\nIn un incontro con Jack, l'ormai ex vescovo Waleran Bigod gli racconta il vero segreto della morte di suo padre. Il trovatore era imbarcato sulla Nave Bianca, ed essendo stato l'unico sopravvissuto al naufragio era anche l'unico a conoscere il vero motivo del naufragio stesso, ovvero l'affondamento doloso della nave deciso da un complotto di corte e perpetrato allo scopo di eliminare il discendente al trono d'Inghilterra. Una volta riuscito a raggiungere la terraferma il padre di Jack aveva confessato il segreto al suo confessore, che all'epoca era proprio Waleran, il quale, resosi conto della portata del segreto stesso lo aveva rivelato e aveva fatto in modo che il trovatore fosse accusato di furto ai danni del priorato e per questo arrestato e condannato a morte. La colpevolezza era stata confermata dalla testimonianza dello stesso prete, di un frate e di un cavaliere, all'epoca rispettivamente Waleran Bigod, il priore James (predecessore di Philip) e Percy Hamleigh, padre di William. Era proprio a loro che erano rivolte le maledizioni pronunciate da Ellen nel prologo.\nIl libro si chiude con la cerimonia dell'umiliazione del re che a piedi nudi entra nella cattedrale di Canterbury confessando di essere stato l'istigatore involontario dell'assassinio di Thomas Becket. Nella cripta, dinanzi alla tomba del martire, il sovrano in ginocchio \u00e8 costretto a chiedere perdono e ad essere fustigato in maniera simbolica da tutti i vescovi, preti e frati presenti. Per la prima volta si dimostra che il potere di un re non pu\u00f2 essere assoluto e che la volont\u00e0 di un popolo, sostenuto dall'autorit\u00e0 morale e spirituale della Chiesa, pu\u00f2 limitarlo.\nAdattamento televisivo.\nNel giugno 2009 sono iniziate le riprese della miniserie televisiva \"I pilastri della Terra\", prodotta da Ridley Scott, che ripercorre le vicende del romanzo: le \"location\" scelte sono in Austria e Ungheria. La prima messa in onda \u00e8 avvenuta nel luglio 2010 negli Stati Uniti e nell'ottobre dello stesso anno in Italia, con il doppiaggio de LaBibi.it.\nGioco da tavolo.\nNel 2006 il romanzo \u00e8 stato adattato in un gioco da tavolo da Michael Rieneck e Stefan Stadler. Il gioco ha avuto un buon successo, vincendo anche il Deutscher Spiele Preis e il Juego del A\u00f1o.\nVideogioco.\nLa casa sviluppatrice di videogiochi tedesca Daedalic Entertainment, in tandem con la \"Bastei L\u00fcbbe AG\", casa editrice tedesca che pubblica i libri di Ken Follett, ha annunciato nel 2014 lo sviluppo di un videogame basato sul romanzo. L'uscita del gioco \u00e8 avvenuta nel 2017, in contemporanea con la pubblicazione di \"A Column of Fire\", terzo libro della \"serie di Kingsbridge\". Si tratta di un gioco d'avventura che \u00e8 stato pubblicato per tutte le piattaforme pi\u00f9 importanti (PC, Mac, Xbox One, PlayStation 4 e iOS). \"\"Siamo consapevoli della grande responsabilit\u00e0 che ci prendiamo con questo progetto\" - ha affermato Carsten Fichtelmann, fondatore e amministratore delegato di \"Daedalic Entertainment\" - \"I pilastri della terra \u00e8 uno dei libri pi\u00f9 letti e venduti della storia della letteratura nel mondo, e ci sono milioni di persone che amano questo romanzo da molti anni. Soddisfare le loro alte aspettative sul nostro gioco \u00e8 una grande sfida, ma noi vogliamo coglierla\"\". Il titolo \u00e8 stato reso disponibile il 15 agosto 2017."}
{"id": "261309", "revid": "6066", "url": "https://it.wikipedia.org/wiki?curid=261309", "title": "Publio Valerio Poplicola", "text": ""}
{"id": "261310", "revid": "1534511", "url": "https://it.wikipedia.org/wiki?curid=261310", "title": "Teorema dei residui", "text": "Il teorema dei residui in analisi complessa \u00e8 uno strumento per calcolare gli integrali di contorno di funzioni olomorfe o meromorfe su curve chiuse. Pu\u00f2 essere usato anche per calcolare integrali reali. Esso generalizza il teorema integrale di Cauchy e la formula integrale di Cauchy.\nEnunciato.\nSia formula_1 un insieme aperto del piano complesso formula_2. Siano formula_3 punti di singolarit\u00e0 della funzione formula_4 in formula_5. Sia inoltre formula_6 una curva semplice chiusa in formula_7 tale che formula_8 sia contenuto nel sottoinsieme limitato di formula_2 delimitato da formula_6.\nSe formula_11 \u00e8 una funzione olomorfa su formula_7, allora l'integrale della funzione su formula_13 \u00e8 dato dalla:\ndove formula_15 denota il residuo di formula_16 in formula_17, e formula_18 \u00e8 l'indice di avvolgimento della curva formula_13 attorno a formula_20.\nL'indice di avvolgimento (o winding number) \u00e8 un intero che rappresenta intuitivamente il numero di volte con cui la curva formula_13 si avvolge attorno ad formula_20; esso \u00e8 positivo se formula_13 gira in senso antiorario attorno a formula_17 e negativo viceversa, nullo se non circonda alcun punto singolare.\nDimostrazione.\nSi consideri il dominio all'interno della curva formula_13. Si considerino formula_26 multiplamente connesso, dove formula_26 sono le curve che circondano i punti di singolarit\u00e0 formula_20 percorsi in senso antiorario. Tenendo conto dei versi positivi dei percorsi, dal teorema integrale di Cauchy (generalizzato ai domini multiplamente connessi) deriva facilmente che:\nma dalla definizione di residuo l'ultimo integrale non \u00e8 altro che il residuo formula_30-esimo, per cui:\nDa notare che l'indice di avvolgimento \u00e8 necessario qualora i percorsi vengano eseguiti in sensi opposti o pi\u00f9 di una volta.\nSomma dei residui.\nNel caso in cui formula_1 sia il piano complesso, il teorema dei residui ha come applicazione il fatto seguente.\nSia \nuna funzione olomorfa. La somma dei residui nei punti formula_34 \u00e8 sempre zero. In altre parole:\ndove formula_36 \u00e8 il residuo all'infinito di formula_16.\nLemmi.\nPer risolvere praticamente gli integrali in forma complessa, sono necessari alcuni lemmi aggiuntivi che permettono di semplificare e risolvere gli integrali stessi."}
{"id": "261312", "revid": "599", "url": "https://it.wikipedia.org/wiki?curid=261312", "title": "Disuguaglianza di convessit\u00e0", "text": ""}
{"id": "261314", "revid": "599", "url": "https://it.wikipedia.org/wiki?curid=261314", "title": "Funzione strettamente convessa", "text": ""}
{"id": "261317", "revid": "599", "url": "https://it.wikipedia.org/wiki?curid=261317", "title": "Epigrafico di una funzione", "text": ""}
{"id": "261320", "revid": "74801", "url": "https://it.wikipedia.org/wiki?curid=261320", "title": "Robert Motherwell", "text": "Biografia.\nRobert Motherwell nacque a Aberdeen, nello stato di Washington, il 24 gennaio 1915.\nDopo aver studiato alla Stanford University e alla Harvard University, nel 1938 viaggi\u00f2 in Europa: fu durante questo viaggio che realizz\u00f2 le sue prime pitture, allora vicine al surrealismo.\nNel 1939 tenne la sua prima mostra personale a Parigi.\nNel 1942 incontr\u00f2 l'artista astratto William Baziotes, che lo present\u00f2 a molti espressionisti astratti di New York, tra cui Barnett Newman e Mark Rothko; queste amicizie lo avvicinarono all'espressionismo astratto, di cui in breve tempo sarebbe diventato uno degli esponenti pi\u00f9 noti.\nNegli anni successivi viaggi\u00f2 molto, insegn\u00f2 arte e cre\u00f2 pitture, disegni e collage, ormai pienamente legato all'espressionismo astratto.\nIn quel periodo il mondo artistico, in particolare quello statunitense, era sostanzialmente diviso in due correnti ben distinte: da una parte la Pop art, concentrata sui temi della cultura popolare; dall'altra un marcato idealismo, dominato dall'espressionismo astratto.\nFu proprio in contrapposizione alle immagini di tutti i giorni di Andy Warhol che le pitture astratte di Motherwell ottennero l'attenzione dell'opinione pubblica.\nNell'espressionismo astratto l'atto del dipingere diventa pi\u00f9 importante del soggetto ritratto, nel senso che l'artista non cerca di dipingere belle immagini, ma vuole dare libero sfogo alle naturali emozioni.\nNel tentativo di trasportare lo spettatore in un'unione mentale e fisica con la sua arte, le tele di Motherwell, di solito di dimensioni monumentali, sono popolate da grandi forme nere e piatte, disegnate attraverso un segno essenziale su sfondi dai colori intensi e brillanti.\nA partire dagli anni '60 Motherwell, al contrario di molti espressionisti astratti, speriment\u00f2 con entusiasmo la tecnica della stampa, creando edizioni limitate di molti suoi lavori nei decenni successivi. Negli anni Settanta si dedic\u00f2 anche all'Arte Postale ed ebbe corrispondenze anche in Italia.\nMor\u00ec a Provincetown, nello stato del Massachusetts, il 16 luglio 1991."}
{"id": "261321", "revid": "599", "url": "https://it.wikipedia.org/wiki?curid=261321", "title": "Sopragrafico di una funzione", "text": ""}
{"id": "261322", "revid": "599013", "url": "https://it.wikipedia.org/wiki?curid=261322", "title": "Luigi Mastrangelo", "text": "Giocava nel ruolo di centrale.\nCarriera.\nLa carriera pallavolistica di Mastrangelo comincia nel 1991 nella squadra giovanile del suo paese, la SS Volley Motula; nella stagione 1992-93 partecipa al suo primo campionato, quello di Serie B1, con il Magna Grecia Volley di Matera, mentre nel 1993 gioca nella squadra giovanile del Volley Gonzaga Milano.\nNella stagione 1994-95 viene ingaggiato dal Cuneo Volley Ball Club, esordendo quindi nella Serie A1 italiana; tuttavia nella stagione successiva torna giocare in Serie B1 vestendo la maglia del Volley Ball Club Mondov\u00ec, mentre nell'annata 1996-97 passa all', in Serie A2.\nNella stagione 1997-98 ritorna nuovamente a Cuneo, dove resta per cinque stagioni, anche quando la societ\u00e0 cambia denominazione in Piemonte Volley, vincendo due Coppe Italia, una Supercoppa italiana, una Coppa della Coppe, una Coppa CEV ed una Supercoppa europea; il 28 maggio 1999 fa il suo esordio in nazionale, a Sydney, durante una partita della World League, vinta dagli azzurri per 3-0 contro l'Australia: con la nazionale vince un oro al campionato europeo 1999, una medaglia di bronzo ai Giochi della XXVII Olimpiade nel 2000 e due ori e un argento in tre edizioni della World League.\nNella stagione 2002-03 viene ingaggiato dall'Associazione Sportiva Volley Lube di Macerata, club con il quale milita per tre stagioni, vincendo una Coppa Italia e la Coppa CEV 2004-05; con la nazionale vince nuovamente la medaglia d'oro al campionato europeo 2003, bissata poi anche nell'edizione 2005, la medaglia d'argento ai Giochi della XXVIII Olimpiade di Atene nel 2004, un argento ed un bronzo rispettivamente alla Coppa del Mondo 2003 e alla Grand Champions Cup 2005 ed una medaglia di bronzo ed argento alla World League 2003 e 2004.\nDopo una stagione nella Pallavolo Modena, nella stagione 2006-07 passa all'M. Roma Volley: con la squadra capitolina resta per due annate, aggiudicandosi la Coppa CEV 2007-08. Il campionato 2008-09 lo disputa con la Prisma Volley di Taranto.\nNella stagione 2009-10 torna nuovamente nel Piemonte Volley, con cui resta per quattro stagioni, vincendo per la prima volta il campionato, la Coppa Italia 2010-11, una Supercoppa italiana e la Coppa CEV 2009-10; con la nazionale si aggiudica la medaglia d'argento al campionato europeo 2011 e la medaglia di bronzo ai Giochi della XXX Olimpiade di Londra, nel 2012.\nMesso fuori rosa dalla squadra piemontese, decide di ritirarsi dall'attivit\u00e0 agonistica.\nTelevisione.\nNel 2013 partecipa alla nona edizione del programma televisivo \"Ballando con le stelle\", mentre nel 2015 \u00e8 l'ospite misterioso dell'ottava tappa della quarta edizione di \"Pechino Express\"."}
{"id": "261323", "revid": "712828", "url": "https://it.wikipedia.org/wiki?curid=261323", "title": "Guillaume Dufay", "text": "Figura centrale della scuola di Borgogna, fu il pi\u00f9 famoso e influente compositore europeo della met\u00e0 del XV secolo. La sua opera ha dato avvio al periodo rinascimentale in musica.\nBiografia.\nGli inizi della carriera.\nLa data e il luogo di nascita di Guillaume Dufay sono ignoti. Secondo la ricostruzione proposta dal musicologo Alejandro Planchart, sarebbe nato il 5 agosto 1397 a Beersel, un sobborgo di Bruxelles, figlio illegittimo di un prelato e di una donna di nome Marie Du Fayt. Sull'anno e sul luogo di nascita sono state formulate anche ipotesi diverse, tutte su base congetturale. L'anno di nascita, in particolare, \u00e8 ipotizzato solo sulla base del fatto che il nome \"Willemet\", poi \"Willermus\", compare nei registri dei \"pueri cantores (\"petit vicaires\")\" della cattedrale di Cambrai fra il 1409 e il 1414, il che fa supporre una muta della voce in quest'ultimo anno.\nMarie si trasfer\u00ec a Cambrai con suo figlio, presso un suo parente che era canonico in quella cattedrale. Le doti musicali del giovane Dufay si rivelarono presto alle autorit\u00e0 della cattedrale, che gli diedero la possibilit\u00e0 di compiere studi musicali; studi\u00f2 dunque con Jean de Hesdin nel corso dell'estate del 1409 e fu inserito nel coro di voci bianche della cattedrale dal 1409 al 1412, diretto in quegli anni da Nicolas Malin, e, successivamente, da Richard Loqueville. Le autorit\u00e0, colpite dalle doti dimostrate dal ragazzo, gli diedero, nel 1411, una copia del \"Doctrinale Puerorum\" di Alexandre de Villedieu, un evento eccezionale per un ragazzo cos\u00ec giovane.\nNel giugno 1414, Dufay ebbe l'incarico di cappellano della chiesa di San G\u00e9ry, nelle vicinanze di Cambrai. Dal novembre del 1418 al 1420 fu suddiacono nella cattedrale di Cambrai.\nFra il 1414 e il 1418 si svolse il Concilio di Costanza, di gran lunga la pi\u00f9 importante assemblea del clero europeo dopo il Concilio Lateranense del 1215; molti fra i circa 8000 prelati e chierici partecipanti furono accompagnati dai musicisti delle loro cappelle, e il Concilio divenne quindi il pi\u00f9 importante evento nella storia della musica del XV secolo. A Costanza furono presenti il cardinale Pierre d'Ailly, vescovo di Cambrai fino al 1411 e uno dei teologi pi\u00f9 eminenti dell'epoca, e il suo successore alla diocesi di Cambrai, Jean de Lens. Partecip\u00f2 al Concilio di Costanza, come portavoce del papa Gregorio XII, anche il principe italiano Carlo Malatesta.\nI moderni biografi ritengono molto probabile (pur in assenza di prove documentali) che il giovane Dufay si sia recato in quel periodo a Costanza, al seguito del cardinale d'Ailly o del vescovo di Cambrai, e che in quell'occasione sia stato presentato a Carlo Malatesta.\nVi sono pochi documenti che attestino gli spostamenti di Dufay fino al 1427, si sa comunque che le sue composizioni di questo periodo sono direttamente associate alla famiglia Malatesta. Questo fa supporre una permanenza di Dufay in quegli anni presso i due rami principali della famiglia, a Rimini e a Pesaro. Il pi\u00f9 antico mottetto di Dufay rimasto \u00e8 \"Vasilissa ergo gaude\", dedicato a Cleofe Malatesta, sposa di Teodoro II Paleologo despota di Morea (1420). Le nozze di Cleofe con un figlio dell'imperatore bizantino Manuele II Paleologo (e terzo in ordine di successione all'impero) erano la diretta conseguenza degli accordi presi dagli ambasciatori dello stesso imperatore durante il Concilio di Costanza per favorire la ricomposizione del Grande Scisma. La ballata \"Resvellies vous\" \u00e8 stata invece scritta per le nozze di Carlo II Malatesta con Vittoria Colonna (antenata dell'omonima poetessa) nel 1423, e il mottetto \"Apostolo Glorioso\" per l'insediamento, nel 1426, di Pandolfo Malatesta come vescovo di Patrasso. Alla corte dei Malatesta Dufay pot\u00e9 incontrare i compositori Hugo e Arnold de Lantins.\nNel 1424 Dufay ritorn\u00f2 a Cambrai a causa della malattia e della successiva morte del parente presso il quale la madre abitava. Nel 1426 fece ritorno in Italia, questa volta a Bologna, al servizio del cardinale Louis Aleman. Mentre era a Bologna fu ordinato diacono e, nel 1428, prete.\nLa cappella papale e il ducato di Savoia.\nA seguito del trasferimento a Roma del cardinale Aleman, nel 1428, Dufay lo segu\u00ec presso la corte pontificia, dove divenne membro della cappella papale durante il pontificato di Martino V. Alla morte di quest'ultimo, nel 1431, fu eletto papa Eugenio IV, che si trov\u00f2 subito in aperto conflitto con la famiglia Colonna (a cui apparteneva il suo predecessore) e con la famiglia Malatesta ad essa alleata. Ciononostante, il nuovo pontefice riconferm\u00f2 Dufay nella sua posizione di cantore papale e gli assegn\u00f2 ulteriori benefici. Dufay gli dedic\u00f2 i monumentali mottetti \"Ecclesiae militantis\", eseguito probabilmente nella cerimonia di insediamento, e \"Supremum est mortalibus bonum\", per l'incontro di riconciliazione fra il papa e l'imperatore Sigismondo di Lussemburgo, avvenuto a Roma nel 1433. Compose inoltre, nel 1431, il mottetto \"Balsamus et munda cera\", dedicato alla tradizionale cerimonia papale di benedizione delle immagini in cera dell\"'Agnus Dei\".\nNel 1433 le condizioni politiche ed economiche della corte papale peggiorarono. Nell'anno successivo una rivolta port\u00f2 alla costituzione, a Roma, di una repubblica simpatizzante con il movimento riformatore del Concilio di Basilea. Il papa Eugenio IV e la sua corte furono costretti a rifugiarsi a Firenze. Dufay lasci\u00f2 Roma nell'agosto 1433.\nAmedeo VIII di Savoia, da pochi anni elevato dall'imperatore al titolo di duca (probabilmente per controbilanciare l'eccessivo potere dei vicini duchi di Borgogna), desiderava dotarsi di una cappella musicale adeguata al suo nuovo rango. Colse perci\u00f2 l'occasione per assumere Dufay come maestro di cappella.\nDufay mantenne comunque rapporti continuativi con la cappella papale. Nel 1436 fu completata la costruzione della cattedrale di Santa Maria del Fiore a Firenze, e, per la cerimonia di consacrazione, officiata dal papa stesso, Dufay compose il mottetto \"Nuper rosarum flores\", una delle sue composizioni pi\u00f9 famose. Allo stesso periodo risalgono i mottetti \"Mirandas parit haec urbs Florentina puellas\", che celebra l'avvenenza delle giovani fiorentine, e \"Salve flos Tusce gentis\". Durante questo periodo, e nuovamente nel 1441, Dufay ricevette alcuni lauti pagamenti anche dalla famiglia d'Este. La ballata \"C'est bien raison\" \u00e8 un elogio di Niccol\u00f2 III d'Este, marchese di Ferrara.\nI contrasti fra il Papato e il Concilio di Basilea continuarono per tutto il decennio dal 1430 al 1440; nel 1439 il Concilio di Basilea, fortemente indirizzato dal cardinale Aleman, stabil\u00ec di deporre Papa Eugenio IV ed eleggere al suo posto proprio Amedeo VIII di Savoia (che, nel frattempo, aveva lasciato le cure del ducato al figlio Ludovico e si era ritirato a vita monastica) con il nome di Felice V, decisione contestata dallo stesso Eugenio IV.\nCanonico di Cambrai.\nA seguito dello scisma del 1439 Dufay si trov\u00f2 in una situazione delicata, a causa dei benefici conferitigli negli anni precedenti sia dal papa che dall'antipapa, e fece ritorno alla sua terra nat\u00eca nel dicembre di quell'anno. Ottenne il posto di canonico di Cambrai grazie al titolo di baccelliere \"in decretis\" (ossia in diritto canonico), forse conseguito all'Universit\u00e0 degli Studi di Torino negli anni immediatamente precedenti. Il 6 luglio Dufay entr\u00f2 quindi alle dipendenze del duca di Borgogna; tra le prime testimonianze della sua attivit\u00e0 a Cambrai vi sono la sua presenza al capitolo generale della cattedrale, il 9 dicembre 1439, e una ricevuta per 36 partite di vino per la festivit\u00e0 di San Giovanni evangelista datata 27 dicembre 1440.\nDufay rimase a Cambrai per tutto il decennio successivo: oltre a occuparsi dell'amministrazione della cattedrale, sovrintese con Nicolas Grenon alla completa revisione e copiatura dei volumi di manoscritti musicali della cattedrale. Nel 1444 sub\u00ec la perdita della madre Maria, che ebbe il privilegio di essere sepolta nella cattedrale, in considerazione del ruolo e del prestigio del figlio. Nel 1445 Dufay si trasfer\u00ec nella casa del suo predecessore, che rimase la sua dimora per il resto della sua vita.\nDopo l'abdicazione dell'antipapa Felice V, avvenuta nel 1449, le problematiche in seno alla Chiesa iniziarono ad appianarsi. Nel 1450 Dufay torn\u00f2 in Italia, ed \u00e8 stata ipotizzata una connessione fra la messa da lui composta in onore di Sant'Antonio di Padova e la consacrazione, nello stesso anno, dell'altare di Donatello nella basilica padovana.\nNel 1452 Dufay si trov\u00f2 nuovamente presso il duca Ludovico di Savoia con il titolo di maestro di cappella e consigliere di corte. Poich\u00e9 Dufay rimaneva comunque canonico di Cambrai, e non risultano pagamenti sistematici a suo favore negli archivi sabaudi, non \u00e8 chiaro se egli abbia o meno risieduto stabilmente presso la corte sabauda negli anni successivi. Di questo periodo rimangono numerose composizioni, fra le quali una delle quattro \"Lamentationes\", che egli compose sulla caduta di Costantinopoli nel 1453, e la messa \"Se la face ay pale\". Allo stesso periodo risale una lettera di Dufay a Piero de' Medici.\nLa Missa \"L'homme arm\u00e9\", una delle pi\u00f9 note di Dufay, potrebbe essere stata scritta presso la corte sabauda, o pi\u00f9 probabilmente negli anni successivi a Cambrai. Insieme alle messe omonime di Ockeghem e Busnois, che risalgono agli stessi anni, essa diede inizio a una serie di innumerevoli messe sullo stesso tema, prodotte dai maggiori compositori rinascimentali, fino all'inizio del XVII secolo. Dufay ritorn\u00f2 definitivamente a Cambrai nel 1458.\nUltimi anni di vita e morte.\nNell'ultimo periodo della sua vita Dufay ricevette la visita di altri celebri compositori dell'epoca, come Antoine Busnois, Johannes Ockeghem, Johannes Tinctoris e Loyset Comp\u00e8re. Al 1467 appartiene uno scambio epistolare con l'organista fiorentino Antonio Squarcialupi, che su incarico di Piero de' Medici, chiedeva a Dufay di musicare una ballata di Lorenzo de' Medici. Non risulta, per\u00f2, che Dufay abbia aderito all'invito. \u00c8 significativo che un mottetto scritto da Loyset Comp\u00e8re verso il 1470, \"Omnium bonorum plena\", elenchi una serie di musicisti che furono in qualche modo legati alla cattedrale di Cambrai: fra questi figurano Busnois, Ockeghem, Tinctoris e\u00a0\u2013 primo della lista, in particolare rilievo\u00a0\u2013 Dufay. Nella lista figura anche Josquin Desprez, che in quegli anni era chierico nella stessa diocesi..\nA questo periodo risale la messa sul tenor dell'antifona \"Ave regina coelorum\". L'ultima canzone che egli scrisse fu un invito a una nuova crociata dopo la caduta di Costantinopoli. Risulta che Dufay abbia composto nel 1460 una messa da Requiem, di cui per\u00f2 non ci \u00e8 pervenuto nulla. Sarebbe stata la prima messa da requiem polifonica della storia della musica.\nDopo una malattia durata alcune settimane, Dufay mor\u00ec il 27 novembre 1474. Aveva prescritto nel suo testamento che il suo mottetto \"Ave regina coelorum\", in cui aveva inserito il tropo \"Miserere tui labentis Dufay\", fosse cantato al suo capezzale, ma non vi fu il tempo per eseguire questa sua volont\u00e0. Fu tumulato nella cappella di Saint Etienne, nella cattedrale di Cambrai, e il suo ritratto venne scolpito sulla lapide della tomba. Dopo la distruzione della cattedrale la lastra venne smarrita, ma venne ritrovata nel 1859, ed \u00e8 oggi esposta in un museo a Lilla.\nMusica di Dufay e influsso sui contemporanei.\nDufay fu il pi\u00f9 influente musicista del XV secolo. Era ricercato da sovrani di varie nazionalit\u00e0 (Francia, Fiandre, Italia), papi, principi e nobili. La sua musica venne copiata, distribuita e cantata in ogni nazione ove la polifonia avesse messo radici e quasi tutti i compositori della successiva generazione assorbirono alcuni elementi del suo stile. A sua volta, Dufay oper\u00f2 una straordinaria sintesi fra gli stili dei maggiori compositori della sua generazione e di quella immediatamente precedente, in particolare Johannes Ciconia e John Dunstable. Si pu\u00f2 dire che la transizione fra lo stile del primo Quattrocento, erede diretto dell'Ars nova, e lo stile rinascimentale \u00e8 avvenuta quasi interamente nell'opera di Dufay, che copre un arco temporale di oltre mezzo secolo, al punto che i primi sessant'anni del Quattrocento sono indicati da taluni studiosi come l\"'et\u00e0 di Dufay\".\nA delineare per primo il ruolo di Dufay nell'evoluzione della musica europea fu un suo contemporaneo, il poeta savoiardo Martin le Franc, che nel poema cortese \"Le Champion des Dames\" del 1442, ci offre questa significativa testimonianza (accompagnata dalla miniatura che ritrae Dufay con Gilles Binchois):\nLa presunta partecipazione di Dufay al Concilio di Costanza \u00e8 considerata dai musicologi come un momento determinante nella sua formazione musicale, in particolare per il contatto con la scuola polifonica inglese. Il cronista Ulrich von Richental riferisce infatti che, nei quattro anni di durata del concilio (dal 1414 al 1418) migliaia di musicisti (fra i quali non meno di 1700 strumentisti) furono presenti a Costanza; fra questi, i musicisti al seguito dei vescovi di Lichfield e di Norwich e del conte di Warwick, dei quali Richental descrive la partecipazione alle cerimonie liturgiche.. Johannes Ciconia non fu a Costanza, essendo morto nel 1412; ma uno dei protagonisti del Concilio, il giurista e cardinale padovano Francesco Zabarella, era stato il grande protettore di Ciconia, che gli aveva dedicato numerosi mottetti.\nDufay compose in tutte le forme musicali in voga al suoi tempi: messe, mottetti, magnificat, inni, antifone nel campo della musica sacra, e rondeau, ballate, virelai nel campo della musica profana. Le composizioni attribuite con certezza a Dufay comprendono:\nOltre a questi lavori, nel grande repertorio di musiche della met\u00e0 del XV secolo pervenuteci senza indicazione dell'autore numerose opere possono essere verosimilmente attribuite a lui.\nL'autorit\u00e0 di Dufay in campo teorico \u00e8 portata da alcuni trattatisti della fine del XV secolo a sostegno delle loro proposizioni, e qualche fonte lascia intendere che Dufay abbia lasciato anche scritti teorici, che per\u00f2 non ci sono pervenuti. \u00c8 rimasto invece il resoconto di una sua visita a St.Etienne, presso Besan\u00e7on, il 14 settembre 1458, in cui i canonici del luogo, fra i quali c'era un musicista tutt'altro che inesperto, l'ex cantore pontificio Pierre Grosseteste, sottoposero a Dufay un quesito sull'attribuzione dell'antifona \"O quanta est exultatio\" al secondo o al quarto modo. Questo episodio dimostra la considerazione di cui egli godeva ai suoi tempi anche come teorico musicale. L'incarico della revisione del patrimonio musicale della cattedrale di Cambrai dimostra ulteriormente che era considerato uno dei massimi esperti non solo di polifonia, ma anche di monodia liturgica gregoriana. Dall'inventario dei beni di Dufay, redatto dopo la sua morte, apprendiamo che egli possedeva copie di alcuni fra i principali trattati di musica esistenti ai suoi tempi, primo fra tutti il \"Micrologus\" di Guido d'Arezzo\nMesse.\nIn musica, si definisce \"messa ciclica\" una successione completa dell\"'Ordinarium Missae\" (\"Kyrie, Gloria, Credo, Sanctus/Benedictus\" e \"Agnus Dei\") scritta da un singolo autore, che presenti una chiara unit\u00e0 stilistica e tematica. La prima messa ciclica polifonica che conosciamo \u00e8 la cosiddetta \"Messa di Notre Dame\" di Guillaume de Machaut, composta verso la met\u00e0 del XIV secolo, che tuttavia non ha le caratteristiche di unit\u00e0 tematica tipiche delle messe cicliche del secolo successivo.\nLa prima messa ciclica di Dufay, nota fino ad alcuni anni fa come \"Missa sine nomine\", a tre voci, utilizza in tutti i brani (tranne il \"Credo\") una serie di motivi tematici che David Fallows ha identificato con elementi caratteristici della ballata \"Resvellies vous\". La Messa, pertanto, \u00e8 ora indicata con tale nome, ancorch\u00e9 studi successivi abbiano dimostrato che fu composta almeno due anni prima delle nozze fra Carlo Malatesta e Vittoria Colonna, alle quali si riferisce la ballata: in particolare, l'inizio di tutti i brani ripropone un medesimo motivo chiaramente identificabile (\"motivo principale\"), procedimento che Dufay utilizzer\u00e0 in tutte le sue messe cicliche posteriori. La scrittura alterna sezioni in cui le tre voci concorrono con uguale peso al tessuto polifonico, con una distribuzione omogenea del testo e spesso vere e proprie imitazioni fra le voci, e sezioni nello stile detto \"cantilena\", in cui la voce superiore acquista un ruolo preminente nel canto (sillabico, con rari vocalizzi) del testo sacro.\nCaratteristiche simili si ritrovano nella \"Missa S. Jacobi\", di alcuni anni posteriore, che oltre ai brani dell\"'Ordinarium\" include anche quattro brani del \"Proprium\" (Introito, Offertorio, Communio, Alleluia). Nelle messe successive di Dufay compare l'uso alla voce di \"tenor\" di un \"cantus firmus\" (melodia gregoriana, come l'antifona \"Ave Regina coelorum\", o profana, come \"L'homme arm\u00e9\" o \"Se la face ay pale\") comune a tutti i brani della messa: questo schema compositivo ha un solo precedente noto in una messa di Leonel Power. Le messe su \"cantus firmus\" sono a quattro voci (una delle quali, detta \"contratenor bassus\", \u00e8 pi\u00f9 grave del \"tenor\"), con occasionali passaggi a due voci (\"bicinia\") e intere sezioni a organico ridotto (tre voci). Questo schema compositivo fu adottato in breve tempo da tutti i maggiori compositori europei e costitu\u00ec una delle forme tipiche della polifonia rinascimentale.\nLa presenza di un medesimo \"tenor\" ripetuto in tutti i brani enfatizza l'effetto delle diverse \"proporzioni\" mensurali: ad esempio, nel \"Kyrie\" della messa \"Se la face ay pale\", la melodia del \"tenor\" \u00e8 ripetuta tre volte, con valori ritmici progressivamente ridotti secondo lo schema 3:2:1. Lo stesso \"Kyrie\" \u00e8 analizzato in modo approfondito nel trattato di contrappunto di Dieter de la Motte, come esempio della \"varietas\", che, secondo Johannes Tinctoris, era uno dei requisiti fondamentali di una buona composizione polifonica: la voce superiore di questo brano \u00e8 costruita in modo da non ripetere mai una stessa figura ritmica o melodica, in contrasto con l'idea di assoluta prevalenza del \"contrappunto imitativo\" che si associa usualmente alla polifonia rinascimentale (e che \u00e8 pure ampiamente presente in Dufay, ma non come tecnica esclusiva).\nLa messa \"Se la face ay pale\" rappresenta la prima messa ciclica conosciuta che sia stata composta su un \"cantus firmus\" profano, perci\u00f2 \u00e8 particolarmente celebre e oggetto di studi. Si \u00e8 a lungo supposto che la messa fosse stata scritta per il matrimonio fra Amedeo IX di Savoia e Iolanda di Valois nel 1452, ma, nel 2008, \u00e8 stata proposta da Anne Walters Robertson una tesi suffragata da altre evidenze storico-documentali. Dufay avrebbe effettuato un'operazione di \"rilettura in chiave sacra\" del testo della sua ballata \"Se la face ay pale\", scritta circa vent'anni prima, in riferimento al volto di Cristo che si riteneva impresso sulla Sindone, acquistata dal duca Ludovico di Savoia nel 1453. Gli stessi motivi politici che avevano indotto il duca all'acquisto dell'importante reliquia, infatti, imponevano di produrre un adeguato repertorio liturgico per essa, e Dufay era rientrato alla corte di Savoia proprio l'anno prima. La reinterpretazione in chiave sacra di un testo profano, secondo una pratica prescritta da testi devozionali tardo-medievali si pu\u00f2 ritenere il passaggio fondamentale nella comparsa di cicli di musica liturgica su \"tenor\" profano (in particolare, nel caso dell'impressionante sequenza di messe su \"L'homme arm\u00e9\" che prende inizio pochi anni dopo la composizione della messa \"Se la face ay pale\"). Dufay ha quindi dato avvio, anche in questo campo, a una pratica ben presto diffusasi in pochi decenni fra tutti i musicisti europei e largamente proseguita nel corso del secolo successivo.\nOltre alle messe cicliche, sono attribuiti con certezza a Dufay numerosi \"fragmenta\" (brani isolati) dell\"'Ordinarium missae\", fra i quali spicca per ampiezza e sontuosit\u00e0 il Sanctus noto come \"Sanctus papale\" (con il tropo \"Ave verum corpus\"), in cui l'alternanza delle sezioni, spesso in falso bordone, suggerisce una probabile esecuzione antifonale, con due gruppi separati di coristi.\nMottetti e altre composizioni sacre.\nPoich\u00e9 il termine \"motetus\" designa semplicemente una delle voci nelle composizioni polifoniche, nell'uso corrente sono indicate con questo nome tutte le composizioni sacre, o con testo latino, non appartenenti all\"'Ordinarium Missae\". Alcuni riservano tuttavia il termine mottetto alle composizioni su testi originali, non appartenenti alla liturgia.\nI mottetti su testo originale appartengono alla prima parte della sua carriera, prima del ritorno definitivo a Cambrai, e furono composti da Dufay per specifici eventi di particolare solennit\u00e0; si suppone che all'epoca siano stati raramente eseguiti al di fuori del contesto al quale erano stati destinati.. Il legame con specifiche occasioni e cerimonie consente ai musicologi di datare molti di essi con precisione. \u00c8 del tutto plausibile che Dufay stesso sia l'autore dei testi, oltre che della musica, ma non esistono dati certi in merito. I mottetti di maggiore ampiezza e complessit\u00e0 sono quelli \"isoritmici\". Oltre alla peculiarit\u00e0 del procedimento isoritmico, questi presentano generalmente una divisione in sezioni. Il passaggio da una sezione all'altra comporta spesso una \"proporzione\", cio\u00e8 un'alterazione della scansione ritmica secondo un rapporto preciso, 3:1 (\"proportio tripla\"), 2:1 (\"proportio duplex\"), 3:2 (\"proportio sesquialtera\"), o l'inverso di uno di questi. Le proporzioni si associano generalmente a variazioni della prolazione mensurale, cio\u00e8 del rapporto fra i valori convenzionali di durata delle note (ad esempio si pu\u00f2 passare da una suddivisione \"perfetta\", cio\u00e8 ternaria, a una suddivisione \"imperfetta\", cio\u00e8 binaria), con un effetto simile a quello che nella notazione moderna si ottiene con un cambio di misura della battuta. Ogni mottetto isoritmico \u00e8 quindi costruito su un'impalcatura numerica complessa, che regola il ripetersi dei moduli ritmici propri di ciascuna voce. Molti mottetti iniziano con un \"bicinium\" (sezione a due voci) che precede l'ingresso del \"tenor\" e delle eventuali altre voci. In alcuni mottetti ciascuna sezione \u00e8 aperta da un \"bicinium\". Tali mottetti sono spesso politestuali, ovvero le voci cantano simultaneamente testi diversi, il che aumentava la complessit\u00e0 strutturale di queste composizioni.\nIl fatto che alcuni dei mottetti pi\u00f9 complessi siano associati alla permanenza di Dufay a Roma e a Firenze ha fatto ritenere che le proporzioni numeriche, usate da Dufay in alcuni di essi, siano testimonianza dell'adesione di Dufay alle idee neoplatoniche tipiche del nascente umanesimo. In particolare, Charles Warren ha ritenuto di individuare nella struttura del mottetto \"Nuper rosarum flores\" (sul \"tenor\" gregoriano \"Terribilis est locus iste\") una precisa corrispondenza con le proporzioni considerate da Filippo Brunelleschi nel progetto della cupola del Duomo di Firenze. Pi\u00f9 recentemente, Craig Wright ha invece sostenuto che le proporzioni usate da Dufay (6:4:2:3) in quell'opera non sono rintracciabili nell'architettura del Brunelleschi, ma sono tratte dalla descrizione biblica del Tempio di Salomone. Tenuto conto che anche altri mottetti presentano proporzioni simili (il mottetto \"Salve flos Tuscae gentis\", ad esempio, \u00e8 basato sulle proporzioni 6:3:4:2), queste ipotesi non possono essere convalidate in modo definitivo e sono oggetto di ulteriori studi.\nWarren conclude che il mottetto \"Nuper rosarum flores\" sia permeato dagli ideali umanistici, mentre Wright giunge alla conclusione opposta, ossia che la struttura formale del mottetto, inclusa la possibile citazione delle proporzioni bibliche, non si discosti in alcun modo dallo stile \"gotico\" proprio della scuola borgognona. I mottetti isoritmici di Dufay rappresentano il punto pi\u00f9 alto, e conclusivo, dello sviluppo di una forma musicale compiutamente ereditata dal secolo precedente; le generazioni successive di compositori abbandoneranno completamente questa forma, e la produzione pi\u00f9 tarda dello stesso Dufay indica chiaramente la direzione in cui evolver\u00e0 la polifonia sacra all'approssimarsi del XVI secolo. Tuttavia l'immagine di un Dufay trentenne del tutto estraneo al nascente pensiero umanistico \u00e8 smentita dai \"testi poetici\" di quei medesimi mottetti isoritmici, che presentano temi, formule stilistiche e linguistiche decisamente orientate in senso umanistico.\nUn diverso gruppo di mottetti \u00e8 caratterizzato dallo stile detto \"cantilena\", di cui si \u00e8 gi\u00e0 detto a proposito delle messe. Anche questo stile non \u00e8 innovativo dal punto di vista formale, ma evidenzia ancora una volta la grande eleganza melodica e la raffinatezza espressiva di Dufay, che, contrariamente a quanto l'uso moderno della parola \"cantilena\" sembrerebbe suggerire, rifugge da qualsiasi ripetitivit\u00e0 e formula stereotipa.\nAlla maturit\u00e0 di Dufay appartengono invece sia grandi composizioni polifoniche su testi liturgici (inni, antifone), fra cui alcune versioni delle antifone mariane \"Alma Redemptoris Mater\" e \"Ave Regina Coelorum\", sia numerose armonizzazioni di canti liturgici, a tre voci, secondo il procedimento detto falso bordone, tecnica compositiva che Dufay us\u00f2 per la prima volta nella \"Missa Sancti Jacobi\".\nDufay scrisse anche monodie per uso liturgico: alcuni inni sono monodici e in falso bordone, a strofe alterne. Alcune composizioni di Dufay presentano peculiarit\u00e0 degne di nota. Il mottetto politestuale \"Apostolo glorioso\" \u00e8 l'unico in lingua italiana. Il mottetto \"Mirandas parit\" ha un testo profano in latino, ma ne esiste un adattamento (\"contrafactum\") al testo sacro \"Imperatrix angelorum\". L'ultimo mottetto isoritmico di Dufay, \"Fulgens iubar\", ha lo stesso finale, sulla parola \"Amen\", di \"Nuper rosarum flores\". La sequenza \"Gaude Virgo\" utilizza a pi\u00f9 riprese il tema melodico della chanson \"En attendant\" di Filippo da Caserta, che era stata l'insegna di Bernab\u00f2 Visconti.\nLa canzone \"Vergine bella\", su testo del Petrarca, \u00e8 da alcuni assimilata a un \"mottetto cantilena\" per il suo carattere spirituale. In modo simile, sono composizioni non completamente ascrivibili n\u00e9 al genere sacro n\u00e9 a quello profano le quattro \"lamentazioni\" sulla caduta di Costantinopoli del 1453, una sola delle quali ci \u00e8 pervenuta (\"O tres piteulx / Omnes amici eius\"), e la composizione \"Juvenis qui puellam\". Quest'ultima (un brano a tre voci, parzialmente in falsobordone, di cui non ci \u00e8 pervenuta la parte finale) \u00e8 apparentemente la parodia di una disputa di diritto canonico (se sia lecito a un giovane, che ha sposato una fanciulla non ancora settenne e se ne \u00e8 separato senza consumare le nozze, di sposarsi successivamente con una cugina della stessa fanciulla): non \u00e8 dato sapere se Dufay avesse un'intenzione puramente goliardica, o piuttosto, come ipotizza David Fallows, abbia voluto alludere alla condizione del papato determinata dall'apertura del Concilio di Ferrara, in opposizione al Concilio di Basilea che era iniziato sette anni prima.\nMottetti isoritmici.\nLa seguente tabella riporta i mottetti isoritmici composti da Guillaume Dufay in ordine cronologico (presunto), e le loro destinazioni:\nMusica profana.\nNella produzione profana Dufay impiega le forme fisse tipiche della \"chanson\" del XIV e XV secolo. La forma pi\u00f9 frequente \u00e8 il \"rondeau\", seguita dalla ballata. Di uso pi\u00f9 raro \u00e8 invece il \"virelai\" (o \"bergerette\"). Ha forma autonoma \"Vergene bella\", che costituisce la prima versione musicale, limitata alla prima strofa della celebre canzone di Francesco Petrarca. L'unico esempio precedente di testo petrarchesco messo in musica \u00e8 la ballata \"Non al suo amante\" di Jacopo da Bologna. Altra composizione di forma non codificata \u00e8 \"La belle se siet\", sul \"tenor\" di una canzone popolare.\nSulla base delle datazioni certe o probabili, le opere profane di Dufay risultano in buona parte anteriori al 1440. Le opere pi\u00f9 tarde presentano molti caratteri comuni alle composizioni profane di Gilles Binchois e Johannes Ockeghem, caratteri che si ritroveranno poi in Josquin Desprez e nella \"chanson\" francese del primo Rinascimento. Le \"chansons\" di Dufay sono a tre voci, pi\u00f9 raramente a quattro. Di alcune, originariamente a tre voci, esiste una versione a quattro voci che \u00e8 probabilmente opera di un autore successivo, come nel caso di \"Se la face ay pale\".\nLa scrittura \u00e8 assai varia: in molte \"chansons\" la voce superiore ha un ruolo di maggior rilievo, come avviene per la musica sacra nello stile detto \"cantilena\", e le altre voci sono probabilmente destinate all'esecuzione strumentale; in altre, invece, la polifonia vocale \u00e8 sviluppata paritariamente in tutte le voci. In alcune \"chansons\", come \"Par droit je puis bien complaindre et gemir, Les douleurs, Bien veign\u00e9s vous\", le due voci superiori sono in forma di canone.\nLa maggior parte dei testi sono in francese, ma ci sono rimaste otto canzoni con testo italiano: fra queste, \"Quel fronte signorile\" \u00e8 un adattamento del \"rondeau\" in francese \"Craindre vous vueil\". L'uso dell'italiano \u00e8 certamente connesso alla ricorrente presenza di Dufay in Italia, ma si deve notare che le due ballate esplicitamente dedicate a signori italiani, \"Resvellies vous\" e \"C'est bien raison\", sono entrambe in francese.\nNel testo delle due ballate appena citate compaiono i nomi dei dedicatari, rispettivamente Carlo Malatesta e Niccol\u00f2 III d'Este; ma nei testi di altre canzoni di Dufay si incontrano riferimenti a luoghi o persone verosimilmente appartenenti alla storia privata del compositore, come nel caso di \"Adieu ces bons vins de Lannoys\", di \"Ce moys de may\" e delle composizioni i cui testi sono acrostici su nomi di persone: (\"Craindre vous vueil\"), (\"Franc cuer gentil\"), (\"Je veuil chanter\"), (\"Mon cuer me fait\"). La ballata \"Mon chier amy\" \u00e8 l'esortazione, rivolta a un amico non identificato, a ritrovare serenit\u00e0 e conforto dopo la perdita di una persona cara (potrebbe essere stata indirizzata a un membro della famiglia Malatesta in occasione della morte di Pandolfo Malatesta, nel 1427). Il rondeau \"En triumphant de Cruel Dueil\" \u00e8 un compianto funebre, probabilmente per la morte di Gilles Binchois nel 1460.\nI testi delle canzoni sono spesso incompleti, poich\u00e9, in alcuni manoscritti, \u00e8 stata copiata solo la prima strofa. Solo in pochi casi \u00e8 noto l'autore dei versi, ma la presenza di riferimenti personali e di acrostici fa ritenere che molti testi siano dello stesso Dufay. L'argomento \u00e8 quasi sempre l'amor cortese, secondo gli stilemi tipici del tardo Medioevo (alcune \"chansons\", in particolare, sono dedicate al Calendimaggio). Fanno eccezione, oltre a \"Vergene bella\", le canzoni a carattere occasionale, la ballata \"Invidia nimica\" e la canzone \"La belle se siet\". Quest'ultima \u00e8 l'elaborazione di un tema popolare (la fanciulla innamorata di un giovane condannato a morte, che rifiuta nozze pi\u00f9 prestigiose e chiede di essere seppellita con il suo amato, per essere esempio di lealt\u00e0 amorosa alle genti che vedranno la sua tomba) che \u00e8 stato tramandato fino ai nostri giorni sia in Francia, nella canzone \"La Pernette\", tradizionalmente cantata dai pellegrini diretti a Santiago de Compostela, sia nell'Italia settentrionale, nella canzone detta \"Fior di tomba\", che ha anche ispirato il canto partigiano \"Bella ciao\".\nEsecuzione della musica di Dufay.\nCome per tutta la musica dell'epoca (a parte le intavolature per strumenti a tastiera) le composizioni di Dufay compaiono nei manoscritti in parti separate, ognuna delle quali riporta l\"'incipit\" del brano e l'indicazione della voce (\"cantus\" o \"motetus\", \"tenor\", \"triplum\", \"contra[tenor]\"). I mottetti sono spesso politestuali, secondo l'uso trecentesco.\nIn buona parte delle composizioni, incluse alcune delle messe, vi sono parti che non riportano alcun testo, il che fa sorgere il problema della loro esecuzione. Anche le parti dotate di testo includono passi e talvolta intere sezioni senza parole (ad esempio, l'inizio del mottetto \"Apostolo glorioso\"). In qualche brano, ad esempio \"Vergine bella\", succede invece che in una parte complessivamente senza testo siano indicate alcune parole in uno o due punti.\nRicostruzione della prassi esecutiva.\nFra gli esecutori e gli studiosi esistono attualmente due opinioni contrapposte: secondo alcuni l'esecuzione delle opere di Dufay, in particolare di quelle sacre, era rigorosamente \"a cappella\", cio\u00e8 esclusivamente vocale. Secondo altri, invece, \u00e8 possibile che fossero utilizzati strumenti, sia per eseguire le parti prive di testo, sia per \"raddoppiare\" le voci nelle altre parti, eventualmente lasciando solo lo strumento nelle sezioni senza testo.\nLa prima opinione \u00e8 basata sul fatto che non si trova alcuna indicazione, nei manoscritti musicali o nei trattati teorici dell'epoca, che testimoni inequivocabilmente l'uso di strumenti in un contesto strettamente liturgico (anche se diversi trattatisti, da Johannes de Grocheio e Hieronymus de Moravia nel XIII secolo a Jean Gerson e Johannes Tinctoris nel XV secolo, citano l'uso di strumenti per l'esecuzione della polifonia sacra e come aiuto ai cantori per apprendere la parti vocali). All'epoca di Dufay le cappelle dipendenti da una chiesa erano composte esclusivamente da cantori, a quanto risulta dai documenti d'archivio, mentre gli strumentisti che erano alle dipendenze delle corti principesche, i menestrelli, pur essendo di solito particolarmente virtuosi nell'improvvisazione, per lo pi\u00f9 non sapevano leggere la scrittura musicale polifonica. Per eseguire vocalmente le parti senza testo si deve optare, sempre secondo questa prima opinione, per l'assegnazione di un testo ricavato dalle altre parti, che per\u00f2 risulta spesso incompatibile con la notazione musicale a causa della presenza di raggruppamenti di note, detti \"ligaturae\", che a rigore dovrebbero corrispondere a una sola sillaba, oppure per l'esecuzione dell'intera parte come un vocalizzo su un'unica sillaba.\nLa prassi adottata da molti interpreti moderni, che prevede l'uso di strumenti, corrisponde sia all'iconografia sacra dell'epoca, che mostra frequentemente gruppi di angeli che cantano accompagnati da strumenti (che tuttavia potrebbero essere interpretati anche in senso puramente simbolico), sia ad alcune testimonianze di contemporanei. Nel 1416 il cronista Ulrich von Richental raccont\u00f2 in questi termini l'arrivo a Costanza delle cappelle dei vescovi di Lichfield e Norwich:\nCherubino Ghirardacci riferisce nella sua \"Historia di Bologna\" (1596) che il 16 giugno 1426 si tenne nella basilica di San Petronio una messa solenne per la nomina a cardinale di Louis Aleman, \u00abcon suono di organi e vari strumenti\u00bb: D. Daolmi ipotizza che si potesse trattare della \"Missa Sancti Jacobi\" di Dufay.\nGiannozzo Manetti, cronista della cerimonia di consacrazione del Duomo di Firenze (1436) in cui fu eseguito \"Nuper rosarum flores\", scrisse:\n\u00c8 possibile che, all'epoca, musicisti arruolati in qualit\u00e0 di cantori fossero anche in grado di suonare uno strumento, a seconda delle esigenze: nella miniatura da \"Le Champion des Dames\" lo stesso Dufay \u00e8 ritratto accanto a un organo portativo, mentre Binchois \u00e8 ritratto con un'arpa in mano. L'uso degli strumenti insieme alle voci, all'epoca di Dufay, \u00e8 attestato inequivocabilmente per la musica profana (ballate, rondeau, eccetera). Per quanto riguarda i mottetti, il confine fra musica sacra e musica profana \u00e8 meno netto di quanto possa sembrare, poich\u00e9 alcuni presentano un testo in latino di carattere totalmente profano, magari sovrapposto a un \"tenor\" sacro. Una distinzione pi\u00f9 oggettiva \u00e8 quella fra la musica scritta su testi liturgici ufficiali (\"ordinarium missae\" e mottetti del \"Proprium\" o dei vespri, cio\u00e8 antifone, sequenze, inni, eccetera) e i mottetti scritti su testi originali (probabilmente dello stesso Dufay), e pertanto non liturgici: tuttavia anche questi ultimi erano verosimilmente eseguiti in chiesa.\nSia nei mottetti che in alcune messe, come la \"Resvellies vous\", alcune delle parti senza testo (tipicamente le parti di \"contratenor\") sono poco cantabili. Per le messe pi\u00f9 tarde e per la musica destinata a un uso pi\u00f9 corrente, come i brani interamente in falso bordone, l'esecuzione \"a cappella\", anche con diversi cantanti per ciascuna parte, appare invece molto naturale. Nel caso si opti per l'impiego degli strumenti, la scelta di questi \u00e8 interamente affidata agli interpreti. Sulla base dell'iconografia e dei documenti si pu\u00f2 ritenere che gli strumenti di uso pi\u00f9 comune all'epoca fossero la viella ad arco, anche detta \"fidula\", l'organo (portativo o positivo), l'arpa, il salterio, la tromba da tirarsi, la bombarda, il flauto. Nelle incisioni discografiche sono stati spesso impiegati anche strumenti rinascimentali come viole da gamba, cornetti e strumenti ad ancia incapsulata. L'accordatura degli strumenti all'epoca di Dufay era pitagorica. Considerata l'estrema variabilit\u00e0 dell'altezza del La da una citt\u00e0 all'altra a quell'epoca, non vi \u00e8 ragione di ritenere \"pi\u00f9 filologica\" la scelta di un corista diverso da quello moderno.\nBibliografia.\nFonti musicali.\nOpere di Dufay si ritrovano in oltre cento manoscritti del XV secolo, in tutta Europa. I manoscritti che contengono le raccolte pi\u00f9 cospicue di musiche di Dufay, e che pertanto costituiscono le fonti principali per questo compositore, sono i seguenti:\nDiscografia recente.\nI dischi che contengono opere di Dufay, incluse le incisioni antologiche che includono altri autori, sono oltre trecento. Sono qui elencate, in ordine approssimativamente cronologico (dalla pi\u00f9 recente), solo le incisioni distribuite a partire dal 2000 e dedicate esclusivamente o prevalentemente a Dufay:"}
{"id": "261333", "revid": "2221443", "url": "https://it.wikipedia.org/wiki?curid=261333", "title": "Tegucigalpa", "text": "Tegucigalpa \u00e8 la capitale e la citt\u00e0 pi\u00f9 popolosa dell'Honduras. Capitale del dipartimento Francisco Moraz\u00e1n, \u00e8 situata nell'omonima valle, ad un'altezza di 918 m s.l.m.\nGeografia fisica.\nTegucigalpa sorge lungo una catena montuosa ad un'altezza di 935 metri nel punto pi\u00f9 basso e di 1.463 in quello pi\u00f9 alto. La citt\u00e0 \u00e8 attraversata in direzione nord-sud dal fiume Choluteca, che la separa fisicamente da Comayag\u00fcela, posta sull'altra sponda. L'area tutt'attorno alla citt\u00e0 \u00e8 ricoperta di boschi.\nL'area metropolitana di Tegucigalpa e occupa una superficie totale di 201\u00a0km\u00b2, mentre la superficie della Municipalit\u00e0 del Distretto Centrale \u00e8 di 1.396\u00a0km\u00b2.\nEtimologia.\nIl nome Tegucigalpa presenta un'evidente origine indigena, pi\u00f9 precisamente nahuatl. La versione pi\u00f9 accreditata \u00e8 quella che sostiene che il nome della citt\u00e0 derivi da \"Taguz-galpa\", che in Nahuatl significa \"colline d'argento\". Tuttavia questa ipotesi presenta una lacuna evidente: i nativi infatti non erano a conoscenza delle ricchezze minerarie dell'area.\nIn Messico si sostiene che derivi dalla parola Nahuatl \"Tecuztlicallipan\", ossia \"luogo di residenza del nobile\", o da \"Tecuhtzincalpan\" \"luogo sulla casa dell'amato maestro\".\nStoria.\nTegucigalpa fu fondata da coloni spagnoli come \"Real de Minas de San Miguel de Tegucigalpa\" il 29 settembre 1578 su alcuni insediamenti indigeni preesistenti. Nel periodo coloniale furono costruiti alcuni dei monumenti pi\u00f9 importanti: la chiesa dell'Addolorata (1735), la cattedrale di San Michele (1765), la Casa de la Moneda (1780), e la chiesa dell'Immacolata Concezione (1788).\nNel 1791 la citt\u00e0 venne annessa a Comayagua, salvo poi ritornare autonoma nel 1817.\nNel 1817, il sindaco Narciso Mallol fece costruire un ponte, terminato quattro anni dopo, sul fiume Choluteca e che un\u00ec Tegucigalpa con la limitrofa citt\u00e0 di Comayag\u00fcela. Nel 1824, il primo congresso della Repubblica dell'Honduras, proclam\u00f2 capitali di stato in alternanza Tegucigalpa e Comayagua, all'epoca le due citt\u00e0 pi\u00f9 importanti del paese.\nIl 30 ottobre 1880 il presidente Marco Aurelio Soto proclam\u00f2 Tegucigalpa unica capitale dell'Honduras. Si dice che la gente di Comayagua, la prima capitale dell'Honduras indipendente, avesse una palese antipatia per la moglie del presidente Soto, che per vendetta spost\u00f2 la capitale della repubblica verso Tegucigalpa; ma al di l\u00e0 del detto popolare, \u00e8 pi\u00f9 probabile che il cambiamento della sede della capitale sia stato dovuto al presidente Marco Aurelio Soto, importante socio dell'Azienda di estrazione mineraria di Rosario, con base a San Juancito a circa 40\u00a0km da Tegucigalpa: cos\u00ec facendo sarebbe stato pi\u00f9 vicino ai propri interessi personali.\nDal 1898 Tegucigalpa e Comayag\u00fcela formano la capitale, pur conservando nomi e amministrazioni cittadine autonome. Tra il 1930 e il 1960 la crescita della citt\u00e0, che contava circa 250.000 abitanti, fu relativamente contenuta e limitata, mentre dagli anni settanta si assistette ad un massiccio afflusso di contadini e abitanti di aree rurali a Tegucigalpa. Iniziarono a sorgere cos\u00ec quartieri tutt'attorno alla citt\u00e0, spesso senza un regolare piano regolatore, contribuendo cos\u00ec alla nascita di vaste baraccopoli e zone degradate.\nLa citt\u00e0 \u00e8 stata danneggiata dall'Uragano Mitch nel 1998.\nMonumenti e luoghi d'interesse.\nPaesi coloniali a breve distanza da Tegucigalpa sono Santa Lucia, Valle de \u00c1ngeles, Ojojona, Yuscar\u00e1n and San Juancito.\nCultura.\nIstruzione.\nUniversit\u00e0.\nTegucigalpa \u00e8 sede di tredici universit\u00e0, delle quali tre sono pubbliche e le restanti dieci private. La principale istituzione universitaria pubblica \u00e8 l'Universit\u00e0 Nazionale Autonoma dell'Honduras, fondata nel 1847, e presente su tutto il territorio nazionale grazie ad otto campus regionali. Le altre due restanti istituzioni universitarie pubbliche presenti in citt\u00e0 sono l'Universit\u00e0 Nazionale Pedagogica Francisco Moraz\u00e1n e l'Istituto Nazionale di Formazione Professionale.\nLe universit\u00e0 private presenti a Tegucigalpa sono: la Scuola Agraria Pan-Americana, l'Universit\u00e0 Tecnologica Centro Americana, l'Universit\u00e0 Jos\u00e9 Cecilio del Valle, l'Universit\u00e0 Tecnica dell'Honduras, l'Universit\u00e0 Cattolica dell'Honduras, il Centro di Design, d'Architettura ed Edilizia, l'Universit\u00e0 Metropolitana dell'Honduras, l'Universit\u00e0 Cristiana Evangelica del Nuovo Millennio, l'Universit\u00e0 Politecnica dell'Honduras e l'Universit\u00e0 Politecnica d'Ingegneria.\nClima.\nSecondo la classificazione dei climi di K\u00f6ppen, Tegucigalpa ha un clima tropicale della savana (\"Aw\"). L'estate \u00e8 calda e piovosa, mentre l'inverno \u00e8 mite e siccitoso. Durante la stagione secca (da maggio a settembre), l'umidit\u00e0 relativa dell'aria raggiunge livelli critici, fino al 20% o meno.\nInfrastrutture e trasporti.\nAeroporti.\nL'aeroporto che serve Tegucigalpa \u00e8 l'aeroporto Internazionale Toncont\u00edn.\nSport.\nTegucigalpa ospita la squadra di calcio pi\u00f9 famosa dell'Honduras, l'Olimpia Deportivo; anche il Club Deportivo Motagua gioca nella capitale."}
{"id": "261335", "revid": "1987129", "url": "https://it.wikipedia.org/wiki?curid=261335", "title": "Bicchiere promozionale", "text": "Il bicchiere promozionale \u00e8 una forma di autopromozione di un marchio costituita da un bicchiere riportante il logo dell'azienda.\nIdeati dal marketing di grandi industrie principalmente del settore delle bevande sono quindi divenuti \"gadgets\" anche nel settore alimentare.\nOrigini.\nSe inizialmente porre su un bicchiere da bar un'immagine o una scritta serviva come semplice pubblicit\u00e0 di un marchio, ultimamente tale forma \"marketing\" si \u00e8 evoluta. Un'immagine, una scritta veicola con essa un accattivante stile di vita verso il consumatore abituale o l'occasionale fruitore. In altre parole si cerca di far immedesimare un'idea indotta dall'immagine nel bicchiere.\nOltre al bicchiere di vini, alcolici e bevande si sono affiancati i contenitori per alimenti. Sono presentati sul mercato bicchieri adatti ad essere riutilizzati. Sono venduti con un piccolo sovrapprezzo sul prodotto rispetto al contenitore \"normale\". Questi oggetti possono costituire intere \"serie\" o \"collezioni tematiche\", realizzate con cadenza periodica - ad esempio trimestrale - o in occasione di eventi particolari per cui l'acquirente, pur di disporre dell'intera serie li sceglie nonostante la minor convenienza ed \u00e8 disposto a pagare il sovrapprezzo.\nSull'oggetto sono sempre riportati con tecnica serigrafica il logo e/o il nome della ditta. A volte sono impressi direttamente nel vetro. Trattandosi come si \u00e8 detto di oggetti che promuovono il \"brand\" (il marchio) spesso sono ricchi di decori e colori. La decorazione \u00e8 ottenuta anch'essa tramite serigrafia in quanto risulta essere la tecnica ottimale per un buon risultato a costo ridotto.\nSi possono sicuramente includere tra questi i bicchieri delle bevande gassate, di liquori e della birra. In quest'ultimo caso si considerano di diritto anche i boccali da birra (inclusi i krug); per la bevanda in questione il fenomeno si lega anche a produzioni e a feste stagionali (Oktoberfest) con conseguenti edizioni e/o decorazioni celebrativi o commemorativi.\nI contenitori con marchio sono quelli maggiormente collezionati. Si tratta di una forma di \"collezionismo minore\" rispetto alle \"collezioni classiche\", ma di vaste proporzioni perch\u00e9 a portata di mano di tutti.\nAppartengono alla categoria i bicchieri della Martini &amp; Rossi (Cynar, Aperol, China Martini ecc.), della Coca-Cola e quelli delle industrie della birra. Una categoria a parte sono i bicchieri dell'industria di prodotti dolciari. Ad esempio Nutella e Nutkao; negli anni 60/70 tali bicchieri erano rivolti a un acquirente adulto; presentavano decori in stile floreale e fantasia. Dalla fine del secolo scorso (anni 80) sono per lo pi\u00f9 indirizzati a un pubblico eterogeneo e possiedono immagini tratte dai fumetti.\nIl gadget.\nGrandi aziende, nei settori pi\u00f9 disparati e in occasione di avvenimenti importanti, fanno realizzare bicchieri come gadget. Anche il bicchiere-gadget contiene marchio aziendale e/o un'immagine dell'avvenimento. Cos\u00ec anche questi oggetti possono essere fonte di interesse per un collezionista."}
{"id": "261336", "revid": "3358", "url": "https://it.wikipedia.org/wiki?curid=261336", "title": "Filosofia morale", "text": ""}
{"id": "261341", "revid": "2056951", "url": "https://it.wikipedia.org/wiki?curid=261341", "title": "Ducato di Parma e Piacenza", "text": "Il Ducato di Parma, Piacenza e Guastalla fu uno Stato preunitario italiano esistito dal 1545 al 1859, con una pausa dal 1808 al 1814 quando fu annesso al Primo impero francese e trasformato in un dipartimento. Il ducato fu governato dapprima dalla dinastia dei Farnese e, dal 1731, da quella dei Borbone-Parma. Nel 1859 i territori ducali furono incorporati alle Province Unite del Centro Italia e successivamente annessi al Regno di Sardegna tramite il plebiscito del 12 marzo 1860.\nGeografia.\nUnificati sotto i Farnese i due ducati di Parma e di Piacenza, il territorio del ducato era composto da varie entit\u00e0 amministrative autonome che, secondo le caratteristiche del regime tardo feudale, mantenevano proprie magistrature e organi in unione personale con il duca sovrano.\nVerso la met\u00e0 del XVIII secolo lo stato era costituito da: \nNel 1832 il ducato di Parma e Piacenza era formato da cinque territori amministrativi: \nIl ducato sotto il governo dei Farnese.\nL'inizio travagliato.\nFino al 1521 il territorio di Parma e Piacenza fu parte del ducato di Milano sotto gli Sforza (fino al 1499), quindi sotto la Francia (dal 1499 al 1512), tranne la breve occupazione pontificia fra il 1510-1511. Nel 1512 Massimiliano Sforza riottenne il governo di Milano, ma lo Stato Pontificio annett\u00e9 i territori a sud del Po fino al 1515, quando la Francia riottenne Milano e tutti i territori del ducato, comprese Parma e Piacenza fino al 1521, quando ritornarono nello Stato Pontificio.\nIl 17 agosto 1545 il papa Paolo III cre\u00f2 il ducato di Piacenza e Parma per destinarlo a suo figlio Pier Luigi. A quella data Parma era considerata una citt\u00e0 di medie dimensioni con 19.592 abitanti censiti; nel contado invece si contavano 97.123 anime e le 25.502 dello Stato Pallavicino.\nPier Luigi Farnese, preso possesso del suo dominio il 23 settembre del 1545, rimase a Parma un solo mese per poi trasferirsi a Piacenza scegliendola quale capitale e sede della corte. Considerando il merito della formazione del ducato tutto suo, non mostr\u00f2 alcuna riconoscenza verso il papa e avrebbe anzi trasformato la dipendenza feudale che legava il suo stato alla Santa Sede in vassallaggio imperiale se lo stesso Carlo V non vi si fosse opposto.\nI primi provvedimenti a cui pose mano riguardarono l'apertura di numerose scuole (in cui si insegnavano la medicina, il diritto e la letteratura latina e greca), la costruzione di nuove vie di comunicazione per favorire il commercio, la riforma del sistema amministrativo prendendo spunto dal modello milanese e la riforma del sistema giudiziario con princ\u00ecpi pi\u00f9 garantisti (i giudici dovevano motivare gli arresti). Diede forte slancio all'agricoltura abolendo la tassa sul bestiame, riparando strade rurali, ricostruendo o restaurando ponti e migliorando il regime delle acque. Per l'industria e il commercio miglior\u00f2 le comunicazioni all'interno del ducato e svilupp\u00f2 il servizio postale. Per riassestare il bilancio assoggett\u00f2 tutti gli abitanti al pagamento delle tasse e soppresse le esenzioni ingiustificate. A tale scopo ordin\u00f2 ai preti di censire tutti i parrocchiani dai 10 ai 70 anni d'et\u00e0: ogni parrocchia elesse tre rappresentanti, uno ricco, uno di modesta fortuna e uno povero, cui fu affidato il compito di censire i beni mobili, immobili e il bestiame di ogni parrocchiano. In questo modo il duca ebbe conoscenza delle ricchezze di ogni abitante e fu cos\u00ec in grado di ripartire equamente le cariche pubbliche e le tasse.\nPer garantire la sicurezza dello Stato, Pier Luigi Farnese cre\u00f2 delle legioni composte da cinque compagnie di 200 fanti ciascuna e una guardia personale. Sapeva bene, infatti, che i nobili lo odiavano, ma anche la borghesia e il popolo non lo avevano molto in simpatia; perci\u00f2, per avere un controllo pi\u00f9 saldo della situazione, decise che chiunque possedeva una rendita superiore a 200 scudi avrebbe dovuto risiedere in citt\u00e0, pena la perdita dei beni. Tutte queste precauzioni non erano inutili perch\u00e9 Carlo V, che nel frattempo aveva assunto posizioni ostili al papa, non aveva gradito la cessione del ducato al Farnese.\nA causa di questa rottura, inoltre, erano ricominciate a formarsi le fazioni guelfa con il papa, la Francia, Venezia, Parma e Ferrara e quella ghibellina con l'imperatore, la Spagna, Genova, i Medici e i Gonzaga. Fu proprio Ferrante I Gonzaga, conosciuto come Don Ferrante, governatore di Milano, che, avendo appreso che l'imperatore voleva appropriarsi del ducato di Parma e Piacenza alla morte del papa, decise di colpire i Farnese verso cui covava un odio mortale.\nGonzaga incominci\u00f2 a far spiare Pier Luigi e a mandare rapporti continui a Madrid e a Carlo V mentre Pier Luigi, da parte sua, consapevole che, alla morte del padre la bufera si sarebbe abbattuta su di lui, non rimase con le mani in mano: il 4 giugno 1547 fece sposare la figlia Vittoria con il duca di Urbino, Guidobaldo II della Rovere; alla fine dello stesso mese stipul\u00f2 il contratto di fidanzamento tra il figlio Orazio e la figlia del re di Francia, Enrico II, Diana; e continu\u00f2 alacremente i lavori di fortificazione del suo ducato. Carlo V, preoccupato per il procedere dei lavori a Parma, si convinse a lasciare mano libera a Don Ferrante per organizzare una congiura contro il duca e Don Ferrante sperava anche di poter contare sull'appoggio della ricca famiglia dei nobili Cantadori, molto potente in citt\u00e0, ma non ricevette l'aiuto sperato. Gi\u00e0 il marchese Pallavicini di Cortemaggiore, fuoriuscito a Crema, aveva offerto il suo braccio e quello dei suoi amici al Gonzaga, ma questi rifiut\u00f2 perch\u00e9 costui era sotto la stretta sorveglianza delle spie dei Farnese. Prefer\u00ec invece affidarsi al suo lontano parente Luigi Gonzaga, signore di Castiglione, e al di lui cognato conte Giovanni Anguissola, governatore di Como, che si impegn\u00f2 a trovare altri congiurati tra la nobilt\u00e0 parmense. L'Anguissola riusc\u00ec a convincere il conte Agostino Landi, il marchese Giovan Luigi Confalonieri e i marchesi Girolamo e Alessandro Pallavicini.\nL'occupazione spagnola e la restaurazione dei Farnese.\nDopo la morte del figlio, il papa riun\u00ec il concistoro e accus\u00f2 Don Ferrante della sua morte, ridicolizzando le motivazioni che adduceva per l'occupazione di Piacenza.\nDopo la morte del duca infatti, Piacenza fu occupata dalle truppe dell'Imperatore Carlo V sotto la guida del Gonzaga che incominci\u00f2 a marciare su Parma con il pretesto che anche questa citt\u00e0 doveva sottomettersi al ducato di Milano, arrivando a impossessarsi di tutti i territori a ovest del fiume Taro dopo una guerra durata cinque anni. Nel frattempo il figlio di Pier Luigi, Ottavio veniva acclamato duca dagli anziani e dal popolo.\nIn questa situazione di stallo, Ottavio dovette far fronte dapprima al rifiuto di Carlo V di rendere i territori occupati e in seguito ai rimproveri del nonno Paolo III il quale, ormai convinto che il ducato fosse prossimo alla fine, invi\u00f2 truppe della Chiesa per invadere Parma ingiungendo al nipote di tornare a Roma rinunciando al potere. Il bellicoso Ottavio reag\u00ec duramente e non accett\u00f2 di piegarsi alla volont\u00e0 del Gonzaga, dell'Imperatore e del Papa stesso, rifugiandosi nel castello di Torrechiara, a pochi chilometri dalla citt\u00e0 occupata. Con la morte di Paolo III, un altro membro della famiglia Farnese favorevole al mantenimento del ducato, l'influente cardinale Alessandro, riusc\u00ec nell'impresa di far eleggere Giulio III, che per riconoscenza ordin\u00f2 alle truppe di liberare Parma, riconoscendone nel 1550 la reggenza a Ottavio.\nIl ducato era salvo ma Piacenza e molti territori erano ancora sotto il dominio di Carlo V e di Don Ferrante Gonzaga che non volevano accettare il nuovo status quo a loro sfavore. Per riunire tutti i territori del ducato, la famiglia Farnese cambi\u00f2 strategia nel 1551, stringendo un'alleanza con il re di Francia Enrico II il quale si impegnava ad aiutare il duca Ottavio con truppe e finanze.\nFu l'inizio di un'altra guerra che dur\u00f2 fino alla primavera del 1552 causando prostrazione e carestie alle popolazioni ma che non produsse alcun risultato per le due parti belligeranti. Nemmeno l'elezione avvenuta nel 1555 di un nuovo papa, Paolo IV, favorevole alla riunificazione del ducato serv\u00ec allo scopo. Con l'avvento del nuovo sovrano spagnolo, Filippo II, figlio di Carlo V, le cose incominciarono a cambiare e i Farnese capirono che solamente un'alleanza con la Spagna poteva risolvere la questione territoriale.\nIl cambio strategico di alleanze si concretizz\u00f2 il 15 settembre 1556, Ottavio firm\u00f2 la pace di Gand tornando in possesso di tutti i territori precedentemente perduti, il ducato era di nuovo riunito e la capitale trasferita definitivamente a Parma, ma nelle clausole il duca si impegnava a consegnare, quasi come ostaggio, il suo unico figlio Alessandro, alla corte di Spagna.\nIl consolidamento del ducato.\nOttavio si sforz\u00f2 di rendere prospero il ducato, di accattivarsi la benevolenza del popolo applicando le sagge misure gi\u00e0 prese dal padre e di blandire la nobilt\u00e0 locale usando pi\u00f9 moderazione di Pier Luigi, seppe consolidare il ducato promuovendone l'economia e gli scambi finanziari, commerciali e culturali, diede inizio all'espansione territoriale con l'annessione di alcuni feudi. Nel 1573 il numero degli abitanti della nuova capitale era notevolmente aumentato raggiungendo i 26.000. Alessandro, succedendo alla guida del ducato, fu costretto da Filippo II a nominare reggente il figlio diciassettenne Ranuccio (1569-1622), il Re di Spagna infatti non voleva privarsi dell'abile e valoroso generale.\nAlessandro mor\u00ec lontano da Parma, il 3 dicembre 1592 per la gangrena provocata da una palla di archibugio durante l'assedio a Can de Bec, un anno prima della scomparsa ordin\u00f2 la costruzione della fortezza della Cittadella con lo scopo di affermare il potere della famiglia ma anche per fornire lavoro a una manovalanza di 2.500 persone composta per lo pi\u00f9 dalle fasce povere della popolazione cittadina. Ranuccio I, appassionato di arti e musica, rende la corte ducale la prima in Italia nelle arti musicali.\nLa citt\u00e0 si arricchisce di monumenti unici, quali il Palazzo della Pilotta e il Teatro Farnese, viene varata una legislazione moderna, che resero Parma un centro d'eccellenza sia nello stile di vita, sia come modello architettonico, elevandola quale capitale culturale allo stesso livello di Londra e Parigi. Il suo governo si macchi\u00f2 della pubblica esecuzione di oltre 100 cittadini parmensi accusati da aver cospirato contro di lui. Nel 1628, alla morte di Ranuccio I il ducato viene trasmesso al figlio legittimo appena sedicenne Odoardo il quale l'11 ottobre dello stesso anno sposa a Firenze la quindicenne Margherita de' Medici, figlia del granduca di Toscana Cosimo II de' Medici.\nFurono anni difficili per il ducato, oltre alla terribile peste del 1630 che decim\u00f2 la popolazione, il nuovo duca manteneva un esercito di 6.000 fanti e per finanziarlo costringeva i suoi sudditi a forti privazioni arrivando a indebitarsi con banchieri e mercanti. Nonostante le forti spese sostenute, la sua prima campagna fu negativa: Piacenza fu occupata dalle truppe spagnole, le sue truppe furono sbaragliate in territorio parmense da Francesco I d'Este e il duca costretto a firmare un trattato di pace con la Spagna che, una volta sciolta l'alleanza con la Francia avrebbe sgomberato Piacenza.\nAlla sua morte, avvenuta a Piacenza l'11 settembre 1646 all'et\u00e0 di 34 anni, il ducato pass\u00f2 al figlio Ranuccio II e per due anni la reggenza fu assicurata dalla moglie Margherita de' Medici e dallo zio cardinale Francesco Maria Farnese, fino al compimento del diciottesimo anno. Nel 1691 il ducato di Parma fu invaso dalle truppe imperiali, e depredato, dai quattromila soldati giunti nel parmense con donne e bambini; non solo il loro mantenimento ricadde sui sudditi, ma stupri, soprusi e violenze si succedettero senza tregua. Ranuccio II fece molte opere per migliorare la situazione dei suoi sudditi, ma il contrasto tra la spensierata vita di corte e le casse dell'erario era veramente notevole e per mantenere tutti i personaggi che ruotavano alla corte di Parma, il duca fu costretto a tassare ogni cosa, evitando, per\u00f2, di toccare le rendite ecclesiastiche. Durante il suo regno Ranuccio II acquist\u00f2 dipinti e volumi preziosi, trasfer\u00ec a Parma la maggior parte delle opere appartenenti alle collezioni di famiglia conservate nelle residenze romane e nel 1688 venne inaugurato il nuovo Teatro Ducale. Ranuccio II ebbe un figlio destinato a succedergli, Odoardo, che premor\u00ec al padre e pertanto non govern\u00f2 mai il ducato.\nTre anni prima del decesso, grazie alla mediazione dell'ambasciatore conte Fabio Perletti, Odoardo aveva sposato Dorotea Sofia di Neuburg, dalla quale aveva avuto due figli: Alessandro, morto a soli otto mesi ed Elisabetta. L'11 dicembre 1694, alla morte improvvisa di Ranuccio II, il ducato pass\u00f2 quindi nelle mani dell'appena sedicenne secondogenito Francesco, che spos\u00f2 la vedova di suo fratello Dorotea.\nIl Governo di Francesco Farnese.\nL'opera di Francesco riport\u00f2 a pieno titolo i Farnese nel centro della grande politica. Avendo ereditato una situazione finanziaria disastrosa, per cercare di sanarla tagli\u00f2 tutte le spese inutili della corte licenziando gran parte della servit\u00f9, dei musici, dei buffoni e nani. Abol\u00ec inoltre spettacoli, feste di corte e banchetti. Per ottemperare alle clausole del Trattato di Torino e del Trattato di Vigevano del 1696 il ducato fu costretto al mantenimento delle truppe tedesche acquartierate nelle sue piazzeforti e quando nel 1702 il principe Eugenio di Savoia, al comando delle truppe imperiali, invade il ducato, Francesco \u00e8 costretto a chiedere aiuto al papa Clemente XI, il quale invia truppe a occupare Parma e Piacenza. Per il ducato fu comunque un periodo illuminato, oltre a cercare la pace a tutti i costi, Francesco favor\u00ec l'annona e distribu\u00ec pi\u00f9 equamente il carico fiscale.\nVenne costruita un'opera idraulica per difendere la citt\u00e0 di Piacenza dall'erosione del Po, si favor\u00ec l'ampliamento dell'Universit\u00e0 di Parma e del Collegio dei Nobili, incoraggiando lo studio del diritto pubblico, della storia, delle lingue e della geografia. Artisti, letterati, musicisti e drammaturghi godevano della protezione della Corte. Nel 1712 incominciarono i lavori di ristrutturazione della rocca di Colorno, terminati nel 1730.\nNel 1714 il ducato consegu\u00ec un importante successo diplomatico quando Francesco, grazie agli uffici del suo ambasciatore in Spagna Giulio Alberoni, riusc\u00ec a dare in moglie sua nipote Elisabetta al re Filippo V di Borbone, divenuto in quell'anno vedovo di Maria Luisa di Savoia. In seguito, attraverso la regina Elisabetta e Alberoni, il duca acquis\u00ec influenza presso la corte spagnola e incoraggi\u00f2 un intervento militare di Filippo V in Italia contro l'Austria, che con il trattato di Utrecht aveva sostituito la Spagna come potenza egemone della penisola.\nLe successive invasioni spagnole della Sardegna (1717) e della Sicilia (1718) determinarono lo scoppio di un conflitto europeo, la guerra della Quadruplice Alleanza, in cui la Spagna fu sconfitta. Caduto in disgrazia, Alberoni fu esiliato, mentre negli anni successivi la capacit\u00e0 di Elisabetta di determinare la politica estera spagnola aument\u00f2 notevolmente, ponendo il ducato farnesiano al centro della scena europea.\nPoich\u00e9 il matrimonio tra suo zio Francesco e sua madre Dorotea era sterile, Elisabetta incominci\u00f2 trattative diplomatiche con le potenze europee per assicurare la successione del ducato al suo primogenito Carlo di Borbone, a cui il trono di Spagna sembrava precluso dalla presenza dei figli di primo letto di Filippo V, e che avrebbe dovuto ereditare anche il Granducato di Toscana in caso di estinzione dei Medici. La prospettiva di tramandare Parma a un principe di sangue reale era auspicata dallo stesso Francesco, che a questo scopo non favor\u00ec in alcun modo il matrimonio del fratello minore Antonio.\nLa fine della dinastia.\nPoich\u00e9 Francesco non ebbe eredi, alla sua morte, il 26 febbraio 1727, il ducato pass\u00f2 al fratello Antonio che, quarantottenne e\nmondano, si trov\u00f2 improvvisamente catapultato al centro della scena. Il suo fu un governo di breve durata, appena quattro anni; tra i provvedimenti dell'ultimo Farnese si notano: incentivi alle piantagioni di gelso al fine di potenziare l'industria della seta e sovvenzioni per l'apicoltura oltre che la ripresa della Fiera delle Mercanzie di Piacenza. Con Antonio, morto senza prole legittima, si chiuse la dinastia dei Farnese: governarono il ducato dal 1545 fino al 1731, la loro magnificenza favor\u00ec la progettazione e la realizzazione di opere architettoniche che trasformeranno Parma da capitale di un piccolo ducato nato dal nepotismo papale a capitale di respiro italiano.\nIl ducato tra le Guerre di Successione.\nNel 1731 il duca Antonio Farnese mor\u00ec senza lasciare discendenti. Il trattato di Londra del 2 agosto 1718 aveva previsto di assicurare a Don Carlo di Borbone (Carlo III), infante di Spagna, la successione del ducato. Carlo infatti era figlio di Elisabetta, la nipote di Antonio Farnese e dal 1714 moglie del re di Spagna, Filippo V di Spagna. La reggenza pass\u00f2 a Dorotea Sofia di Neuburg che ne assunse il potere in nome di Don Carlo. Con Elisabetta Farnese il ducato fu quindi trasmesso direttamente ai Borbone e il 9 ottobre 1732 il nuovo duca Don Carlo di Borbone entr\u00f2 in Parma. Fu un regno di breve durata, con la conquista del Regno di Napoli nel 1734, Carlo I cedette nel 1736 il ducato all'imperatore Carlo VI d'Asburgo, per effetto dei preliminari di pace stipulati durante gli accordi di Vienna, senza prima dimenticarsi di spogliare Parma di tutte le raccolte di famiglia conservate nei palazzi per portarle con lui a Napoli.\nIntermezzo asburgico.\nCon Carlo VI d'Asburgo, il ducato passa quindi per la prima volta nelle mani degli Asburgo che di fatto posero il ducato alle dipendenze di Milano. Alla morte dell'imperatore Carlo VI, il ducato venne retto dalla figlia, Maria Teresa d'Asburgo, che govern\u00f2 come duchessa regnante fino alla conclusione della Guerra di successione austriaca.\nIl secondo periodo borbonico.\nNel 1748, con il Trattato di Aquisgrana, i ducati di Parma e Piacenza, con annessa Guastalla, vengono dati a don Filippo di Borbone, Filippo I, fratello di don Carlo di Borbone, che gi\u00e0 aveva governato il ducato dal 26 febbraio 1731 al 1735. Questo periodo borbonico fu caratterizzato da una forte presenza in citt\u00e0 di artisti, artigiani e uomini di cultura che rendono Parma una citt\u00e0 internazionale e multilingue. Viene soppresso il Tribunale della Inquisizione e molti beni appartenenti al clero sono assegnati a istituti di beneficenza e di istruzione pubblica. La citt\u00e0 conta in questi anni il pi\u00f9 grande numero di abbonati all'Encyclop\u00e9die di Diderot e d'Alembert dopo Parigi e 4.000 abitanti, su una popolazione complessiva di 40.000, sono francesi. L'illuminato ministro borbonico Guillaume du Tillot affida all'architetto Ennemond Alexandre Petitot il compito di intervenire sull'intero tessuto urbano con una volont\u00e0 rappresentativa che puntava a Parma quale mito di una nuova Atene d'Italia. Nel 1765 alla morte del Duca Filippo I succeder\u00e0, appena quattordicenne, il secondo (e unico maschio) figlio, Ferdinando I, che muter\u00e0 la politica filofrancese del padre rivolgendosi verso Vienna, dove regnava la suocera e poi i potenti cognati. Il 19 luglio 1769, Ferdinando si era sposato con Maria Amalia l'ottava figlia di Maria Teresa d'Austria e dell'imperatore Francesco I, che in questo modo mantenevano una componente influente della famiglia asburgica alla corte ducale. Maria Amalia cominci\u00f2 a interferire con la politica, inizialmente con l'appoggio e i consigli della madre, che pensava che la figlia dovesse prendere parte attiva alla politica parmense, ma solo per aiutare Ferdinando. La duchessa per\u00f2 segu\u00ec le direttive della madre portandole agli estremi, e la corte di Parma divenne una ridicola esagerazione di quella viennese. Maria Teresa convinse le corti reali di Francia e Spagna a dare supporto finanziario e aiuto politico alla corte di Parma, ma critic\u00f2 l'operato del Du Tillot, costringendolo prima agli arresti domiciliari a Colorno (dove risiedeva) e poi alla fuga il 19 novembre del 1771 verso la Spagna, dove il brillante ministro caduto in disgrazia si ritir\u00f2, per poi tornare nella sua cara Francia, dove mor\u00ec nel 1774. Il ministro Du Tillot fu sostituito dallo spagnolo Jose de Llano nel ruolo di primo ministro del ducato.\nIl XIX secolo.\nIl periodo napoleonico.\nIl 21 marzo 1801 con il Trattato di Aranjuez, Napoleone Bonaparte ottenne l'annessione del ducato di Parma e Piacenza alla Francia, mentre Ferdinando I di Parma dovette rinunciare al suo dominio in cambio del Regno di Etruria per il figlio Ludovico. Il nuovo governo produsse riforme importanti, sviluppando l'industria, l'agricoltura e il commercio, e venne affidato in un primo momento a M\u00e9d\u00e9ric Louis \u00c9lie Moreau de Saint-M\u00e9ry, che protesse le scienze, le arti e le lettere. Moreau de Saint-M\u00e9ry venne in seguito destituito da Napoleone per non aver represso subito, con fermezza, la rivolta della Val di Nure. Il nuovo prefetto Nardon, con decreto del 20 marzo 1806, divise il territorio in tredici \"mairies\" (comuni), nominando Stefano Sanvitale primo sindaco di Parma. Nel 1808 gli Stati parmensi, con l'esclusione del guastallese, divennero il Dipartimento del Taro e parte integrante dello Stato francese. Il 13 febbraio del 1814 il generale Laval Nugent von Westmeath occup\u00f2 Parma in nome degli austriaci, cacciando i francesi i quali, dopo un'effimera riconquista della citt\u00e0 (2-9 marzo 1814), abbandonarono definitivamente gli ex ducati borbonici.\nIl secondo periodo asburgico.\nLe misure stabilite dal trattato di Fontainebleau dell'11 aprile 1814, confermate dal Congresso di Vienna, restaurano il ducato come Ducato di Parma, Piacenza e Guastalla sotto la protezione dell'Austria, affidandolo, in seguito all'abdicazione di Napoleone, a sua moglie, Maria Luigia d'Austria, figlia dell'imperatore Francesco I.\nContrariamente a quanto stabilito a Fontainebleau, a Vienna la successione del ducato \u00e8 sospesa a profitto dei Borbone di Parma, escludendo il figlio di Maria Luigia e Napoleone, il re di Roma.\nFrancesco I d'Asburgo, padre della nuova sovrana, affida momentaneamente le sorti del ducato a un nobile irlandese di appena trent'anni, Filippo Francesco Magawly Cerati, che nel luglio 1814 assunse il pieno potere con il compito di preparare l'amministrazione ducale. Il conte Magawly Cerati governa con saggezza, riuscendo a mantenere le conquiste civili ottenute con la precedente amministrazione francese e contribuendo con la sua opera alla realizzazione di quello che pi\u00f9 tardi si concretizz\u00f2 con il Codice Civile promulgato da Maria Luigia. Nel contempo riesce a far rientrare a Parma i capolavori trafugati da Napoleone e ad avviare la costruzione del ponte sul Taro.\nMaria Luigia entr\u00f2 nella capitale ducale attraversando a piedi il ponte di barche, lungo 363 metri, posto sul Po a Casalmaggiore. Dopo aver sostato a Colorno, il giorno seguente il suono delle campane di tutte le chiese di Parma annunci\u00f2 l'arrivo della sovrana. La nuova duchessa depose il conte irlandese per sostituirlo con il proprio amante, divenuto in seguito il marito morganatico, il conte Adam von Neipperg. La sovrana diede impulso alla costruzione di numerose opere, inaugur\u00f2 i ponti sui fiumi Taro e Trebbia, fece costruire il cimitero della Villetta, restaurare l'Universit\u00e0 che Napoleone aveva retrocesso al ruolo pi\u00f9 modesto di Accademia, inaugur\u00f2 il Teatro Ducale e istitu\u00ec il Conservatorio.\nFin dall'inizio del suo governo dimostr\u00f2 di essere una sovrana illuminata e sotto la sua reggenza, nel 1820, venne pubblicato il \"Codice Civile per gli Stati Parmensi\", di grande importanza per la storia del diritto italiano. Si interess\u00f2 subito, in modo molto attento, della prevenzione e della lotta alle epidemie, con una serie di regolamenti del 4 marzo 1817 che dovevano servire a contrastare un'epidemia di tifo e provvedette di persona al fabbisogno di poveri, indigenti e ammalati. \nMaria Luigia dedic\u00f2 anche un particolare interesse alla condizione femminile e nel settembre del 1817 inaugur\u00f2 l'Istituto di maternit\u00e0 e la Clinica Ostetrica Universitaria. Pens\u00f2 anche ai malati di mente, che fece trasferire in un ambiente ampio e confortevole, chiamato l'Ospizio dei Pazzerelli, che fu ubicato in un convento cittadino.\nNel 1830 nomin\u00f2 ministro delle Finanze Vincenzo Mistrali, che mantenne la carica fino alla morte nel 1846. Il nuovo ministro riusc\u00ec a riassestare una difficile situazione finanziaria, permettendo l'esecuzione di numerose opere pubbliche, tra cui i ponti sull'Arda, sul Nure e sul Trebbia. Ottenne inoltre dalla duchessa, che lo volle anche come consigliere di fiducia, di scorporare il suo appannaggio dall'erario dello Stato.\nNel 1831, a seguito dei moti rivoluzionari di febbraio e marzo, indirizzati pi\u00f9 contro il suo primo ministro, l'odiato barone Joseph von Werklein impostole dal Metternich, la duchessa fu costretta ad abbandonare la capitale, che nel frattempo insediava un governo provvisorio affidandolo al conte Filippo Linati. Il 18 febbraio Maria Luigia decret\u00f2 che fino a nuova disposizione si sarebbe stabilita, con il governo, a Piacenza. In questa citt\u00e0 la sovrana venne accolta calorosamente, ma temendo una rappresaglia dei parmensi, si decise di rinforzare la cinta muraria. Maria Luigia chiese rinforzi militari al padre e in agosto le truppe austriache entrarono in Parma e ristabilirono l'ordine con la forza. Questo intervento militare permise alla sovrana di far ritorno nella capitale ribelle e tanto amata, ma stavolta, dal governo nuovamente insediato scomparve la figura del barone Werklein, dismesso dal ruolo di Primo Ministro e cacciato dal ducato.\nLa duchessa pi\u00f9 amata.\nNell'immaginario piacentino e soprattutto parmense, Maria Luigia gode tuttora di un'aura di magnificenza, tanto da essere ricordata quale la reggente pi\u00f9 amata dal popolo e il suo governo considerato tra i migliori della storia ducale.\nA Parma si organizzano regolarmente ogni anno convegni e mostre che raccontano e documentano le opere della sovrana. Sulla tomba di Maria Luigia, nella Cripta dei Cappuccini a Vienna, vengono sempre deposte dai parmigiani in visita i fiori di violetta, uno dei simboli della citt\u00e0.\nIl ritorno dei Borbone, gli ultimi duchi.\nAlla morte di Maria Luigia d'Austria, avvenuta nel 1847, il ducato venne riassegnato alla linea parmense dei Borbone, dapprima con Carlo II di Borbone che, per risanare le proprie magre finanze e ripianare i debiti contratti da un tenore di vita dispendioso, gi\u00e0 nel 1844, prima ancora di divenire duca, aveva firmato un accordo segreto con il Duca di Modena, con il quale si impegnava a cedere al Ducato di Modena il territorio di Guastalla, incorporando per\u00f2 il circondario di Pontremoli e ricavando una forte rendita in denaro. Da quel momento il ducato cambier\u00e0 nome in \"Ducato di Parma, Piacenza e Stati annessi\". I cittadini ducali, per nulla soddisfatti dello scambio tra la fertile terra di Guastalla e le montagnose zone di Pontremoli, arrivarono a storpiare il nome dello Stato in \"Ducato di Parma, Piacenza e sassi annessi\". Il nuovo duca fece pubblicare la convenzione con cui l'Austria si impegnava a intervenire a favore del trono parmense per sedare ogni tentativo di rivolta liberale.\nMoti del 1848.\nLa reazione dei parmigiani sfoci\u00f2 nei moti del marzo 1848, che costrinsero Carlo II a collaborare addirittura con i Savoia e a cedere il potere alla \"Suprema Reggenza\", un organo composto da notabili locali di ispirazione liberale e che mirava a proclamare la Costituzione. Carlo II fu costretto a fuggire da Parma, ritirandosi nel castello di Weisstropp in Sassonia e questo allontanamento permise alla citt\u00e0, arringata dalle parole di Vincenzo Gioberti, di proclamare l'annessione al Piemonte il 17 maggio 1848 tramite un plebiscito. Su 39.703 votanti, ci furono 37.250 voti favorevoli e un editto dei Savoia proclam\u00f2 l'annessione della parte parmense e del guastallese, poich\u00e9 quella piacentina era gi\u00e0 stata annessa con il precedente plebiscito del 10 maggio. \nCon la sconfitta piemontese di Custoza e l'armistizio Salasco, venne ripristinato il ducato sotto il dominio degli austriaci e gi\u00e0 un anno dopo i moti del '48 la situazione era tornata sotto controllo, a parte un breve ritorno delle truppe dei Savoia durante la seconda fase della guerra di Indipendenza. La ripresa della guerra tra Austria e Piemonte infatti permise alla citt\u00e0, abbandonata dai militari austriaci, di proclamare per la seconda volta l'annessione del ducato al Regno di Sardegna, ma la disfatta di Novara obblig\u00f2 le truppe sabaude ad abbandonare nuovamente la capitale ducale.\nDopo i moti.\nIl 24 marzo Carlo II abdica a favore del figlio, che assunse il nome di Carlo III. Dopo un breve governo provvisorio austriaco, retto prima dal generale D'Aspre e successivamente dal barone Sturmer, il 25 agosto 1849 Carlo III assunse ufficialmente la reggenza e nel 1852 il ducato di Parma emise i suoi primi francobolli raffiguranti il giglio borbonico sormontato dalla corona ducale. &lt;br&gt;Poco amato dalla popolazione, a causa delle spese militari eccessive, e dai liberali, Carlo III venne ferito mortalmente cinque anni dopo dal sellaio Alfonso Carra. Il potere pass\u00f2 nelle mani del figlio Roberto I di Parma (1854-1859) ma la reggenza venne assicurata dalla madre Luisa Maria di Berry che soffoc\u00f2 nel sangue un'ennesima rivolta popolare.\nLa fine del ducato.\nNel maggio 1859, vi furono forti moti popolari per l'unione del ducato al regno sabaudo. Il 9 giugno 1859, la duchessa reggente Luisa Maria e il figlio Roberto I furono costretti ad abbandonare il ducato, non senza aver prima esposto il proprio disappunto tramite una lettera di protesta. &lt;br&gt;Il 15 settembre 1859 venne dichiarata decaduta la dinastia borbonica, e il 30 novembre Parma entr\u00f2 a far parte delle Regie province dell'Emilia, rette da Carlo Farini. Nel 1860 l'ex ducato pass\u00f2 tramite plebiscito al Regno di Sardegna e la citt\u00e0 di Piacenza, che nel 1848 era stata la prima a votare per l'annessione allo stato sabaudo, merit\u00f2 cos\u00ec il titolo di \"Primogenita del regno d'Italia\". \nLa fine del ducato fu per molti anni la causa di declino demografico, effetto della chiusura dello Stato e della corte ducale; il cambiamento di sistema provoc\u00f2 la perdita di molte attivit\u00e0 economiche, causando un conseguente decadimento sociale ed economico. \nSuddivisione amministrativa.\nNel 1833, il ducato risultava suddiviso in cinque province e 105 comuni:\nEsercito.\nL'11 giugno 1859, durante la seconda guerra d'indipendenza italiana, presso Gualtieri, nel territorio del confinante ducato di Modena e Reggio, le \"Truppe Reali Parmensi\" furono sciolte dal giuramento di fedelt\u00e0 alla duchessa reggente.\nLe unit\u00e0 di misura nel ducato.\nLe unit\u00e0 di misura in vigore nel ducato erano le seguenti: \nUtilizzata anche oltre i confini dell'Emilia, la biolca era un'unit\u00e0 di misura molto differente tra una regione e l'altra, in quanto corrispondeva alla superficie che un paio di buoi poteva lavorare in un paio di giorni, ossia dai 3.000 ai 6.000 m\u00b2."}
{"id": "261344", "revid": "712828", "url": "https://it.wikipedia.org/wiki?curid=261344", "title": "Bail Organa", "text": ""}
{"id": "261345", "revid": "1733213", "url": "https://it.wikipedia.org/wiki?curid=261345", "title": "Ducato di Parma, Piacenza e Guastalla", "text": ""}
{"id": "261349", "revid": "117293885", "url": "https://it.wikipedia.org/wiki?curid=261349", "title": "Cifre sulla seconda guerra mondiale in Italia", "text": "Le cifre sulla seconda guerra mondiale in Italia riguardano le stime dell'ufficio storico dello stato maggiore dell'Esercito relativamente al quantitativo delle forze impiegate in Italia e i caduti italiani durante la seconda guerra mondiale.\nForze impiegate.\nDurante il periodo bellico dal 1940 al 1943:\nPartecipanti alla guerra di Liberazione e alla Resistenza 43/45:\nForze fasciste della RSI nel periodo '43/'45:\nItaliani caduti.\nCaduti nei fronti di guerra dal 1940 al 1943:\nFatti d'arme nel periodo dall'8 settembre 1943 - novembre 1945:\nPeriodo bellico dal settembre 1943 al 25 aprile 1945:\nMilitari feriti, congelati, mutilati ed invalidi sui vari fronti e per l'intero periodo bellico 1940/1945: circa 320.000.\nI militari fatti prigionieri dalle forze anglo-americane sui vari fronti durante il periodo 1940/1943: circa 621.000.\nStudi pi\u00f9 recenti (aggiornati al 2010) dell'Ufficio dell'Albo d'Oro del Ministero della Difesa hanno fornito dati pi\u00f9 aggiornati sulle perdite tra le forze armate e formazioni militari e paramilitari, che risultano essere di 319.207 tra morti e dispersi, cos\u00ec suddivisi: \nFonte.\nI dati sono stati rilevati dall'Istituto centrale di statistica morti e dispersi per cause belliche anni 1940/1945 - Ufficio Storico dello Stato Maggiore dell'Esercito. Archivi del Ministero della Difesa."}
{"id": "261352", "revid": "834", "url": "https://it.wikipedia.org/wiki?curid=261352", "title": "Most wanted", "text": ""}
{"id": "261353", "revid": "1226", "url": "https://it.wikipedia.org/wiki?curid=261353", "title": "Bicchieri promozionali", "text": ""}
{"id": "261355", "revid": "110157", "url": "https://it.wikipedia.org/wiki?curid=261355", "title": "La nostra storia (Francesco De Gregori)", "text": "La nostra storia \u00e8 una raccolta del cantautore italiano Francesco De Gregori, pubblicata nel 1987."}
{"id": "261360", "revid": "278670", "url": "https://it.wikipedia.org/wiki?curid=261360", "title": "Megalito", "text": "Un megalito \u00e8 una grande pietra o un insieme di pietre usate per costruire una struttura o monumento senza l'uso di leganti come calce o cemento. Il termine \"megalito\" proviene dall'unione di due parole del greco antico: \u03bc\u03ad\u03b3\u03b1\u03c2, traslitterato \"m\u00e9gas\", cio\u00e8 \"grande\" e \u03bb\u03af\u03b8\u03bf\u03c2, \"l\u00edthos\", che significa \"pietra\".\nI megaliti presentano forme e strutture diverse, anche se si possono individuare alcune tipologie fondamentali come il menhir, un masso grezzo o appena sbozzato, conficcato nel terreno e il dolmen, caratterizzato da due o pi\u00f9 pietre verticali e una orizzontale posta come architrave. Esistono inoltre strutture megalitiche ben pi\u00f9 complesse, con vere e proprie fortificazioni: \u00e8 l'esempio dell'acropoli di Alatri e dei nuraghi in Sardegna. Sempre in Sardegna \u00e8 possibile trovare altre costruzioni megalitiche utilizzate come tombe: le Tombe dei giganti.\nDistribuzione dei megaliti.\nIl termine \u00e8 usato per descrivere strutture erette da popoli in molte parti del mondo in periodi differenti. Nei primi anni del XX secolo era diffusa la teoria che la maggior parte dei megaliti fosse il prodotto di una \"Cultura Megalitica\" globale, ma datazioni successive hanno confutato tale ipotesi.\nMegaliti in Europa.\nNell'attuale Turchia meridionale, presso G\u00f6bekli Tepe, \u00e8 stato rinvenuto il pi\u00f9 antico esempio di tempio in pietra (11500-8000 a.C. circa), la cui erezione dovette interessare centinaia di uomini nell'arco di tre o cinque secoli.\nIn Europa occidentale i megaliti sono solitamente riconducibili al periodo neolitico o all'et\u00e0 del bronzo (4500 - 1500 a.C.). I templi megalitici di Malta e furono costruiti da un popolo proveniente con molta probabilit\u00e0 dalla Sicilia sud-orientale. Il megalito pi\u00f9 noto \u00e8 sicuramente Stonehenge in Inghilterra, ma ve ne sono moltissimi altri, in Svezia, in Francia e in Spagna.\nIn Italia tali monumenti si trovano in maniera copiosa in Sardegna. I pi\u00f9 antichi megaliti dell'isola sono i circoli funerari della Gallura, di cui \u00e8 giusto ricordare la necropoli di Li Muri ad Arzachena, simili a quelli della vicina Corsica e dell'area provenzale e pirenaica; numerosi anche i menhir, 100 solo nel piccolo comune di Laconi (uno tra i pi\u00f9 alti in Italia, circa 6 metri, si trova a Villa Sant'Antonio, va ricordato per la sua forma fallica e per la sua lavorazione, ); pi\u00f9 di 200 menhir nel comune di Sorgono, dove \u00e8 forte il richiamo della loro posizione alle costellazioni; pi\u00f9 di 100 dolmen situati prevalentemente nel settentrione dell'isola di cui ricordiamo il dolmen di Sa Coveccada nel comune di Mores. Oltre ai gi\u00e0 citati nuraghi realizzati dalla civilt\u00e0 nuragica in numero superiore a 7.000, nell'isola sarda possiamo trovare le Tombe dei giganti, sempre di epoca nuragica (circa 800 tombe) aventi struttura e forme differenti: la cosiddetta \"forma taurina\" \u00e8 la pi\u00f9 diffusa. Occorre per\u00f2 ricordare che alcuni studiosi definiscono i nuraghi non \"opere megalitiche\" ma \"opere ciclopiche\", cio\u00e8 realizzate con l'incastro di pietre di varie dimensioni, anche molto piccole. \nAltri megaliti sono presenti in Puglia a Bisceglie, Giurdignano, Minervino di Lecce, Maglie, Melendugno, Racale zona Ospina, Nardodipace (Calabria) e in Sicilia a Monte Bubbonia, Cava dei Servi, Cava Lazzaro, ad Avola dove si pu\u00f2 ammirare un maestoso pseudo-dolmen e a Montalbano Elicona sull'Argimusco. Per quest'ultima regione italiana, la scoperta di architetture dolmeniche (risalenti a circa il 2200 a.C.) \u00e8 abbastanza recente.\nLa prima descrizione di un megalito (Carnac) si deve al Conte di Caylus, nel XVIII secolo. Legrand d'Aussy introdusse i termini \"menhir\" e \"dolmen\", presi dal linguaggio bretone, e interpret\u00f2 i megaliti come tombe galliche. In Bretagna le prime ricerche sui megaliti furono condotte dagli antiquari Aubrey e Stukeley. Nell'anno 1805, Jacques Cambry pubblic\u00f2 un libro intitolato \"Monuments celtiques, ou recherches sur le culte des Pierres, pr\u00e9c\u00e9d\u00e9es d'une notice sur les Celtes et sur les Druides, et suivies d'Etymologie celtiques\" in cui propose un culto celtico di queste strutture. Questa ipotesi che collegava i druidi ai megaliti si \u00e8 poi rivelata priva di fondamento, ma ha avuto un largo seguito, fino ai giorni nostri.\nUn'ipotesi che prende in considerazione pi\u00f9 analiticamente i dati archeologici disponibili, riferita pi\u00f9 in particolare ai contesti delle regioni costiere e planiziali dell'Europa atlantica, della Manica e del Mare del Nord e proposta da Colin Renfrew, vede il megalito come segno di demarcazione e controllo territoriale tra comunit\u00e0 confinanti, e di prestigio e potere, di rappresentazione della coesione sociale (pi\u00f9 o meno coatta o spontanea) interna alle comunit\u00e0 stesse. Alla sfera prettamente cultuale \u00e8 invece legata l'ipotesi suggerita dallo studioso Salvatore Piccolo, che individua la genesi di queste \"architetture\" nella fortunata coincidenza di pi\u00f9 fattori spontanei: la vista di \"composizioni\" trilitiche davvero straordinarie, originatesi in modo del tutto casuale (per opera di terremoti, inondazioni, venti), sollecit\u00f2 talmente l'immaginario religioso di talune comunit\u00e0 preistoriche che finirono per attribuire a quelle conformazioni un significato mistico eccezionale, replicandole artificialmente.\nLa datazione di pi\u00f9 di 2.000 dei 35.000 megaliti presenti in Europa suggerirebbe che la cultura megalitica si sarebbe diffusa in Francia occidentale per diffondersi successivamente sulle coste continentali e mediterranee, diversamente da precedenti ipotesi in base alle quali la sua origine sarebbe da ricondurre al vicino oriente. Sarebbe erronea anche l'ipotesi che tale cultura si fosse sviluppata indipendentemente da una regione a un'altra.\nMegaliti in America meridionale.\nSono stati scoperti dei megaliti in Brasile, vicino alla citt\u00e0 di Cal\u00e7oene, da cui il sito archeologico prende il nome. Le rocce sono disposte secondo un certo ordine, e probabilmente avevano la funzione di osservatorio astronomico.\nLa struttura venne scoperta per la prima volta dal naturalista Emilio Goeldi, che not\u00f2 le pietre verso la fine del XIX secolo. L'interesse scientifico per questi monumenti comparve nel 1920, con Curt Nimuendaj\u00fa che descrisse 9 gruppi di megaliti.\nIl primo programma di ricerca vero e proprio incominci\u00f2 nel 2005, con scavi e ricerca di informazioni nella zona. Gli scienziati chiamano questi megaliti con il nome di \"struttura AP-CA-18\".\nMegaliti nel resto del mondo.\nPoco conosciuti ma molto numerosi sono i monumenti megalitici in area russa e in Ucraina. Molto numerosi e imponenti sono i dolmen nell'area caucasica e quelli nel continente asiatico: in Cina e Corea, ma anche in India e Giappone dove alcuni templi Ind\u00f9 e Scintoisti sono stati costruiti su precedenti siti megalitici e in alcuni casi le pietre sono ancora oggetto di culto.\nMegaliti e astronomia.\n\u00c8 stato ipotizzato che alcuni \"megaliti\" avessero la funzione di misura o di indicazione di importanti eventi astronomici, come i solstizi o gli equinozi (vedi anche Archeoastronomia). Alcune incisioni su queste pietre sono state talvolta interpretate come rappresentazioni di specifiche stelle e si ritiene che indicassero quindi l'orientamento astronomico della struttura.\nMegaliti e religione.\nMircea Eliade evidenzia la valenza religiosa dei megaliti. Egli scrive: \"\u00c8 importante sottolineare questo fatto: \"l'uomo spera che il proprio nome sar\u00e0 ricordato grazie alla pietra\"; in altre parole, il vincolo con gli antenati \u00e8 garantito dalla memoria dei loro nomi e delle loro gesta, memoria \"fissata\" nei megaliti. [...] Ci\u00f2 che caratterizza le religioni megalitiche \u00e8 il fatto che le idee di \"perennit\u00e0\" e di \"continuit\u00e0 tra la vita e la morte\" sono colte mediante \"l'esaltazione degli antenati identificati, o associati, alle pietre\"\"."}
{"id": "261361", "revid": "125856362", "url": "https://it.wikipedia.org/wiki?curid=261361", "title": "Michael Bubl\u00e9", "text": "Crooner di notevole successo, nella sua carriera ha venduto 75 milioni di dischi e vinto 4 Grammy Awards e numerosi Juno Awards.\nBiografia.\nI primi anni.\n\u00c8 il primo dei tre figli del pescatore di salmoni Lewis Bubl\u00e9 e della casalinga Amber Santag\u00e0. Le due sorelle, Brandee e Crystal, sono rispettivamente un'autrice di libri per bambini e un'attrice.\nTrasferitosi con la famiglia a Vancouver all'et\u00e0 di 8 anni, avrebbe desiderato diventare giornalista, ma il suo talento musicale si rivela subito, anche grazie agli incoraggiamenti del nonno (Demetrio Santag\u00e0, originario di Sambugh\u00e8, frazione del comune di Preganziol in provincia di Treviso, che spos\u00f2 Iolanda Moscone, originaria di Carrufo, frazione di Villa Santa Lucia degli Abruzzi nella provincia dell'Aquila), che per primo lo lancia al pubblico canadese.\nAll'et\u00e0 di 17 anni vince il primo premio al \"Canadian Youth Talent Search\", e, nel giro di pochi anni, incide alcuni CD con marchio indipendente, giungendo infine al vero successo nel 2003, con l'uscita dell'album Michael Bubl\u00e9. Al momento ha venduto pi\u00f9 di 22 milioni di dischi.\nCresciuto a suon di swing e sulle note di Ella Fitzgerald e Frank Sinatra, Bubl\u00e9 assorbe questo genere di musica, peraltro lontana dalla sua generazione, e decide di cantarlo, ottenendo ottimi risultati. Questo soprattutto grazie ai nonni italiani, visto che anche la nonna Iolanda Moscone lo ha sempre assecondato con entusiasmo. Inizia giovanissimo a girare il Canada, con diverse band, incidendo anche un buon numero di album.\nPrima di diventare cantante, ha avuto una breve carriera da attore. Va ricordata, tra le varie interpretazioni, la partecipazione a due episodi di \"X-Files\" della terza stagione, intitolati \"L'ufo degli abissi p.t. 1-2\". Compare in un cameo nel film \"Duets\" (2000), diretto da Bruce Paltrow, con, tra gli altri attori, la pi\u00f9 famosa figlia del regista, Gwyneth.\n\u00c8 anche apparso nel 4\u00ba episodio della seconda stagione di Las Vegas, nel ruolo di se stesso.\nL'incontro con David Foster e \"Michael Bubl\u00e9\" (2003-2004).\nMichael viene ingaggiato per cantare alla festa del matrimonio della figlia del primo ministro canadese Brian Mulroney: tra gli ospiti \u00e8 presente il produttore discografico David Foster, scopritore di talenti della Warner Bros. Foster ne rimane colpito e lo mette sotto contratto per la 143 Records, piccola label della Reprise. Nel 2003 arriva l'album d'esordio dal titolo \"Michael Bubl\u00e9\", che ne rispecchia appieno le attitudini, e lo render\u00e0 famoso in tutto il mondo: canzoni pop insieme a standards del jazz, da \"Moondance\" di Van Morrison a un classico del jazz come \"The Way You Look Tonight\". Il disco, anche grazie ai sontuosi arrangiamenti e ad una grande orchestra nella tradizione delle migliori Big Band americane, risulta essere la rappresentazione del mondo musicale nel quale Bubl\u00e9 \u00e8 cresciuto e nel contempo un omaggio agli interpreti che pi\u00f9 lo hanno ispirato: Frank Sinatra, Bobby Darin, Ella Fitzgerald e i Mills Brothers. Da allora il successo \u00e8 stato grande, con tourn\u00e9e internazionali e molte partecipazioni a show televisivi.\n\"It's Time\" (2005-2006).\nIl secondo album del cantante \u00e8 stato pubblicato il 15 febbraio 2005 e il primo singolo ad essere stato pubblicato \u00e8 \"Home\". L'album \u00e8 arrivato al numero uno in classifica, in particolare in Canada, Italia, Giappone e nella Billboard Top Jazz chart, numero due in Australia. Dallo stesso album sono stati estratti i seguenti singoli: \"Feeling Good\" e \"Save the Last Dance for Me\". Nel 2006 duetta insieme alla cantante Nelly Furtado, nel celebre brano \"Quando quando quando\". In questo stesso anno, partecipa al Roma Jazz Festival, insieme a Chiara Civello.\n\"Call Me Irresponsible\" (2007-2008).\nIl terzo album di Bubl\u00e9, Call Me Irresponsible, viene pubblicato il 1\u00ba maggio 2007, ed \u00e8 anticipato dal singolo \"Everything\", che ottiene un buon successo in Europa e in altri Paesi. L'album vende due milioni di copie negli Stati Uniti. Nello stesso anno viene pubblicata un'interpretazione originale di un brano di Billy Paul, \"Me and Mrs. Jones\", seguito dal terzo \"Lost\", che per\u00f2 non raggiungono le vendite di \"Everything\".\n\"Crazy Love\" e \"Hollywood\" (2009-2010).\nIl 9 ottobre 2009 \u00e8 la data di pubblicazione del quarto album, \"Crazy Love\", che \u00e8 stato anticipato dal singolo \"Haven't Met You Yet\", uscito il 31 agosto 2009. \"Crazy Love\" debutta al numero uno della Billboard 200, e diventa cos\u00ec il suo album pi\u00f9 venduto. L'11 dicembre 2009 viene pubblicato il secondo singolo, \"Hold On\".\nIl 18 aprile 2010 vince quattro \"Juno Awards\" al \"Juno Fan Choice Award\": Single dell'anno (\"Haven't Met You Yet\"), Album dell'Anno (\"Crazy Love\") e Album Pop dell'Anno (\"Crazy Love\"), oltre a due nomination a \"Juno Artist of the Year\" e \"Songwriter of the Year\". La tourn\u00e9e, iniziata nel gennaio 2010, lo porta a cantare nelle maggiori capitali mondiali; alcune date italiane vengono posticipate per motivi personali dell'artista.\nIl 7 settembre 2010 viene pubblicato il singolo \"Hollywood\" solo su iTunes; questo pezzo inedito viene successivamente inserito in una riedizione dell'album \"Crazy Love\", dal titolo \"Crazy Love: Hollywood Edition\", uscita il 25 ottobre del 2010.\n\"Christmas\" e \"To Be Loved\" (2011-2013).\nIl 2011 si chiude con l'uscita del suo album natalizio, \"Christmas\", che viene anticipato l'11 novembre dal singolo \"Cold December Night\".\nPer tutto il 2012 Michael Bubl\u00e9 si prende una pausa dalle scene musicali.\nNel febbraio del 2013 viene annunciato nel suo sito ufficiale l'uscita del nuovo singolo, \"It's A Beautiful Day\", che anticipa l'uscita del suo sesto album, \"To Be Loved\", che viene pubblicato il 23 aprile 2013.\n\"Nobody But Me, Love\" (2016 - 2019).\nIl 19 agosto 2016 pubblica il singolo \"Nobody But Me\" che anticipa l'omonimo album pre-ordinabile lo stesso giorno su iTunes. L'album viene pubblicato il 21 ottobre 2016. In seguito viene diffusa la notizia secondo cui l'artista avrebbe dichiarato al \"Daily Mail's Weekend\" l'intenzione di lasciare il mondo della musica nel 2018, ma l'annuncio \u00e8 stato smentito qualche giorno dopo dal suo staff. Sempre nel 2018 l'artista pubblica il suo decimo album \"Love\", anticipato dal singolo \"When I Fall In Love\". Nel 2019 l'artista porta avanti il tour \"An Evening With Michael Bubl\u00e9\", la sua prima serie di concerti da 4 anni. Il tour ha subito uno stop nel 2020 a causa della pandemia da COVID-19 ma \u00e8 previsto che riprenda in seguito alla fine dell'emergenza sanitaria.\nHigher (2020-presente).\nIl 30 settembre 2020 Bubl\u00e9 collabora con Gary Barlow e Sebastian Yatra nel singolo di Barlow \"Elita\". Nel gennaio 2022 pubblica il singolo \"I'll Never not Love You\" e annuncia la pubblicazione dell'album \"Higher\", previsto per il marzo successivo.\nVita privata.\nNel novembre 2009 si fidanza con Luisana Lopilato. Il 31 marzo 2011 si sono sposati a Buenos Aires con un rito civile, seguito, il 2 aprile 2011, dal rito religioso in Canada, dal quale, il 27 agosto 2013 \u00e8 nato Noah. Il 22 gennaio 2016 \u00e8 nato il secondo figlio, Elias. Il 26 luglio 2018 \u00e8 nata la terzogenita, Vida Amber Betty.\nCaratteristiche artistiche.\nProfilo vocale.\nMichael Bubl\u00e9 canta su un'estensione vocale da baritenore. La sua estensione vocale va infatti dal Mib1 (come si pu\u00f2 ascoltare nella sua cover di \"The More I See You\") al Sib3 (in un'altra cover, Kissing a Fool). \u00c8 stato classificato come \"l'erede\" di Frank Sinatra, per il suo particolare timbro vocale. Il suo stile molto confidenziale \u00e8 simile, oltre a quello dello stesso Frank Sinatra, a quello di altri grandi crooner come Nat King Cole, Tony Bennett e Bing Crosby.\nInterprete e autore.\nBubl\u00e9 si afferma inizialmente come interprete, ma fin dall'album \"It's Time\" dimostra di possedere doti di autore, grazie alla ballata Home. In seguito scriver\u00e0 Lost (ispirato dalla situazione sentimentale con l'attrice Debbie Timuss) ed Everything (ispirata anche questa volta da un'altra ex-fidanzata, Emily Blunt), entrambe contenute nell'album Call Me Irresponsible.\nNell'album \"Crazy Love\", le canzoni da lui scritte sono due: \"Hold on\", scritta per Emily Blunt, e \"Haven't Met You Yet\", dedicata a Luisana Lopilato, la futura moglie. Per la special edition di Crazy Love (Crazy Love Hollywood Edition), Bubl\u00e9 scrive Hollywood.\nSua \u00e8 anche \"Cold December Night\".\nIn \"To Be Loved\" sue sono: \"It's a Beautiful Day\", \"After All\", \"I Got It Easy\" e \"Close Your Eyes\", quest'ultima dedicata alla moglie.\nFinora tutte le canzoni che ha scritto sono composte insieme al suo pianista Alan Chang, ad esclusione di \"After All\", che vede la collaborazione di Bryan Adams. Diverse delle canzoni composte da lui raggiungono i primi posti in classifica, mostrando che Michael non \u00e8 solo l'interprete di swing che era inizialmente, ma un cantante ed autore a trecentosessanta gradi."}
{"id": "261377", "revid": "125129615", "url": "https://it.wikipedia.org/wiki?curid=261377", "title": "Sergio Frau", "text": "Biografia.\nLavora al quotidiano \"La Repubblica\" dal 1976, per il quale, dopo avere curato vari supplementi, \u00e8 inviato di temi culturali. \u00c8 di origini cagliaritane da parte di padre e lombarde da parte di madre. Ha scritto il saggio \"Le Colonne d'Ercole - Un'inchiesta\" (2002) in cui riprende l'ipotesi che le mitiche \"colonne\", di cui tra gli altri scrive Platone, andrebbero identificate man mano nel tempo non solo con lo Stretto di Gibilterra, ma anche con il canale di Sicilia. Secondo tale scenario la leggendaria isola di Atlante, di cui parla Platone nei suoi dialoghi \"Timeo\" e \"Crizia\", potrebbe far pensare anche alla Sardegna.\nTale suggestione si accompagna alla ripresa dell'altra, gi\u00e0 popolare in Sardegna, che il popolo che edific\u00f2 i nuraghi coinciderebbe con il misterioso popolo dei \"\u0160ardana\" o \"\u0160erden\", citati tra i \"popoli del Mare\" che secondo le cronache degli antichi egizi tentarono di invadere il Regno d'Egitto. Altri sarebbero emigrati nella penisola italica, e questa sarebbe l'altrimenti misteriosa origine degli Etruschi. Ipotesi che hanno suscitato critiche non solo in Sardegna.\nNell'aprile del 2005 un simposio sui temi del libro si \u00e8 tenuto nella sede dell'UNESCO a Parigi, insieme alla mostra \"Atlantika: Sardaigne, Ile Mythe\" sulla Sardegna nuragica. Nell'ottobre del 2006 l'Accademia Nazionale dei Lincei ha tenuto un convegno sui temi del libro nella sede di Roma che \u00e8 stata anche il momento inaugurale della mostra Atlantik\u00e0. Il 24 settembre 2010 a Roma ha vinto la I edizione del Premio di giornalismo \"L'isola che c'\u00e8\" riconoscimento assegnato a 10 giornalisti sardi, della carta stampa o della Rai, che lavorano a Roma.\nIl 24 ottobre 2017 \u00e8 stato presentato all'Aeroporto di Elmas il suo nuovo libro/inchiesta \u201cOmphalos: il Primo Centro del Mondo. Il Paradiso che divenne Inferno\u201d. \nIn Omphalos, Frau si dedica alla ricerca del primo centro del mondo. Nel libro si verificano due miti paralleli: quello di Atlante e della sua isola al centro del mondo (di cui parlano Platone, Omero, Esiodo, Socrate, Aristotele &amp; C.) e quella di Amleto e del suo Mulino Cosmico, che teneva in ordine tempo e spazio nel Primo Mondo, quello dell\u2019Et\u00e0 dell\u2019Oro di Kronos. "}
{"id": "261378", "revid": "599013", "url": "https://it.wikipedia.org/wiki?curid=261378", "title": "Panella", "text": "La panella \u00e8 una frittella di farina di ceci, tipico cibo da strada della cucina siciliana.\nVengono servite soprattutto in mezzo alle \"mafalde\" \u2013 forme di pane di circa 200 grammi con la crosta ricoperta di semi di sesamo (a Palermo detto \"cimino\", \"gigiolena\" o \"giuggiulena\"). Sono spesso consumate assieme alle \"crocch\u00e8\" (dal francese \"croquette\", crocchette di patate) o con altre specialit\u00e0 fritte in pastella, e condite a piacere con sale, pepe e limone.\nLe panelle rappresentano il caratteristico spuntino del palermitano: si possono acquistare in moltissimi luoghi della citt\u00e0, in particolare nelle friggitorie, anche ambulanti, presenti nelle strade di Palermo.\nStoria.\nGi\u00e0 in epoca romana imperiale i ceci erano largamente usati in cucina, specialmente sotto forma di 'polenta', ossia farina di ceci impastata con acqua e cotta; cos\u00ec com'era consumata dai greci, in tutta l'area della cosiddetta \"Mezzaluna fertile\" e soprattutto nel subcontinente indiano. Forse le prime panelle erano cotte sulla pietra dentro i forni verticali, quelli usati per cuocere il pane di forma piatta, nell'entroterra siculo. Forse in epoca tardo-medievale si cominciano a friggere le panelle, probabilmente durante il dominio francese della dinastia Angioina della Sicilia, dato che costoro ne erano particolarmente ghiotti (vedi al riguardo gli aneddoti relativi alle vicende dei Vespri siciliani).\nLa ricetta.\nLe panelle vengono preparate con farina di ceci, acqua e prezzemolo. La farina viene sciolta in acqua salata e viene girata con un mestolo a fuoco medio fino a farla diventare una pasta cremosa, poi viene stesa su un piano, tagliata e poi fritta.\nPanelle dolci.\nLe panelle dolci sono la variante dolce delle panelle, abitualmente preparate il 13 dicembre, per la festa di Santa Lucia. Alla farina di ceci vengono aggiunti zucchero, burro o strutto; spesso vengono servite ripiene di crema pasticcera.\nVarianti.\nUn pasto simile alla panella palermitana \u00e8 la \"fetta\" savonese, che, a differenza della panella, viene tipicamente servita in mezzo a panini bianchi senza crosta, rotondi, piatti chiamati \"focaccette\". Queste fette sono derivate dalla panissa ligure."}
{"id": "261382", "revid": "709565", "url": "https://it.wikipedia.org/wiki?curid=261382", "title": "Profezia", "text": "Una profezia \u00e8 un'affermazione che prevede il futuro. Tuttavia, c'\u00e8 un'importante differenza tra profezia e previsione: una previsione ha alla base un processo empirico e logico, mentre una profezia non \u00e8 legata a dati di fatto e ragionamenti, ma alla supposta prescienza o chiaroveggenza di chi se ne fa portatore. In senso pi\u00f9 lato, la profezia pu\u00f2 anche essere legata alla capacit\u00e0 pragmatica del \"profeta\" di evocare gli avvenimenti storici da lui voluti influenzando cos\u00ec il futuro. In quest'ultimo senso, in cui si parla anche di profezia che si autoadempie, il termine \"profezia\" \u00e8 stato applicato a filosofi come Emerson e Nietzsche.\nProfezia nelle religioni.\nLe grandi religioni monoteiste (Islam, Cristianesimo, Ebraismo) danno grande importanza ai profeti e alle profezie. Il termine profeta, per\u00f2, indica \"colui che parla per conto di Dio\": la profezia \u00e8 quindi un messaggio che Dio, attraverso il profeta, vuole far giungere agli uomini e che non necessariamente consiste nella rivelazione di un evento futuro.\nNell'Ebraismo e nel Cristianesimo compaiono profezie nel senso moderno del termine: le pi\u00f9 importanti sono quelle che annunciano il compimento del disegno divino e l'avvento del regno del Messia, e quelle escatologiche; nell'Islam Maometto riceve una rivelazione su Dio, sull'uomo e sulla vera religione e la previsione di eventi futuri si limita all'escatologia. Tra i profeti dell'Islam vi sono anche Mos\u00e8 e Ges\u00f9 Cristo.\nLa maggior parte delle religioni cristiane distingue la profezia intesa nell'Antico Testamento , quando non esisteva la parola di Dio completa come esiste oggi, e la profezia del Nuovo Testamento (nei \"Vangeli\", nelle \"Lettere di Paolo\", nell'\"Apocalisse di Giovanni\"). Nell'A. T. il profeta parlava secondo quanto Dio gli aveva suggerito (in visione, direttamente o quant'altro) e riportava spesso avvenimenti che sarebbero successi in futuro. Ci\u00f2 serviva per confermare la parola di Dio e la cultura cristiana che si sarebbe poi manifestata con la venuta del Messia. \nOggi nelle chiese di tipo tradizionale l'accezione di profeta o profezia \u00e8 diversa e pi\u00f9 esattamente quella di essere capaci d'interpretare la parola di Dio applicandola ai bisogni, spirituali e non, dell'uomo. Nelle chiese evangeliche pentecostali e carismatiche, si crede ancora oggi nell'attualit\u00e0 del dono di profezia per i credenti laici, e nel ministero profetico per alcuni pastori. Attraverso questi doni Ges\u00f9 Cristo edifica, esorta e consola chi crede in lui () rivelando cose di cui le persone presenti non sono al corrente. Viene cos\u00ec data pubblica testimonianza della realt\u00e0 della vita eterna, anche ai non credenti(). Non sempre le profezie sono precise o veritiere, per questo motivo vanno sottoposte al discernimento ecclesiale ()...\nNell'ambito delle religioni legate al Cristianesimo, i Mormoni credono nelle profezie contenute, oltre che nella Bibbia, nel Libro di Mormon; vari movimenti cristiani predicarono profezie aventi come fondamento il millenarismo.\nNel mondo antico la profezia ebbe una grande diffusione, gi\u00e0 nelle grandi religioni dell'India: il Buddhismo, l'Induismo e il Giainismo. Nel VI sec. a. C. in Persia il profeta Zarathustra fond\u00f2 il Mazdeismo basato su varie profezie, inclusa quella di un Giudizio Universale, e sull'attesa escatologica di un Messia.\nNel mondo greco e romano esistevano delle profetesse dette Sibille; la pi\u00f9 importante per i Romani era la Sibilla Cumana. Inoltre, nell'antica Roma, in caso di necessit\u00e0, si consultavano i profetici \"Libri sibillini\" (\"adire ad libros Sibyllinos\"). Lo stesso poeta latino Virgilio nella IV delle sue \"Bucoliche\" tratta della venuta di un \"puer\" (fanciullo) rigeneratore del mondo nonch\u00e9 di una futura et\u00e0 dell'oro. Presso gli Etruschi ed i Romani esistevano dei collegi sacerdotali con il compito di prevedere il futuro, di compiere quindi una profezia (\"vaticinium\"): gli aruspici (\"haruspices\") che analizzavano le viscere degli animali (il fegato in particolare) e gli auguri (\"augures\") i quali prevedevano il futuro in base al volo ed al comportamento degli uccelli (\"aves inspic\u0115re\") o di altri animali o in base allo studio di fenomeni celesti come i fulmini (\"scienza fulgurale\").\nNell'antica Grecia esistevano le profezie degli oracoli, i pi\u00f9 noti dei quali erano la Pizia, sacerdotessa di Apollo (dio della divinazione) a Delfi, e l'oracolo di Zeus a Dodona nell'Epiro.\nNel corso del Medioevo nel mondo cristiano si svilupparono poi movimenti profetici come quello di fra Dolcino e del frate calabrese Gioacchino da Fiore (gioachimismo). Lo stesso Dante Alighieri, vivendo nella temperie culturale del suo tempo, risent\u00ec dell'influsso delle correnti profetiche tanto che nella \"Divina Commedia\" la profezia \u00e8 un tema ricorrente (dal Veltro alle profezie sull'esilio). In letteratura si ricordano anche le profezie delle streghe (\"witches\") nel \"Macbeth\" di Shakespeare nonch\u00e9 quelle della Sibilla Cumana e di Anchise ad Enea nell\"'Eneide\" virgiliana (libro VI).\nSono di contenuto profetico anche molti messaggi contenuti nelle apparizioni mariane avvenute fra il XIX ed il XX secolo, come quelle di Nostra Signora di La Salette e di Lourdes in Francia, di Fatima in Portogallo e di Me\u0111ugorje in Bosnia ed Erzegovina.\nEbraismo.\nNella \"Guida dei perplessi\" Maimonide individua 12 livelli di profezia. Tra i veri profeti, i Nevi\u00ecm, la tradizione ebraica ne individua altri non citati nel Tanakh. La profezia non \u00e8 soltanto previsione del futuro, ma anche conoscenza degli eventi passati e presenti e cose in genere non necessariamente vicini o precedentemente conosciuti dal profeta ma rivelati direttamente da Dio allo stesso; \u00e8 inoltre apprendimento, rivelato da Dio, della sapienza divina della Torah e della sua parte nascosta, la Qabbalah. La condizione profetica pu\u00f2 presentarsi, in modo momentaneo o continuamente, in modo estatico o senza uno stato estatico; il profeta risulta tale sia per elevazione intellettiva e spirituale sia per visioni di angeli e manifestazioni divine o di Dio stesso nella Shekhinah.Spesso il livello profetico \u00e8 strutturato logicamente ma, come ammette anche Maimonide, non tutte le concezioni o i concetti possono essere correlati tramite l'interpretazione esegetica, ci\u00f2 anche se possono essere trovati elementi di molti concetti in altre concezioni pi\u00f9 ampie.\nCome ricorda Chaim Luzzatto nel testo \"138 Aperture di Saggezza\" l'essenza della profezia ([secondo le \"radici della grazia\"]) pu\u00f2 giungere al profeta in forme differenti le cui qualit\u00e0 descrivono l'entit\u00e0 del messaggio, sia essa la stessa profezia trasmessa pi\u00f9 di una volta o il manifestarsi di uno o pi\u00f9 messaggi da Dio allo stesso: essa si presenta quindi all'intelletto, tramite visione mistica o come segno, anche secondo il Governo divino della provvidenza nella Creazione; per associarvene la modalit\u00e0 della saggezza, come considerato spesso differente o non necessariamente correlata alla profezia, egli dimostra per esempio che la figura del \"leone\" viene messa ontologicamente a confronto con l'archetipo Chessed inoltre afferma che spesso l'archetipo risulta il medesimo anche in diverse forme e che appunto la natura di tali entit\u00e0 definisce il significato del messaggio divino trasmesso tramite la profezia.\nDurante il periodo del Tempio di Salomone, con l'avvicinarsi del momento della sua distruzione, vi fu anche la falsa profezia.\nLa profezia non riguarda solo il popolo ebraico inoltre esistono anche profezie di non ebrei, come il caso di Balaam.\nAlcune opinioni attestano che dal momento della distruzione del Tempio di Gerusalemme la profezia non sia stata presente, ma secondo altre vi furono rari casi, manifestatisi anche con il Ruach haQodesh che invero non deve essere considerato stato profetico completo: infatti alcuni Chakhamim possono essere pervasi dallo spirito santo senza per questo necessariamente profetizzare o essere profeti.La profezia risulta presente nell'era messianica avvenuta.\nProfeti \"isolati\".\nAltri tipi di profeti, come Nostradamus, hanno lasciato indicazioni su fatti futuri che secondo gli scettici sono cos\u00ec vaghe che potrebbero riferirsi a qualunque evento. Qualcosa di simile accade anche con alcune profezie appartenenti alla tradizione delle grandi religioni monoteiste (Profezia sui papi). Le profezie apocalittiche hanno come tema principale la fine del mondo o Armageddon.\nScetticismo.\nI pi\u00f9 scettici fanno notare che molto spesso si viene a conoscenza che una profezia era stata fatta \"dopo\" che l'evento \"predetto\" si \u00e8 verificato. Ad esempio, subito dopo l'attentato dell'11 settembre 2001 molti furono i profeti \"post eventum\", ovvero coloro che dissero di averlo previsto. Questo conferisce a molte profezie l'aspetto di semplici leggende metropolitane e a molti profeti la fama di ciarlatani."}
{"id": "261387", "revid": "768068", "url": "https://it.wikipedia.org/wiki?curid=261387", "title": "Lingua tonale", "text": "Una lingua tonale (o lingua a toni) \u00e8 una lingua in cui la variazione di tono di una stessa sillaba ne determina il significato o l'appartenenza a una classe grammaticale. Un tipico esempio di lingua tonale \u00e8 la lingua cinese presa nella sua variet\u00e0 del cinese mandarino, il cui sistema tonale consta di 4 toni pi\u00f9 un ulteriore tono neutro. Ad esempio, la sillaba \"ma\", se pronunciata col primo tono, m\u0101, pu\u00f2 significare \"mamma\" (\u5988); se pronunciata col secondo tono, m\u00e1, pu\u00f2 significare \"canapa\" (\u9ebb); se pronunciata col terzo tono, m\u01ce, pu\u00f2 significare \"cavallo\" (\u9a6c); se pronunciata col quarto tono, m\u00e0, pu\u00f2 significare \"insultare\" (\u9a82).\nIl numero di toni, nella maggior parte delle lingue tonali, varia da 2 a 8.\nDistribuzione geografica.\nA livello di distribuzione geografica, le lingue tonali coprono la quasi totalit\u00e0 dell'Africa subsahariana, la Cina e l'Indocina.\nRecentemente uno studio del Max Planck Institutes for Psycolinguistics, Evolutionary Anthropology and Mathematics di Lipsia ha avanzato l'ipotesi che tale distribuzione geografica sia correlata al fattore climatico dell'umidit\u00e0. L'analisi condotta su 3750 lingue di diverse famiglie linguistiche ha confermato che le lingue tonali sono meno diffuse nelle regioni a clima arido e localizzate soprattutto nella fascia intertropicale, nell'Asia sudorientale e in Africa centrale.\nSecondo l'ipotesi esplicativa avanzata dai ricercatori ci\u00f2 sarebbe dovuto al fatto che l'umidit\u00e0 atmosferica contribuisce a lubrificare e idratare le corde vocali, rendendole pi\u00f9 elastiche e funzionali e favorendo cos\u00ec l'articolazione di una pi\u00f9 ampia variet\u00e0 di toni linguistici.\nPossiamo grosso modo distinguere fra due gruppi di lingue tonali: \"asiatiche\", dove il tono ha il pi\u00f9 delle volte un carattere dinamico all'interno della stessa sillaba (il tono si alza o abbassa all'interno della stessa sillaba); \"africane\", dove il tono ha il pi\u00f9 delle volte un carattere statico all'interno della stessa sillaba (il tono ha una certa altezza all'interno della stessa sillaba). Esempi di lingue tonali africane sono: hausa, yoruba, igbo e kikongo. Fra le poche lingue africane non tonali, lo swahili e il wolof."}
{"id": "261389", "revid": "104485", "url": "https://it.wikipedia.org/wiki?curid=261389", "title": "Verbo servile", "text": "I verbi servili (o modali), funzionano normalmente come verbi ausiliari.\nCome le copule i verbi servili sono una classe ristretta.\nLa loro caratteristica sintattica pi\u00f9 importante \u00e8 l'espansione a infinito puro, quindi la propriet\u00e0 di precedere immediatamente il verbo all'infinito.\nIn unione con l'infinito di un altro verbo modificano il loro significato.\nEsempi:\nQuali siano i verbi modali di una lingua \u00e8 sempre questione discussa, il che si rispecchia in italiano nella domanda se \"sapere\" sia o no un verbo modale.\nAnalisi logica dei verbi servili.\nIn analisi logica i verbi servili costituiscono un solo predicato verbale con il verbo all'infinito da loro retto.\nEsempi\n1) Devo andare a scuola.\n2) Non posso venire alle cinque.\nAnalisi del periodo dei verbi servili.\nNell'analisi del periodo i verbi servili costituiscono un solo predicato verbale con il verbo all'infinito da loro retto. Se in una proposizione ci sono verbi servili la proposizione \u00e8 sempre esplicita.\nEsempi\n1) Devo andare a scuola perch\u00e9 dobbiamo finire il cartellone.\n2) Dovresti avere imparato tante di quelle cose da poterle insegnare agli altri."}
{"id": "261398", "revid": "599013", "url": "https://it.wikipedia.org/wiki?curid=261398", "title": "Koh", "text": ""}
{"id": "261401", "revid": "124944946", "url": "https://it.wikipedia.org/wiki?curid=261401", "title": "Sfincione", "text": "Lo sfincione (sfinciuni o spinciuni in siciliano) \u00e8 un prodotto tipico della gastronomia palermitana, inserito nella lista dei prodotti agroalimentari tradizionali italiani (P.A.T.) del Ministero delle politiche agricole alimentari e forestali (MiPAAF).\nLo sfincione \u00e8 simbolo della cultura del \"cibo da strada\" di Palermo. \nCaratteristiche.\nAl pari della sfincia di San Giuseppe, il nome si fa derivare dal latino \"spongia\" e dal greco \"sp\u00f2ngos\", \u03c3\u03c0\u03cc\u03b3\u03b3\u03bf\u03c2, ossia \"spugna\", oppure dall'arabo \ufe8d\ufeb4\ufed4\ufee8\ufe9e \"isfan\u01e7\" col quale si indica una frittella di pasta addolcita con il miele.\nSi tratta di un'antica ricetta che vede come ingrediente cardine il pane pizza (morbido e lievitato, simile appunto ad una spugna) con sopra una salsa a base di pomodoro, cipolla, acciughe, origano e pezzetti di formaggio tipico siciliano (chiamato caciocavallo Palermitano, ricavato dal latte della vacca cinisara).\nVarianti.\nUna sua variante \u00e8 quella preparata a Bagheria per il periodo natalizio, secondo una ricetta alternativa che non prevede l'uso della salsa di pomodoro, sostituita da tuma (o ricotta), cipolline e acciughe (\"sfincione bianco\")."}
{"id": "261403", "revid": "125885118", "url": "https://it.wikipedia.org/wiki?curid=261403", "title": "David Suazo", "text": "Biografia.\n\u00c8 cugino di Maynor Suazo e Hendry Thomas, nonch\u00e9 fratello di Nicolas e Henry: quest'ultimo fu rapito a San Pedro nel dicembre 2002 da un commando armato, venendo rilasciato illeso un paio di settimane pi\u00f9 tardi.\nCaratteristiche tecniche.\nEra una punta dalla spiccata velocit\u00e0 \u2014 grazie alla quale sapeva rendersi pericoloso in contropiede \u2014 e cinica sotto porta, nonch\u00e9 abile nella trasformazione di calci piazzati: in Serie A \u00e8 il calciatore che ha tirato pi\u00f9 calci di rigore fra quelli che non ne hanno mai falliti, con 14 \"penalty\" calciati e realizzati.\nLa sua collocazione abituale era in appoggio ad un centravanti, favorendo con i propri movimenti la ricerca della profondit\u00e0.\nCarriera.\nGiocatore.\nClub.\nOlimpia e Cagliari.\nEsordisce tra i professionisti nel 1998 con il Deportivo Olimpia, attirando \u2014 nel corso dei Mondiali Under-20 giocati nel 1999 \u2014 con le proprie prestazioni l'interesse del Cagliari di \u00d3scar Tab\u00e1rez, da cui viene acquistato a diciannove anni. Risultato il primo honduregno a giocare nel campionato italiano, debutta il 26 settembre 1999 nel pareggio contro il Venezia. Nella prima stagione assomma 13 presenze e una rete in campionato, con i sardi retrocessi anzitempo in Serie B.\nDurante il quadriennio trascorso dagli isolani in serie cadetta, forma con Gianfranco Zola un prolifico duo offensivo: nel torneo 2003-04 contribuisce alla promozione con 19 gol. Nel corso del successivo triennio risulta determinante per le salvezze raggiunte dai rossoblu, tanto da battere nel campionato 2005-06 il primato di reti stabilito da Gigi Riva: con 22 gol l'honduregno supera infatti le 21 realizzazioni della storica \"bandiera\" isolana nel 1969-70.\nIl rendimento con la squadra cagliaritana gli valse un posto nella Hall of Fame del club.\nInter e parentesi al Benfica.\nAl culmine di un'accesa trattativa svoltasi tra le due squadre milanesi \u2014 e che inizialmente parve arridere ai rossoneri \u2014 nell'estate 2007 fu ingaggiato dall'Inter, societ\u00e0 per la quale aveva manifestato la propria preferenza. Con la squadra nerazzurra l'attaccante esordisce nelle coppe europee \u2014 rimediando un'espulsione contro il PSV Eindhoven in Champions League \u2014 contribuendo poi alla vittoria del campionato con 8 gol in 27 apparizioni.\nNon rientrando nei piani tattici del nuovo allenatore Jos\u00e9 Mourinho, viene ceduto in prestito al Benfica: con i lusitani realizza un gol nel primo turno di Coppa UEFA, insufficiente per evitare la sconfitta contro il Napoli. Al ritorno in nerazzurro conosce un impiego minimale col tecnico portoghese, disputando 4 gare nella prima parte della stagione 2009-10.\nGenoa, ritorno all'Inter e Catania.\nNel gennaio 2010 si trasferisce in prestito al Genoa, segnando 3 gol in campionato. Al rientro a Milano si ritrova nuovamente ai margini della rosa, non riportando alcuna presenza nella stagione 2010-11.\nDurante l'estate 2011 si accorda con il Cagliari, senza che la trattativa giunga per\u00f2 a compimento. Dopo essere stato allontanato dal ritiro della squadra, l'attaccante firma con il Catania. L'esperienza etnea dura una sola stagione, al termine della quale l'attaccante \u2014 sceso in campo per 6 volte senza reti all'attivo \u2014 rimane svincolato.\nInattivo nei mesi seguenti, nella primavera 2013 annuncia il ritiro dall'agonismo a 33 anni.\nNazionale.\nCon la Nazionale honduregna, di cui ha fatto parte dal 1999 al 2012, conta 57 presenze e 17 gol, mentre i traguardi raggiunti sono il terzo posto nella Copa Am\u00e9rica 2001 e la partecipazione al .\nAllenatore.\nPoche settimane dopo l'annuncio del ritiro, \u00e8 divenuto osservatore per il Cagliari. Nel 2014 entra a far parte dello staff tecnico del club isolano come assistente di Ivo Pulga, chiamato a sostituire Diego Lopez nel finale di stagione. Torna a ricoprire lo stesso ruolo nel finale di stagione successiva, questa volta assistendo Gianluca Festa.\nNella stagione 2015-2016 siede sulla panchina dei giovanissimi nazionali, dall'anno successivo passa agli Under-16.\nNel 2017 partecipa al corso per l'abilitazione ad allenatore professionista di Coverciano.\nIl 6 giugno 2018 \u00e8 ingaggiato dal Brescia per allenare la prima squadra. Non essendo ancora munito di patentino per allenare in Serie B, \u00e8 affiancato da Ivo Pulga. Il 5 agosto, all'esordio sulla panchina del Brescia, vede la sua squadra vincere ai tiri di rigore il secondo turno preliminare di Coppa Italia contro la , dopo il pareggio maturato al termine dei 120 minuti. Il 18 settembre, dopo un pessimo avvio di campionato, in cui il Brescia ha raccolto soltanto due punti in tre giornate, \u00e8 esonerato. Il 3 ottobre ottiene l'abilitazione da allenatore di prima categoria.\nIl 12 maggio 2021 viene nominato nuovo tecnico del , club sardo militante in Serie D che in quel momento si trova all\u2019ottavo posto in classifica a sei punti dai play-off. Terminato il campionato al nono posto a sette lunghezze dalla zona play-off, il 30 luglio prolunga per altri due anni il contratto con i sulcitani.\nStatistiche.\nPresenze e reti nei club.\n\"Statistiche aggiornate al 13 maggio 2012\".\nStatistiche da allenatore.\n\"Statistiche aggiornate al 12 giugno 2020.\""}
{"id": "261407", "revid": "1543377", "url": "https://it.wikipedia.org/wiki?curid=261407", "title": "Calcio ai Giochi della IV Olimpiade", "text": "Il torneo di calcio della IV Olimpiade fu il quarto torneo olimpico, a seguito dei primi tre sperimentali. Si svolse dal 19 al 25 ottobre 1908 a Londra. Si tratta del primo torneo olimpico riconosciuto dalla FIFA.\nAlla manifestazione avrebbero dovuto prendere parte 8 squadre (fra cui due selezioni francesi), ma le nazionali di e furono costrette al ritiro: la prima per motivi finanziari, la seconda dopo un ricorso della corona austriaca in seguito al ritiro dell'affiliazione alla FIFA nella primavera del 1908 della rappresentativa boema.\nVi fu anche un terzo ritiro: la decise infatti di non giocare la finale per il 3\u00ba posto dopo l'umiliante sconfitta per 17-1 subita dalla in semifinale. Al suo posto, venne ripescata la .\nIl torneo venne vinto dal (la cui formazione era composta in larga parte da dilettanti della Football Association, la Federcalcio inglese). Capocannoniere fu il danese Sophus Nielsen con 11 reti, di cui 10 segnate nel gi\u00e0 citato incontro contro la A (record di reti segnate in un torneo olimpico).\nStadi.\nLe partite si sono svolte al White City Stadium di Londra.\nFormula.\nIl torneo prevedeva la disputa di tre turni di gare ad eliminazione diretta, cio\u00e8 quarti di finale, semifinali e finali (sia quella per il primo che quella per il terzo posto).\nClassifica marcatori.\n11 reti\n8 reti\n6 reti\n4 reti\n3 reti\n2 reti\n1 rete"}
{"id": "261412", "revid": "1728", "url": "https://it.wikipedia.org/wiki?curid=261412", "title": "Plut.", "text": ""}
{"id": "261415", "revid": "287204", "url": "https://it.wikipedia.org/wiki?curid=261415", "title": "Dario Hubner", "text": ""}
{"id": "261422", "revid": "2169878", "url": "https://it.wikipedia.org/wiki?curid=261422", "title": "Pia de' Tolomei", "text": "La sua biografia \u00e8 stata ricostruita per chiarire la vicenda misteriosa del personaggio del passo dantesco, tramite l'integrazione delle varie informazioni archivistiche disponibili. Essa culmin\u00f2 col presumibile omicidio della nobildonna, scandaloso al tempo della scrittura della Commedia e lungamente restato oscuro, sino a tempi molto recenti.\nBiografia.\nNel canto V del \"Purgatorio\", tra i morti che hanno subito violenza e si sono pentiti solo in fin di vita, appare una donna molto dolce, che scambia alcune parole con Dante assieme ad altre anime. Svela di chiamarsi Pia e vuole essere ricordata in Terra per accelerare il suo purgarsi.\nElla enuncia gentilmente e brevemente al pellegrino il luogo in cui nacque, Siena, e in cui fu uccisa, la Maremma. Allude amaramente al suo assassino, il marito, come a colui che, dandole la morte, non rispett\u00f2 la promessa di indissolubile fedelt\u00e0 dell'anello nuziale. Pia racconta la sua storia a Dante con una concisione quasi cronachistica, a sottolineare il suo completo distacco dalla vita e dal mondo terreno: tutta l'enfasi di Pia \u00e8 nel suo \u00abRicorditi\u00bb. \u00c8 l'unica anima nel canto dalla quale traspare un velo di cortesia, chiedendo al poeta di ricordarla tra i vivi, solo quando si sar\u00e0 riposato dal lungo viaggio. Dopo il tumultuoso crescendo del racconto dell'anima precedente, Bonconte da Montefeltro, il canto si chiude con il tono elegiaco e malinconico dell'appello di Pia.\nQuel \u00abRicordati di me... \u00bb cos\u00ec struggente \u00e8 diventato uno dei versi pi\u00f9 famosi del poema (anche se non \u00e8 l'unica anima a formulare tale richiesta) ed \u00e8 permeato di femminile levit\u00e0, sottolineata dall'uso dell'articolo determinativo davanti al nome (\u00abla Pia\u00bb), tipico del linguaggio familiare. Pia ha bisogno che Dante preghi per lei, perch\u00e9 sa che nessuno della sua famiglia lo farebbe: lo chiede per accelerare la sua salita verso il paradiso.\nLa celebrit\u00e0 di questo passo \u00e8 per\u00f2 dovuta soprattutto all'alone di mistero che circonda la figura di Pia. L'identificazione con Pia de' Tolomei \u00e8 stata sin qui accettata, anche se mai documentata in modo decisivo. I commentatori antichi del poema la indicarono subito come una donna della famiglia dei Tolomei di Siena, andata sposa a Nello dei Pannocchieschi, signore del Castel di Pietra in Maremma, podest\u00e0 di Volterra e Lucca, capitano della Taglia guelfa nel 1284 e vissuto almeno fino al 1322, anno in cui fece testamento. Dallo stesso si rivela il legame politico con la citt\u00e0 di Siena. \u00c8 documentato il suo secondo matrimonio, da vedovo, con Margherita Aldobrandeschi, contessa di Sovana e Pitigliano. In questo vuoto (gli archivi tacciono su chi fosse stata la prima moglie di Nello) fu inserita, forse tendenziosamente, la figura di Pia de' Tolomei.\nNello infatti possedeva il Castel di Pietra in Maremma, dove nel 1297 egli avrebbe fatto assassinare la donna, facendola gettare da una finestra, dopo averla rinchiusa per un po' nel suo castello, forse per la scoperta della sua mai provata infedelt\u00e0, forse per liberarsi di lei, desiderando il nuovo matrimonio.\nSecondo altri commentatori antichi potrebbe essere stata uccisa per aver commesso qualche fallo (tesi di Jacopo della Lana, l'Ottimo e Francesco di Bartolo); secondo altri ancora, quali Benvenuto e l'anonimo fiorentino del XIV secolo, per uno scatto di gelosia del marito.\nNello di Inghiramo dei Pannocchieschi della Pietra spos\u00f2 sicuramente Margherita Aldobrandeschi dalla quale ebbe anche un figlio, Binduccio o Bindoccio, che mor\u00ec a tredici anni perch\u00e9 buttato in un pozzo a Massa Marittima per mano di sicari della famiglia Orsini. Ma non ci sono attestazioni sul matrimonio precedente del conte Pannocchieschi. Inoltre, al tempo di Nello, in casa Tolomei non esisteva nessuna figlia o nipote che si chiamasse Pia. \nUna pi\u00f9 recente ipotesi identifica Pia con una Malavolti, sposatasi con Tollo, signore di Prata, vassallo degli Aldobrandeschi, nel 1285 ucciso ignominiosamente sul sagrato della chiesa dai suoi tre stessi nipoti, per aver stretto un patto con Siena. La sorte della Pia, che segu\u00ec quella del marito, fu probabilmente volutamente sviata dai veri esecutori e mandanti, in quanto ancora al tempo di Dante origine di scandalo, seppur misteriosa.\nPia de' Tolomei nella cultura.\nLa fama del personaggio di Pia de' Tolomei \u00e8 documentata da numerosi libri, alcuni anche monografici, e film sulla sua storia, oltre a un'opera lirica di Donizetti, che ne rinverd\u00ec il mito nell'Ottocento, e un'opera rock di Gianna Nannini. Nelle varie opere troviamo versioni differenti sia sulla fedelt\u00e0 coniugale di Pia (adultera vera oppure falsamente accusata) sia sulla sua morte (perita di stenti, oppure gettata dal marito gi\u00f9 dal balcone, o ancora accidentalmente caduta da esso)."}
{"id": "261424", "revid": "709565", "url": "https://it.wikipedia.org/wiki?curid=261424", "title": "Blake e Mortimer", "text": "Blake e Mortimer \u00e8 una serie a fumetti creata dallo scrittore e disegnatore belga Edgar P. Jacobs incentrata sui personaggi immaginari del capitano Francis Blake e del professor Philip Mortimer. Ha esordito sulla rivista belga \"Tintin\" nel 1946 e successivamente venne pubblicata in edizioni brossurate e cartonate da Les Editions du Lombard. Successivamente altri autori ne hanno continuato la realizzazione e l'edizione \u00e8 passata a Les \u00e9ditions Blake et Mortimer, una filiale del Groupe Dargaud.\nConsiderato uno dei capolavori del fumetto mondiale, l'autore ne realizzava le storie dopo una attenta attivit\u00e0 di ricerca e documentazione ottenendo trame prive di incongruenze e di fantastiche esagerazioni e cos\u00ec realizzando un'opera di fantascienza molto verosimile. L'attento lavoro di progettazione ha permesso a Jacobs di ottenere prodotti editoriali pressoch\u00e9 perfetti: sia dal punto di vista della narrazione - che spicca per una eccellente leggibilit\u00e0 - che del disegno - dove la tradizionale \"ligne claire\" franco-belga \u00e8 al servizio di un equilibrio complessivo di ogni tavola (in quanto a scene, vignette, colori). Il volume pi\u00f9 riuscito \u00e8 \"Il marchio giallo\", considerato dagli esperti del settore come uno dei capolavori dell'arte del fumetto.\nI singoli volumi della serie hanno venduto centinaia di migliaia di copie e hanno ispirato una trasposizione cinematografica a disegni animati negli anni novanta.\nTrama.\nProtagonisti sono sir Francis Percy Blake, capitano dei servizi segreti britannici MI5, e il suo amico il professor Philip Angus Mortimer, fisico nucleare, che si ritrovano di sovente a confrontarsi con il loro grande nemico Olrik, destinato sempre a soccombere di fronte ai due avversari. Nonostante il titolo della serie , in alcune storie la presenza di Blake \u00e8 pi\u00f9 che altro simbolica, in quanto \u00e8 spesso Mortimer l'unico protagonista.\nIl fascino di Blake e Mortimer risiede nel miscelare sapientemente realismo e fantastico. Se ne \"Il segreto dell'Espadon\" l'avventura \u00e8 soprattutto di ordine tecnologico e ne \"Il mistero della grande piramide\" (\"Le Myst\u00e8re de la grande pyramide\") prevale piuttosto l'aspetto storico ed esoterico, in albi come \"Il marchio giallo\" (\"La Marque jaune\"), \"L'enigma di Atlantide\" (\"L'\u00c9nigme de l'Atlantide\") o \"La trappola diabolica\" (\"Le Pi\u00e8ge diabolique\") vengono amalgamati abilmente i due aspetti.\nIl nemico classico del duo \u00e8 invariabilmente il colonnello Olrik, i cui piani criminosi danno modo di sviluppare trame con le tematiche tipiche dei romanzi gialli, thriller e di spionaggio.\nStoria editoriale.\nLa serie di episodi esord\u00ec sul primo numero del settimanale a fumetti \"Tintin\", pubblicato in Belgio il 26 settembre 1946. Jacobs realizzo nei decenni successivi altre sette storie l'ultima delle quali, \"Le tre formule del professor Sato\", dove l'autore cerc\u00f2 anche di attualizzare i suoi personaggi, si interruppe per motivi di salute che gli impedirono di completarla; \"Tintin\" pubblic\u00f2 il primo episodio della storie nel 1971 ma venne completata solo nel 1990 quando uscir\u00e0 postumo il secondo episodio completamente disegnato da Bob de Moor seguendo le indicazioni della sceneggiatura di Jacobs. Successivamente alla scomparsa dell'autore la serie venne ripresa da altri come Jean Van Hamme con i disegni di Ted Benoit ottenendo ancora ottimi risultati di vendita. Poi la serie venne ripresa da Yves Sente e Andr\u00e9 Juillard.\nJacobs \u00e8 anche autore di un albo del 1943 dal titolo \"Il Raggio U\" (\"Le rayon U\", 1943), una storia avventurosa chiaramente ispirata al mondo di \"Flash Gordon\": i personaggi presenti in questo albo furono ripresi da Jacobs per creare Blake e Mortimer.\nEdizioni italiane.\nIn Italia gli albi di Blake e Mortimer sono stati pubblicati negli anni cinquanta da Vallardi e, nel decennio successivo, da Mondadori. I primi volumi cartonati si devono all'editore genovese Gandus negli anni settanta; \u00e8 poi la Comic Art, prima a puntate sull'omonima rivista, poi sempre in cartonati e brossurati (collana \"Grandi Eroi\"), a continuare la pubblicazione seguita poi da volumi cartonati editi da Alessandro Editore.\nAd oggi, l'opera integrale pi\u00f9 completa che raccoglie tutte le pubblicazioni dal 1946 al 2014 \u00e8 \"Blake e Mortimer\" edita da \"La Gazzetta dello Sport\" composta da 24 albi brossurati ed uscita in edicola con cadenza settimanale tra il 2015 e il 2016; ogni albo contiene una storia e pagine di redazionale."}
{"id": "261426", "revid": "226458", "url": "https://it.wikipedia.org/wiki?curid=261426", "title": "Unilatero", "text": "Il termine unilatero si riferisce ad un segnale o ad una funzione.\nUna funzione\n\u00e8 unilatera quando formula_2 per ogni formula_3. \nIl risultato del prodotto di una qualsiasi funzione con la funzione gradino di Heaviside \u00e8 una funzione unilatera."}
{"id": "261429", "revid": "124930000", "url": "https://it.wikipedia.org/wiki?curid=261429", "title": "The Guardian", "text": "The Guardian (conosciuto precedentemente come The Manchester Guardian) \u00e8 un quotidiano britannico nato a Manchester nel 1821 con sede a Londra. Viene stampato sia a Manchester che nella capitale. Esce in edicola sei giorni alla settimana, dal luned\u00ec al sabato. La domenica i lettori del \"Guardian\" comprano \"The Observer\", giornale domenicale di propriet\u00e0 dello stesso editore. \nNel gennaio 2009 la tiratura \u00e8 stata di 358.844 copie. Si autodefinisce \u00abl'unico quotidiano britannico a diffusione nazionale privo di un proprietario e indipendente rispetto ai partiti politici\u00bb e \u00abprincipale voce liberal del mondo\u00bb.\nStoria.\nIl \"Manchester Guardian\" fu fondato come settimanale nel 1821, a Manchester, da un gruppo di imprenditori protestanti guidati da John Edward Taylor. Divenne un quotidiano nel 1855. Fu C. P. Scott, direttore del giornale per un tempo record di 57 anni (1872-1929), a fare del Guardian un quotidiano di livello nazionale; Scott ne fu anche proprietario dal 1907, quando lo acquist\u00f2 dagli eredi di J. E. Taylor. Sotto la guida di Scott anche la linea moderata del giornale si fece pi\u00f9 radicale, come dimostr\u00f2 il sostegno al primo ministro Gladstone e l'opposizione alla guerra anglo-boera.\nNel 1936 la propriet\u00e0 del quotidiano pass\u00f2 alla fondazione \"The Scott Trust\" che ne ha garantito l'indipendenza fino ad oggi. Tradizionalmente schierato con il Partito Liberale e con una diffusione principalmente nel nord dell'Inghilterra, il quotidiano si guadagn\u00f2 una reputazione nazionale e l'attenzione della parte laburista del Paese per la posizione assunta durante la guerra civile spagnola (1933-39).\nTra il 1959 e il 1964 il quotidiano sub\u00ec due cambiamenti decisivi: venne tolto il nome \"Manchester\" dalla testata per rimanere semplicemente \"The Guardian\" e la sede fu trasferita da Manchester a Londra. Con lo spostamento nella capitale il \"Guardian\" perse definitivamente il suo carattere regionale, anche se continu\u00f2 ad essere finanziato dal \"Manchester Evening News\", pi\u00f9 redditizio. La sua posizione finanziaria rimase debole durante gli anni settanta ma il quotidiano mantenne la linea editoriale vicina al Partito laburista. Dal 1975 al 1995 il direttore del quotidiano fu Peter Preston. Sotto la sua guida il giornale cambi\u00f2 grafica, contenuti, approccio alle notizie conservando una posizione di riferimento per la sinistra britannica. Preston dovette affrontare la concorrenza dell\"'Independent\", nato nel 1986, che si posizionava nello stesso segmento di mercato. Passato il pericolo, nel 1992 il \"Guardian\" lanci\u00f2 il supplemento quotidiano \"G2\" in formato tabloid, uno dei prodotti editoriali di approfondimento di maggior successo, che fu ampiamente imitato dalla concorrenza. L'anno dopo, il 1993, il \"Guardian\" acquis\u00ec il giornale \"The Observer\", entrando con forza nel competitivo mercato dei giornali domenicali.\nNel 1995 Preston pass\u00f2 la mano ad Alan Rusbridger. Il nuovo direttore dovette fronteggiare la crisi che colp\u00ec tutta la stampa britannica negli anni successivi al Duemila: calo delle vendite, concorrenza dei quotidiani a diffusione gratuita e dei siti on line. Due importanti quotidiani \"quality\" avevano preso delle contromisure: l\"'Independent\" e il \"Times\". La soluzione adottata era il passaggio al formato tabloid, con il dimezzamento delle dimensioni. La strategia era stata premiante per entrambi. Il \"Guardian\" non volle rimanere indietro e studi\u00f2 una soluzione alternativa.\nNel 2004 si decise l'acquisto di rotative tedesche, per un giornale con tutte le pagine a colori e un formato un po' pi\u00f9 grande del tabloid, il 47x31,5\u00a0cm (detto Berlinese) uguale a quello utilizzato dal francese \"Le Monde\" e da \"la Repubblica\". L'impaginazione del giornale venne completamente rivista. Il colore permetteva di utilizzare una grafica leggera, che si accompagnava ai testi creando un effetto di armonia ed eleganza. Il \"Guardian\" mise al lavoro uno staff di 40 persone che lavor\u00f2 per un anno intero al progetto. Il nuovo giornale fu pronto alla fine dell'estate 2005. Il primo numero nel nuovo formato usc\u00ec il 12 settembre.\nL'operazione fu ben condotta, i lettori capirono che la qualit\u00e0 del giornale non era cambiata, gli inserzionisti pubblicitari gradirono subito le pagine a colori. In pochi mesi le vendite salirono fino al record di 400.000 copie, per poi stabilizzarsi ad una quota di poco inferiore. Durante i conflitti in Afghanistan ed in Iraq il \"Guardian\" ha attratto, con la sua posizione critica verso la politica interventista del governo britannico e degli Stati Uniti, una significativa parte di lettori contrari alla guerra. Per gli stessi motivi ha guadagnato lettori anche negli Stati Uniti.\nConsiderato il quotidiano di riferimento degli elettori del partito laburista, nell'imminenza delle elezioni politiche britanniche del 2010, il \"Guardian\", per la prima volta, ha voluto consultare i propri lettori per decidere quale partito sostenere. Poco dopo, ha deciso di sostenere il leader dei Liberal Democratici Nick Clegg. \nDal 2015 il direttore \u00e8 Katharine Viner. Da gennaio 2018 il quotidiano \u00e8 stampato in formato tabloid. La testata \u00e8 scritta in nero (dal 2005 al 2017 era stato adottato il colore blu), con un nuovo tipo di carattere, il \"Guardian Headline\". Nel 2019 la societ\u00e0 editrice ha annunciato il ritorno all'utile dopo vent'anni.. \nPropriet\u00e0.\nIl \"Guardian\" \u00e8 edito da Guardian News and Media, gruppo multimediale che possiede giornali ed emittenti radiofoniche. Tra i giornali editi figurano l'internazionale \"The Guardian Weekly\", il giornale domenicale \"The Observer\", il \"Manchester Evening News\" e \"theguardian.com\" (precedentemente conosciuto come \"guardian.co.uk\"), uno dei pi\u00f9 popolari giornali on line in inglese.\nTutto il gruppo Guardian fa parte dello \"Scott Trust\", una fondazione senza scopo di lucro, che garantisce in perpetuo l'indipendenza editoriale del gruppo e ne sostiene la salute finanziaria, in modo da prevenirne eventuali scalate da parte di altri gruppi che possano comprometterne l'indipendenza.\nAltre attivit\u00e0.\nIl quotidiano \u00e8 promotore di due importanti premi letterari: il \"Guardian First Book Award\" (Premio per l'opera prima) ed il \"Guardian Children's Fiction Prize\" (Premio di narrativa per ragazzi). Inoltre da alcuni anni \u00e8 lo sponsor del festival letterario di Hay-on-Wye.\nIl \"Guardian\" intervenne nel 1995 nel salvataggio del quotidiano sudafricano \"Mail &amp; Guardian\". Sette anni dopo, nel 2002, il gruppo Guardian News and Media ne ha ceduto le azioni in suo possesso."}
{"id": "261431", "revid": "154893", "url": "https://it.wikipedia.org/wiki?curid=261431", "title": "Vhs", "text": ""}
{"id": "261437", "revid": "123103337", "url": "https://it.wikipedia.org/wiki?curid=261437", "title": "Clar\u00edn", "text": "Il Clar\u00edn \u00e8 il pi\u00f9 importante quotidiano argentino, fondato a Buenos Aires nel 1945. Ideato da Roberto Noble, \u00e8 pubblicato dal Gruppo Clar\u00edn.\nIl Gruppo Clar\u00edn pubblica inoltre il quotidiano sportivo \"Ol\u00e9\" (dal 1996), il giornale femminile \"Elle\" in Argentina (dal 1994), il giornale del pomeriggio \"La Raz\u00f3n\", possiede la maggioranza del canale televisivo El Trece, 3 stazioni radio e partecipa in altri progetti multimediali.\nStoria.\nIl giornale fu fondato il 28 agosto 1945 da un gruppo di antiperonisti, guidati da Roberto Noble, tra i quali figurava Alejandro de Tomaso. Negli anni sessanta, con la chiusura di alcune testate storiche come \"Cr\u00edtica\" e \"Cr\u00f3nica\", il \"Clar\u00edn\" si afferm\u00f2 come pi\u00f9 importante quotidiano del paese sudamericano. Dopo la morte di Noble nel 1969, la direzione del giornale fu assunta dalla vedova Ernestina Herrera de Noble.\nTra il 2008 ed il 2015 si \u00e8 verificata una lunga battaglia giudiziaria tra il Gruppo Clar\u00edn e l'ex presidente argentina Cristina Fern\u00e1ndez de Kirchner.\nIl 25 novembre 2020 \u00e8 stata la prima agenzia di stampa al mondo a comunicare la morte di Diego Armando Maradona.\nTiratura.\nHa una tiratura di circa copie distribuite su tutto il territorio argentino. Il suo sito web \u00e8 uno tra i pi\u00f9 visitati giornali in linea in lingua spagnola."}
{"id": "261438", "revid": "22356", "url": "https://it.wikipedia.org/wiki?curid=261438", "title": "Aristosuchus", "text": ""}
{"id": "261439", "revid": "1566286", "url": "https://it.wikipedia.org/wiki?curid=261439", "title": "Carlo Lizzani", "text": "Biografia.\nDopo aver partecipato in qualit\u00e0 di partigiano alla Resistenza romana con Carla Capponi, Ezio Malatesta e Filiberto Sbardella, ader\u00ec con il cugino Cesare Gatti al Partito Comunista Italiano.\nCritico e saggista (autore fra l'altro di una \"Storia del cinema italiano\", 1953, 1961 e 1979), sceneggiatore di Aldo Vergano, Giuseppe De Santis, Roberto Rossellini e Alberto Lattuada nel periodo neorealista, esord\u00ec col documentario \"Nel Mezzogiorno qualcosa \u00e8 cambiato\" (1950) e col film \"Achtung! Banditi!\" (1951).\nTra i film da lui diretti vanno ricordati: \"Cronache di poveri amanti\" (1954), \"Il processo di Verona\" (1963), \"Banditi a Milano\" (1968), \"Crazy Joe\" (1974), \"Mussolini ultimo atto\" (1974), \"Storie di vita e malavita\" (1975), \"Fontamara\" (1980), \"La casa del tappeto giallo\" (1983), \"Mamma Ebe\" (1985), \"Caro Gorbaciov\" (1988), \"Cattiva\" (1991), \"Celluloide\" (1995) e \"Hotel Meina\" (2007), oltre agli sceneggiati televisivi \"Nucleo Zero\" (1984), \"Un'isola\" (1986) e \"La trappola\" (1989).\nDal 1979 al 1982 diresse la Mostra internazionale d'arte cinematografica di Venezia, dove nel 1980 ripristin\u00f2 l'assegnazione dei premi assenti dall'edizione del 1968. \nNel 1998 pubblic\u00f2 la raccolta di suoi scritti di vario genere \"Attraverso il Novecento\", in cui trovano posto anche aneddoti sul mondo del cinema neorealista italiano, e nel 2007 la sua autobiografia \"Il mio lungo viaggio nel secolo breve\". Fu inoltre tutore del corso di regia di Act Multimedia, Accademia del cinema e della televisione, di Cinecitt\u00e0. Il 28 marzo 2000 l'Universit\u00e0 di Torino gli conferisce la laurea honoris causa in Scienze della comunicazione. Una seconda laurea honoris causa, in Comunicazione e produzione culturale, gli sar\u00e0 poi conferita dall'Universit\u00e0 LUMSA il 27 maggio 2009.\nLizzani aveva inoltre sviluppato vari progetti mai portati a termine, fra cui \"La passione di Angela\", storia di una San Francesco donna la cui produzione era stata annunciata nel 2004 e prevedeva nel cast Donatella Finocchiaro e Raoul Bova; una commedia intitolata \"La parola ai giurati\" e una fiction televisiva basata su \"Le confessioni d'un italiano\" di Ippolito Nievo.\nMentre preparava il film \"L'orecchio del potere\", un altro progetto coltivato fin dalla fine degli anni novanta col titolo \"Operazione Appia Antica\", il 5 ottobre 2013 si tolse la vita, gettandosi dal balcone del suo appartamento a Roma. Il 10 ottobre il suo feretro fu portato in una sala del Campidoglio allestita a camera ardente e, il giorno successivo, si sono svolti i funerali in forma civile. La salma fu poi trasferita al cimitero Flaminio per la cremazione.\nDal 1949 era sposato con la pittrice Edith Bieber, conosciuta a Berlino durante la realizzazione del film di Roberto Rossellini \"Germania anno zero\".\nNel 2014 la famiglia ha istituito in suo ricordo il \"Premio Lizzani\", entrato tra quelli collaterali della Mostra del Cinema di Venezia e destinato all'esercente italiano che pi\u00f9 ha dato spazio al cinema di qualit\u00e0.\nRiconoscimenti.\nDavid di Donatello"}
{"id": "261440", "revid": "767487", "url": "https://it.wikipedia.org/wiki?curid=261440", "title": "The Times of India", "text": "The Times of India (TOI) \u00e8 uno dei pi\u00f9 importanti quotidiani dell'India ed \u00e8 il giornale in lingua inglese di largo formato (broadsheet) con la pi\u00f9 grande tiratura al mondo.\nStoria.\nIl giornale fu fondato nel 1838 come \"The Bombay Times and Journal of Commerce\" come giornale dei residenti britannici nell'India occidentale. Nacque come quindicinale e divenne un quotidiano nel 1850. Nel 1861 si fuse con il \"Bombay Standard\" e il \"Bombay Telegraph &amp; Courier\" assumendo il nome attuale e divenendo un quotidiano nazionale. Nel 1892 fu acquisito dalla Bennett, Colemen &amp; Co. Ltd. Nel 1946 venne acquisito da Ramakrishna Dalmia e per la prima volta la propriet\u00e0 pass\u00f2 ad un indiano. L'ultimo direttore inglese \u00e8 stato Ivor S. Jehu che si dimise nel 1950. Nel 2000 il giornale ha superato per la prima volta la tiratura di due milioni di copie.\nStruttura attuale.\nPubblicato in otto citt\u00e0 indiane, ha una tiratura di oltre 2 milioni di copie ed \u00e8 letto da oltre 7 milioni di lettori. Fa parte del gruppo multimediale indiano \"The Times Group\", che appartiene alla societ\u00e0 indiana Bennett, Coleman &amp; Co. Ltd."}
{"id": "261444", "revid": "697352", "url": "https://it.wikipedia.org/wiki?curid=261444", "title": "Hell in a Cell", "text": ""}
{"id": "261445", "revid": "712828", "url": "https://it.wikipedia.org/wiki?curid=261445", "title": "M.A.G.O.", "text": ""}
{"id": "261446", "revid": "767487", "url": "https://it.wikipedia.org/wiki?curid=261446", "title": "Antonio Pavoni", "text": "Nel 1856 \u00e8 stato proclamato beato da papa Pio IX.\nBiografia.\nNacque da una nobile famiglia. A 15 anni, invece di prepararsi per una professione redditizia, decise di farsi frate domenicano entrando nel convento di Savigliano, in Piemonte dove, terminati gli studi, dieci anni pi\u00f9 tardi fu ordinato sacerdote.\nA 39 anni divenne Inquisitore generale per la Lombardia, la Liguria e il Piemonte, succedendo a Pietro Cambiani. In un territorio come il Piemonte questa ufficio era molto importante: nelle valli alpine vivevano numerose comunit\u00e0 considerate eretiche e i loro rapporti con la Chiesa cattolica erano assai tesi. Pavoni s'illuse di poter risolvere questi dissidi con la persuasione e lo zelo apostolico: ottenne non pochi successi, ma si attir\u00f2 l'ostilit\u00e0 di alcune comunit\u00e0, che pi\u00f9 volte lo minacciarono di morte.\nFu ucciso a Bricherasio, appena uscito dalla chiesa nella quale aveva celebrato la messa, da alcuni valdesi nella piazza del paese.\nCulto.\nFu inizialmente sepolto nel paese natale e tra i suoi devoti si sparse la voce che la sua tomba fosse stata fonte di diversi miracoli. Il suo corpo \u00e8 conservato nella chiesa domenicana di Racconigi.\nNel 1856 fu beatificato da papa Pio IX. La memoria liturgica \u00e8 collocata al 9 aprile."}
{"id": "261448", "revid": "22356", "url": "https://it.wikipedia.org/wiki?curid=261448", "title": "Ornitholestes", "text": ""}
{"id": "261449", "revid": "767487", "url": "https://it.wikipedia.org/wiki?curid=261449", "title": "Pietro Cambiani", "text": "Biografia.\nIl Tribunale dell'Inquisizione ebbe tra i devoti a san Domenico molti importanti esponenti, tra cui Pietro Cambiani. Egli prese gli abiti religiosi nel Convento di Savigliano abbandonando la ricchezza della sua famiglia nobile.\nLe sue qualit\u00e0 gli attirarono lo sguardo dei superiori, i quali lo obbligarono a fare carriera ecclesiastica, di cui intuirono buoni sviluppi. La fama che presto si acquist\u00f2, presso i religiosi, di \"santo\" e di dotto predicatore giunse fino a Roma, a papa Innocenzo VI, il quale lo nomin\u00f2 nel 1351 Inquisitore Generale per tutta l'Alta Italia.\nGli eretici gli tesero un agguato il 2 febbraio 1365, pugnalandolo a Susa, dove si trovava ospite dei Frati Minori. Il suo corpo, dapprima sepolto nella citt\u00e0 ove mor\u00ec, nel 1516 \u00e8 stato trasferito a Torino, nella chiesa di San Domenico.\nPapa Pio IX, il 4 dicembre 1856, ha confermato il culto."}
{"id": "261451", "revid": "765341", "url": "https://it.wikipedia.org/wiki?curid=261451", "title": "Placidia", "text": "Biografia.\nIl padre intendeva farla sposare con il giovane generale Maggioriano (450 circa), ma fu costretto dal generale Flavio Ezio a prometterla a suo figlio Gaudenzio. Dopo la morte di Ezio, nel 454, Valentiniano decise di farla sposare al patrizio Anicio Olibrio, ma nel 455 Valentiniano mor\u00ec assassinato e Petronio Massimo prese brevemente il potere e lo perse a causa dei Vandali, che saccheggiarono la citt\u00e0 di Roma; catturata Placidia fu portata l'anno successivo, insieme a sua madre e a sua sorella, a Cartagine, dove sua sorella Eudocia spos\u00f2 Unerico, figlio del re vandalo Genserico.\nNel frattempo Olibrio si era rifiugiato a Costantinopoli, dove Placidia pot\u00e9 raggiungerlo insieme alla propria madre solo dopo lunghi negoziati, e il matrimonio venne infine celebrato nel 461.\nFu madre della patrizia Anicia Giuliana, nata nel 463.\nUna testa marmorea, che oggi si trova nel Mus\u00e9e Saint-Raymond di Tolosa, \u00e8 stata identificata come un suo ritratto. Rappresenta una donna patrizia del VI secolo e proviene da Costantinopoli, dove \u00e8 possibile che si trovasse nell'atrio della Basilica di San Polieucto, insieme ad un'altra statua, il cui busto si trova attualmente nel Metropolitan Museum di New York, che doveva rappresentare la figlia Anicia Giuliana, finanziatrice della ricostruzione della chiesa."}
{"id": "261453", "revid": "1444886", "url": "https://it.wikipedia.org/wiki?curid=261453", "title": "Samsung", "text": "Samsung (; ; stilizzato come S\u039bMSUNG) \u00e8 un'azienda multinazionale sudcoreana fondata il 1\u00ba marzo 1938 da Lee Byung-chul a Taegu, nell'attuale Corea del Sud.\nComprende filiali in 58 paesi nonch\u00e9 numerose aziende affiliate, la maggior parte con il nome madre Samsung, ed \u00e8 il maggior conglomerato (\"chaebol\") sudcoreano. Nel corso del tempo, il gruppo si \u00e8 diversificato in aree quali trasformazione dei prodotti alimentari, prodotti tessili, assicurazioni, titoli e vendita al dettaglio. Samsung approda nell'industria dell'elettronica alla fine degli anni '60 e alla met\u00e0 degli anni '70 sia nell'edilizia che nella cantieristica navale: queste sono le aree che avrebbero guidato la sua successiva crescita. Dopo la morte di Lee nel 1987, venne divisa in quattro gruppi di lavoro - \"Samsung Group\", \"Shinsegae Group\", \"CJ Group\" e \"Hansol Group\". Dal 1990 Samsung ha sempre pi\u00f9 globalizzato le sue attivit\u00e0 e l'elettronica; in particolare, i suoi telefoni cellulari e semiconduttori sono diventati la sua pi\u00f9 importante fonte di reddito. A partire dal 2017, il valore del suo marchio \u00e8 stato qualificato come il sesto tra quelli pi\u00f9 alti nella classifica mondiale.\nSamsung ha avuto una forte influenza sullo sviluppo economico, sulla politica, sui media e sulla cultura della Corea del Sud ed \u00e8 stata una delle principali forze trainanti dietro il \"miracolo economico coreano\". Le societ\u00e0 affiliate producono circa un quinto delle esportazioni totali della Corea del Sud. Le entrate di Samsung sono state pari al 17% del PIL $ 1.082 miliardi della Corea del Sud. Secondo il fondatore, il significato della parola coreana hanja \"Samsung\" (\u4e09\u661f) \u00e8 \"tri-stella\" o \"tre stelle\". La parola \"tre\" rappresenta qualcosa di \"grande, numeroso e potente\".\nStoria.\nLa creazione e le prime attivit\u00e0.\nNel 1938 Lee Byung-chul (1910-1987), membro di una facoltosa famiglia di proprietari terrieri originaria della contea di Uiryeong, trasferitosi nella citt\u00e0 di Taegu, fond\u00f2 la \"Samsung Sanghoe\" (\uc0bc\uc131 \uc0c1\ud68c,\u4e09\u661f\u5546\u4f1a), impresa di modeste dimensioni, con una quarantina di dipendenti impiegati a Su-dong, ora Dong-dong. Inizialmente era un'azienda di distribuzione di generi alimentari prodotti in citt\u00e0 e, in particolare, di pasta fresca, soprattutto spaghetti.\nCon la crescita dell'azienda, nel 1947 Lee Byung-chul trasfer\u00ec la sede nella pi\u00f9 importante Seul, ma con il successivo scoppio della guerra di Corea fu costretto a lasciare la citt\u00e0 per trasferirsi nella pi\u00f9 tranquilla Pusan, dove fond\u00f2 una societ\u00e0 di raffinazione dello zucchero, sotto il nome di Cheil Jedang. Terminata la guerra, nel 1954 Lee Byung-chul avvi\u00f2 a Chimsan-dong, presso Taegu, un'altra impresa attiva nel campo della lavorazione della lana, la Cheil Mojik, che ben presto divenne il pi\u00f9 grande lanificio della nazione.\nNel 1948 costitu\u00ec una \"joint venture\" insieme a Cho Hong-jai, gi\u00e0 fondatore del gruppo Hyosung, denominata Samsung Mulsan Gongsa (\uc0bc\uc131 \ubb3c\uc0b0 \uacf5\uc0ac), in inglese Samsung Trading Corporation, che crebbe rapidamente fino a diventare l'attuale Samsung C &amp; T Corporation. Dopo solo pochi anni, Cho e Lee furono per\u00f2 costretti a separarsi, a causa di profonde diversit\u00e0 di vedute in merito alla gestione dell'impresa, creando due aziende.\nLa riorganizzazione e i prodotti innovativi.\nAlla fine degli anni '60 la Samsung Group, divenuta ormai la realt\u00e0 pi\u00f9 significativa della Corea, non volendo pi\u00f9 assistere da mero spettatore all'espansionismo nel settore elettronico in atto nel vicino Giappone, cre\u00f2 una propria industria elettronica, con massicci investimenti in molteplici divisioni, tra cui \"Samsung Electronics Devices Co.\", \"Samsung Electro-Mechanics Co.\", \"Samsung Corning C\"o. e \"Samsung Semiconductor &amp; Telecommunications Co.\", il cui primo prodotto fu un televisore in bianco e nero. Negli anni '80, Samsung Electronics inizi\u00f2 a investire pesantemente in ricerca e sviluppo, investimenti che sono stati fondamentali per spingere l'azienda in prima linea nel settore elettronico globale. L'espansione del gruppo prosegu\u00ec inarrestabile, all'estero vennero anche implementate diverse unit\u00e0 produttive. Nel 1982 difatti venne inaugurato, ad esempio, un impianto di assemblaggio di apparecchi televisivi in Portogallo, nel 1984 un altro a New York, nel 1985 un'ulteriore unit\u00e0 produttiva a Tokyo, nel 1987 un'altra in Gran Bretagna e nel 1996 un altro impianto in Texas, ad Austin. In quest'ultimo impianto, che opera sotto il nome di Samsung Austin Semiconductor LLC, a partire dal 2012, la Samsung ha investito pi\u00f9 di 13 miliardi di dollari americani. Ci\u00f2 rende la sede di Austin il pi\u00f9 grande investimento estero in Texas e uno dei maggiori investimenti esteri singoli negli Stati Uniti.\nNel 1982 venne prodotto il primo personal computer di Samsung, l'SPC-1000, immesso solamente nel mercato coreano, che utilizzava un registratore di audiocassette per caricare e salvare i dati, mentre il lettore per floppy disk era facoltativo.\nLa Samsung aveva peraltro realizzato l'ingresso nel settore hardware delle telecomunicazioni acquisendo, nel 1980, la Hanguk Jeonja Tongsin di Gumi, fabbricando inizialmente telefoni a disco combinatore e poi a tastiera decadica, quindi telefax e, da ultimo, telefoni mobili. Da allora la Samsung, fino ad oggi, ha prodotto quasi 1 miliardo di telefoni cellulari.\nDopo la morte di Lee, avvenuta nel 1987, la Samsung Group venne divisa in quattro gruppi: \"Samsung Group\", \"Shinsegae Group\", \"CJ Group\" e \"Hansol Group\". Shinsegae (discount, grande magazzino) faceva parte originariamente del Gruppo Samsung, separato negli anni '90 dal Gruppo Samsung insieme al Gruppo CJ (Cibo/Sostanze chimiche/Intrattenimento/Logistica) e al Gruppo Hansol (Paper/Telecom). Oggi questi gruppi separati sono indipendenti e non fanno parte o sono collegati al Gruppo Samsung. Un rappresentante del Gruppo Hansol ha dichiarato: \"Solo le persone che non conoscono le leggi che governano il mondo degli affari potevano credere a qualcosa di cos\u00ec assurdo\", aggiungendo: \"Quando Hansol si \u00e8 separato dal Gruppo Samsung nel 1991, ha reciso tutte le garanzie di pagamento e legami di partecipazione con le affiliate Samsung\". Una fonte del Gruppo Hansol ha affermato che \"Hansol, Shinsegae e CJ sono stati gestiti in modo indipendente sin dalle rispettive separazioni dal Gruppo Samsung\". Un direttore esecutivo del grande magazzino Shinsegae ha dichiarato: \"Shinsegae non ha garanzie di pagamento associate al Gruppo Samsung\".\nL'espansione internazionale, gli accordi e le collaborazioni.\nLa Samsung inizia a crescere come societ\u00e0 internazionale a partire dal 1990, mantenendo la propria sede a Seul, presso il Samsung Town. Il ramo delle costruzioni di Samsung si aggiudica infatti un contratto per la costruzione di una delle due Torri Petronas in Malesia, il Taipei 101 a Taiwan e il Burj Khalifa negli Emirati Arabi Uniti.\nNel 1993 Lee Kun-hee, presidente del consiglio di amministrazione, liquida le dieci societ\u00e0 controllate del gruppo Samsung, ridimensionando l'azienda, unendo le altre operazioni e concentrandosi principalmente su tre settori: elettronica, ingegneria e chimica. A partire dal 1992 la Samsung \u00e8 diventata la pi\u00f9 grande produttrice di chip di memoria al mondo e secondo produttore di chip, dopo Intel. Nel 1995 ha creato il suo primo schermo display a cristalli liquidi. Dieci anni pi\u00f9 tardi \u00e8 diventata la pi\u00f9 grande produttrice al mondo di pannelli a cristalli liquidi.\nLa Sony, che non aveva investito in pannelli TFT-LCD di grandi dimensioni, contatta Samsung per cooperare e, nel 2006, nasce la joint venture S-LCD tra Samsung e Sony, al fine di fornire un approvvigionamento di pannelli LCD per entrambi i costruttori. La S-LCD era di propriet\u00e0 della Samsung per un 50% pi\u00f9 1 azione, mentre Sony lo era al 50% meno 1 azione. L'azienda gestisce le sue fabbriche e strutture in Tangjung, in Corea del Sud. Successivamente, il 26 dicembre 2011, viene annunciata l'acquisizione della quota di Sony da parte di Samsung.\nRispetto ad altre grandi aziende coreane, la Samsung sopravvisse alla crisi finanziaria asiatica del 1997. L'azienda cedette solo la Samsung Motor alla Renault. A partire dal 2010, la Renault Samsung \u00e8 per l'80,1% di propriet\u00e0 della Renault e per il restante 19,9% di propriet\u00e0 della Samsung.\nInoltre, l'azienda ha realizzato dal 1980 una serie di aeromobili. L'azienda venne fondata nel 1999 con il nome di Korea Aerospace Industries (KAI), risultato della fusione tra le allora quattro grandi divisioni aerospaziali nazionali di Samsung Aerospace, Daewoo Heavy Industries, Hyundai Spazio e Aircraft Company. La Samsung produce ancora motori per aerei e turbine a gas.\nLo sviluppo dell'elettronica di consumo.\nNel 2000, Samsung apre un laboratorio di programmazione informatica a Varsavia, in Polonia. Il suo lavoro inizia con la tecnologia dei set-top-box prima di passare alla TV digitale e agli smartphone. Nel 2011 la sede di Varsavia diventa il pi\u00f9 importante centro di ricerca e sviluppo della Samsung in Europa. Contemporaneamente venne avviata una campagna di assunzione di 400 nuovi impiegati all'anno entro la fine del 2013.\nNel 2001 la Samsung Techwin \u00e8 diventato l'unico fornitore di un modulo combustore per il motore a turboventola-jet Rolls-Royce Trent 900, utilizzato sull'Airbus A380, il pi\u00f9 grande aereo passeggeri del mondo. Nel giugno 2009 la Samsung lancia Galaxy, principale linea di smartphone e tablet Android. Nel 2010 annuncia una strategia di sviluppo su dieci anni, incentrata su cinque tipologie di attivit\u00e0. Una di queste \u00e8 la ricerca sui biofarmaci, in cui la societ\u00e0 ha impegnato 2.100 miliardi di won coreani.\nNel 2011 Samsung Electronics vende la sua unit\u00e0 dischi rigidi alla statunitense Seagate. Nel primo trimestre del 2012 diventa il pi\u00f9 grande produttore di telefoni del mondo mobile per unit\u00e0 vendute, superando Nokia, leader di mercato dal 1998. Il 21 agosto 2012, all'edizione della Austin American-Statesman, la Samsung conferma l'intenzione di effettuare grossi investimenti, dai 3 ai 4 miliardi di dollari, per convertire met\u00e0 del suo impianto di produzione di chip ad Austin in un impianto pi\u00f9 redditizio. Il 4 settembre 2012 la Samsung annuncia un piano di verifica di tutti i suoi fornitori cinesi per verificare possibili violazioni delle politiche del lavoro. L'azienda afferma inoltre di effettuare audit su 250 aziende cinesi, suoi fornitori esclusivi, al fine di verificare se sono stati impiegati ragazzi di et\u00e0 inferiore a 16 anni.\nIl 14 marzo 2013 la Samsung presenta il nuovo smartphone della linea Galaxy: il Galaxy S4. A seguito di una richiesta di risarcimento della statunitense Apple per 2,5 miliardi di dollari, il 24 agosto 2012 un tribunale degli Stati Uniti condanna la Samsung a pagare alla Apple Incorporated US 1.05 miliardi di dollari di danni per aver violato sei dei suoi brevetti sulla tecnologia smartphone; il tribunale stabilisce inoltre che la Apple non ha violato i brevetti Samsung. La compagnia rifiuta la decisione del tribunale affermando che la sentenza avrebbe potuto danneggiare l'innovazione nel settore. In seguito, una seconda sentenza di un tribunale sudcoreano dichiara che le due societ\u00e0 erano entrambe colpevoli di violare a vicenda la propriet\u00e0 intellettuale. Nella prima negoziazione dopo la sentenza, le azioni della Samsung dell'indice KOSPI scendono del 7,7%, determinando il pi\u00f9 grande calo del titolo dal 24 ottobre 2008, a 1.177.000 won coreani. Apple cerca poi di vietare la vendita di otto telefoni Samsung, negli Stati Uniti, negata per\u00f2 in tribunale. Nel corso del 2013 i tecnici della Samsung riscontrano che alcune delle lavatrici destinate al mercato australiano costruite tra il 2010 e il 2013, in condizioni di surriscaldamento dei cavi interni, potevano causare un rischio per la sicurezza, come la generazione di scintille o potenzialmente un principio di incendio. Samsung informa quindi i clienti dell'accaduto tramite i media, invitandoli a rivolgersi al loro servizio di assistenza autorizzata per ricevere un intervento a domicilio gratuito, anche per i modelli fuori garanzia..\nNell'anno 2014 viene presentata la nuova serie \"6\" delle Smart TV Samsung con dei pannelli Full HD curvi: in campo televisivo si tratta di una delle pi\u00f9 importanti innovazioni della Samsung. Di seguito la tecnologia curva entrer\u00e0 nel mercato degli smartphone con il Note Edge e il Gear S, entrambi con display Amoled curvi. Il vero successo di questa rivoluzione avviene il 12 aprile 2015, quando la Samsung presenta l'S6 Edge insieme al gemello S6; lo S6 Edge viene riconosciuto come miglior smartphone al Mobile World Congress 2015, dove la Samsung riceve oltre 80 premi.\nNell'ottobre 2016 l'azienda \u00e8 costretta al ritiro dal mercato, non potendo effettuare nemmeno la sostituzione, dei nuovi smartphone Galaxy Note 7 dopo molteplici casi di scoppi e incendi improvvisi anche di dispositivi spenti, addirittura comunicando ai propri clienti di evitare l'utilizzo e cessandone la produzione. Nelle settimane precedenti molte compagnie aeree avevano infatti vietato l'imbarco del Note 7. Secondo il \"Wall Street Journal\" la causa dell'immissione sul mercato di prodotti difettosi sarebbe dovuta all'utilizzo di laboratori non indipendenti per i test di collaudo delle batterie. Secondo Samsung, per\u00f2, i malfunzionamenti del Note 7 erano dovuti ad un difetto di fabbricazione delle batterie: le due parti della batteria che sarebbero dovuti rimanere separati sono venuti a contatto tra loro provocando lo scoppio. Per l'azienda coreana fu un brutto colpo anche in borsa con la perdita dell'8% del valore delle proprie azioni. Il Galaxy Note 7 era anche il primo telefono a proporre come metodo di sblocco il riconoscimento dell'iride.\nIl 29 marzo 2017 a New York viene presentato un nuovo modello di smartphone, il Galaxy S8, il primo smartphone Samsung privo di tasti fisici vicino allo schermo, insieme al Galaxy S8+: i bordi di entrambi i dispositivi sono curvi, o cosiddetti \"edge\", con un display 18,5:9; come per il Note 7 viene reintrodotto lo sblocco con l'iride. Il modello fu disponibile il 21 aprile 2017 nella maggior parte dei paesi, In Italia dal 28 aprile 2017. Samsung ha lanciato una campagna di preordini che prevedeva che chiunque acquistasse un dispositivo S8 o S8+ entro il 18 aprile 2017, quindi in preordine, ne avesse diritto alla consegna fino a 8 giorni prima, senza per\u00f2 \"bundle\" speciali, almeno per quanto riguarda l'Italia. Nel settembre 2017 \u00e8 partita la prevendita del modello Galaxy Note 8.\nIl 20 febbraio 2019 viene presentato il Galaxy Fold primo smartphone pieghevole dell'azienda. Ad aprile 2019, l'uscita dello smartphone viene rimandata per una serie di notevoli problemi al display usciti fuori durante alcune recensioni e prime impressioni dei modelli che erano stati spediti a recensori e giornalisti. Samsung ha annunciato che la data di distribuzione (che inizialmente era fissata attorno a fine aprile) verr\u00e0 spostata a data da destinarsi. Le vendite dello smartphone iniziarono il 6 settembre 2019 in Corea del Sud, in Italia iniziarono il 16 dicembre 2019.\nFiliali del gruppo.\nTra le principali affiliate industriali del conglomerato figurano Samsung Electronics (la pi\u00f9 grande azienda di tecnologia dell'informazione al mondo, affermato produttore di elettronica di consumo nell'industria dei semiconduttori misurati in base ai ricavi del 2017), S\"amsung Heavy Industries\" (il 2\u00ba pi\u00f9 grande costruttore navale al mondo misurato in base alle entrate del 2010), e \"Samsung Engineering\" e \"Samsung C&amp;T Corporation\" (rispettivamente 13\u00ba e 36\u00ba societ\u00e0 di costruzioni pi\u00f9 grandi del mondo). Altre filiali importanti includono \"Samsung Life Insurance\" (la quattordicesima compagnia di assicurazione sulla vita pi\u00f9 grande del mondo), \"Samsung Everland\" che gestisce l'\"Everland Resort\", il parco divertimenti a tema pi\u00f9 antico della Corea del Sud) e \"Cheil Worldwide\" (la 15\u00aa agenzia di pubblicit\u00e0 pi\u00f9 grande del mondo misurata entro il 2012).\nAcquisizioni e tentativi.\nLa Samsung ha acquisito o tentato di acquisire le seguenti aziende:\nDivisioni cedute.\nSamsung Techwin.\nSamsung Techwin \u00e8 stata quotata alla borsa sudcoreana (numero 012450), con le sue principali attivit\u00e0 di sviluppo e produzione di sorveglianza, aeronautica, optoelettronica, automazioni e tecnologia delle armi. La sua vendita al gruppo Hanwha venne annunciata a dicembre 2014 e l'acquisizione venne completata a giugno 2015.\nSamsung Thales.\nSamsung Thales Co., Ltd. (fino al 2001 nota come Samsung Thomson-CSF Co., Ltd.) era una joint venture tra Samsung Techwin e Thales, societ\u00e0 aerospaziale e di difesa francese. Venne fondata nel 1978 e ha sede a Seul. Il coinvolgimento di Samsung venne trasmesso al gruppo Hanwha nell'ambito della transazione di Techwin.\nSamsung General Chemicals.\nSamsung Total.\nSamsung Total \u00e8 stata una joint venture 50/50 tra Samsung e il gruppo petrolifero francese Total S.A. (in particolare tra Samsung General Chemicals e Total Petrochemicals). La partecipazione di Samsung \u00e8 stata ereditata dal gruppo Hanwha nell'acquisizione di Samsung General Chemicals.\nOperazioni.\nSamsung comprende circa 80 aziende. \u00c8 altamente diversificata, con attivit\u00e0 in settori quali edilizia, elettronica di consumo, servizi finanziari, costruzioni navali e servizi medici.\nNel 2009, Samsung ha registrato un fatturato consolidato di 220 trilioni di KRW (circa 156,4 miliardi di euro). Nel 2010, Samsung ha registrato ricavi consolidati di 280 trilioni di KRW (circa 234 miliardi di euro) e profitti di 30 trilioni di KRW (25 miliardi di euro). Tali importi non comprendono i ricavi di tutte le filiali Samsung con sede al di fuori della Corea del Sud.\nAffiliati.\nAll'aprile 2011, il Gruppo Samsung comprendeva 59 societ\u00e0 non quotate e 19 societ\u00e0 quotate, ciascuna delle quali aveva la propria quotazione principale nella borsa di Corea.\nAce Digitech \u00e8 quotata alla borsa di Corea (numero 036550).\nCheil Industries \u00e8 quotata alla borsa di Corea (numero 001300).\nCheil Worldwide \u00e8 quotata alla borsa di Corea (numero 030000).\nCredu \u00e8 quotata alla borsa di Corea (numero 067280).\nImarket Korea \u00e8 quotata alla borsa di Korea Korea (numero 122900).\nSamsung Card \u00e8 quotata alla borsa della Corea (numero 029780).\nSamsung SDS \u00e8 una societ\u00e0 multinazionale di servizi IT con sede a Seul. \u00c8 stata fondata nel marzo 1985. La sua attivit\u00e0 principale \u00e8 il sistema IT di fornitura (ERP, infrastruttura IT, consulenza IT, outsourcing IT, data center). Samsung SDS \u00e8 la pi\u00f9 grande azienda di servizi IT della Corea. Nel 2012 ha realizzato un fatturato totale di 6.105,9 miliardi di won (\u20ac 5,17 miliardi).\nSamsung C&amp;T Corporation \u00e8 quotata alla borsa di Corea (000830).\nSamsung Electro-Mechanics, fondata nel 1973 come produttore di componenti elettronici chiave, ha sede a Suwon, Gyeonggi, Corea del Sud. \u00c8 quotata alla borsa di Corea (numero 009150).\nSamsung Electronics.\nSamsung Electronics \u00e8 una multinazionale di elettronica e tecnologia informatica con sede a Suwon e la compagnia principale del gruppo Samsung. I suoi prodotti includono condizionatori d'aria, computer, televisori digitali, display a cristalli liquidi (inclusi Thin Film Transistor (TFT) e AMOLED), telefoni cellulari, monitor, stampanti, frigoriferi, semiconduttori e apparecchiature di rete per telecomunicazioni. \u00c8 il primo produttore di telefonia mobile al mondo per vendite di unit\u00e0 nel primo trimestre del 2012, con una quota di mercato globale del 25,4%. \u00c8 anche il secondo produttore di semiconduttori al mondo per fatturato del 2011 (dopo Intel).\nSamsung Electronics \u00e8 quotata alla borsa valori della Corea (numero 005930).\nSamsung Engineering.\nSamsung Engineering \u00e8 una societ\u00e0 di costruzioni multinazionale con sede a Seul. \u00c8 stata fondata nel gennaio 1969. La sua attivit\u00e0 principale \u00e8 la costruzione di impianti di raffinazione del petrolio; impianti a monte di petrolio e gas; impianti petrolchimici e impianti a gas; impianti per la produzione dell'acciaio; centrali elettriche; impianti di trattamento delle acque; e altre infrastrutture. Nel 2011 ha realizzato un fatturato complessivo di 9.298,2 miliardi di won (\u20ac 7,31 miliardi)\nSamsung Engineering \u00e8 quotata alla borsa della Corea (numero 02803450).\nSamsung Everland.\nSamsung Everland copre i tre settori principali di Environment &amp; Asset, Food Culture e Resort.\nSamsung Fine Chemicals.\nSamsung Fine Chemicals \u00e8 quotata alla borsa della Corea (numero 004000).\nSamsung Fire &amp; Marine Insurance.\nSamsung Fire &amp; Marine Insurance \u00e8 una compagnia assicurativa generale multinazionale con sede a Seul. \u00c8 stata fondata nel gennaio 1952 come Korea Anbo Fire and Marine Insurance ed \u00e8 stata ribattezzata Samsung Fire &amp; Marine Insurance nel dicembre 1993. Samsung Fire &amp; Marine Insurance offre servizi che includono assicurazione infortuni, assicurazione auto, assicurazione infortuni, assicurazione incendio, assicurazione di responsabilit\u00e0 civile, assicurazione marittima, pensioni e prestiti personali. A marzo 2011 aveva operazioni in 10 paesi e 6,5 milioni di clienti. Samsung Fire &amp; Marine Insurance ha registrato nel 2011 una raccolta premi complessiva di $11,7 miliardi e un totale di $28,81 miliardi al 31 marzo 2011. \u00c8 il principale fornitore di assicurazioni generali in Corea del Sud. Samsung Fire \u00e8 quotata alla borsa di Corea dal 1975 (numero 000810).\nSamsung Heavy Industries.\nSamsung Heavy Industries \u00e8 una societ\u00e0 di costruzioni navali e ingegneria con sede a Seul. \u00c8 stata fondata nell'agosto 1974. I suoi prodotti principali sono navi portarinfuse, navi portacontainer, petroliere, navi da crociera, traghetti passeggeri, attrezzature per la movimentazione dei materiali in acciaio e strutture a ponte. Ha raggiunto un fatturato totale di 13.358,6 miliardi di won nel 2011 ed \u00e8 il secondo costruttore navale al mondo per fatturato (dopo Hyundai Heavy Industries).\nSamsung Heavy Industries \u00e8 quotata alla borsa della Corea (numero 010140).\nSamsung Life Insurance.\nSamsung Life Insurance Co., Ltd. \u00e8 una compagnia di assicurazione sulla vita multinazionale con sede a Seul. \u00c8 stata fondata nel marzo del 1957 come Dongbang Life Insurance e nel luglio del 1963 divenne una consociata del gruppo Samsung. L'attivit\u00e0 principale di Samsung Life \u00e8 la fornitura di assicurazioni sulla vita individuali e prodotti e servizi di rendita. A dicembre 2011 aveva operazioni in sette paesi, 8,08 milioni di clienti e 5.975 dipendenti. Samsung Life ha registrato vendite totali per 22.717 miliardi nel 2011 e un totale di attivit\u00e0 per 161.072 miliardi al 31 dicembre 2011. \u00c8 il principale fornitore di assicurazioni sulla vita in Corea del Sud.\nSamsung Life Insurance \u00e8 quotata alla borsa di Corea (numero 032830)\nSamsung Machine Tools.\nSamsung Machine Tools of America \u00e8 un distributore nazionale di macchine negli Stati Uniti. Samsung GM Machine Tools \u00e8 la sede principale della Cina, \u00e8 una societ\u00e0 incorporata legale SMEC.\nSamsung Medical Center.\nIl Samsung Medical Center \u00e8 stato fondato il 9 novembre 1994, con la filosofia di \"contribuire a migliorare la salute della nazione attraverso il miglior servizio medico, ricerca medica avanzata e sviluppo di personale medico eccezionale\". Il Samsung Medical Center \u00e8 costituito da un ospedale e un centro oncologico. L'ospedale si trova in un edificio intelligente con una superficie di oltre 200.000 metri quadrati e 20 piani fuori terra e 5 piani sotterranei, che ospita 40 dipartimenti, 10 centri specializzati, 120 cliniche speciali e 1.306 posti letto.\nIl Cancer Center con 655 letti ha 11 piani fuori terra e 8 piani sotterranei, con una superficie di oltre 100.000 metri quadrati. SMC \u00e8 un ospedale terziario gestito da circa 7.400 dipendenti, inclusi oltre 1.200 medici e 2.300 infermieri. Sin dalla sua fondazione, il Samsung Medical Center ha incorporato e sviluppato con successo un modello avanzato con il motto di diventare un \"ospedale incentrato sul paziente\", un nuovo concetto in Corea.\nSamsung SDI.\nSamsung SDI \u00e8 quotata alla borsa di Corea (numero 006400). Il 5 dicembre 2012, il regolatore antitrust dell'Unione Europea ha multato Samsung SDI e diverse altre importanti aziende per aver fissato i prezzi delle TV a tubi a raggi catodici della durata di quasi un decennio. SDI costruisce anche batterie agli ioni di litio per veicoli elettrici come la BMW i3 e nel 2015 ha acquisito l'impianto di batterie di Magna Steyr vicino a Graz. SDI ha iniziato a utilizzare il formato di cella \"21700\" nell'agosto 2015. Samsung prevede di convertire la sua fabbrica a G\u00f6d, in Ungheria, per fornire 50.000 auto all'anno.\nSamsung Securities.\nSamsung Securities \u00e8 quotata alla borsa valori della Corea (numero 016360).\nSamtron.\nSamtron era una consociata di Samsung fino al 1999 quando divenne indipendente. Successivamente, ha continuato a produrre monitor per computer e schermi al plasma fino al 2003, Samtron \u00e8 diventato Samsung quando Samtron era un marchio. Nel 2003 il sito web \u00e8 stato reindirizzato a Samsung.\nShilla Hotels and Resorts.\nL'Hotel Shilla (noto anche come \"The Shilla\") \u00e8 stato inaugurato nel marzo 1979, in seguito all'intenzione del compianto Lee Byung-chull, fondatore del gruppo Samsung. Ospitando numerose visite di stato ed eventi internazionali, ha svolto il ruolo di locomotiva per l'industria dei servizi in Corea con orgoglio e responsabilit\u00e0 come \"il volto che rappresenta il Gruppo Samsung\" e \"l'hotel che rappresenta la Corea\". L'Hotel Shilla mantiene l'eleganza e la tradizione di conquistare il cuore degli ospiti con l'obiettivo di diventare \"la migliore compagnia di ospitalit\u00e0\". Unendosi a LHW, \u00e8 alla pari con gli hotel pi\u00f9 lussuosi del mondo. Nel frattempo, ha aggiunto elementi di design modernista in cima al tetto, attraversando cos\u00ec delle modifiche per trasformarsi in uno spazio di vita premium. Inoltre, con il suo know-how come societ\u00e0 di servizi in background, ha avviato un'attivit\u00e0 di duty-free e ha costruito la sua immagine come la migliore societ\u00e0 di distribuzione globale. Inoltre, sta espandendo la propria attivit\u00e0 nella gestione commissionata di strutture per il fitness con hotel a cinque stelle in Corea e all'estero, nonch\u00e9 nel settore della ristorazione. Hotel Shilla promette di essere una societ\u00e0 di ospitalit\u00e0 di prestigio a livello globale che offre il miglior rapporto qualit\u00e0-prezzo facendo innovazioni creative e affrontando continuamente sfide.\nShilla Hotels and Resorts \u00e8 quotata alla borsa valori della Corea (numero 008770).\nS-1 Corporation.\nS-1 \u00e8 stata fondata come prima attivit\u00e0 specializzata in sicurezza in Corea nel 1997 e ha mantenuto la sua posizione ai vertici del settore con la costante volont\u00e0 di affrontare le sfide. S1 Corporation \u00e8 quotata alla borsa di Corea (numero 012750).\nJoint venture.\nLa Korea Agro-Fisheries Trade Corp., gestita dallo stato, ha avviato l'impresa, aT Grain Co., a Chicago, con altre tre societ\u00e0 sudcoreane, la Korea Agro-Fisheries che possiede il 55% di aT Grain, mentre Samsung C&amp;T Corp, Hanjin Transportation Co. e STX Corporation detengono ciascuna il 15%.\nBrooks Automation Asia Co., Ltd. \u00e8 una joint venture tra Brooks Automation (70%) e Samsung (30%), fondata nel 1999. L'impresa produce e configura localmente piattaforme di movimentazione di wafer sotto vuoto e moduli di porta di carico FOUP da 300 mm e progetta, produce e configura sistemi di caricamento atmosferico per display a schermo piatto.\nCompany POSS\u00a0\u2013 SLPC s.r.o. \u00e8 stata fondata nel 2007 come filiale di Samsung C&amp;T Corporation, Samsung C&amp;T Deutschland e la societ\u00e0 POSCO.\nSamsung Air China Life Insurance \u00e8 una joint venture 50:50 tra Samsung Life Insurance e China National Aviation Holding. \u00c8 stato fondato a Pechino nel luglio 2005.\nSamsung Biologics sar\u00e0 di propriet\u00e0 congiunta. Samsung Electronics Co. e Samsung Everland Inc. deterranno ciascuna una quota del 40% dell'impresa, con Samsung C&amp;T Corp. e Durham, con sede nella Carolina del Nord, Quintiles che detengono ciascuna il 10%. Contrarr\u00e0 la produzione di medicinali a base di cellule viventi e Samsung Group intende espandersi per produrre copie di farmaci biologici tra cui Rituxan, il trattamento della leucemia e del linfoma venduti da Roche Holding AG e Biogen Idec Inc.\nSamsung Bioepis \u00e8 una joint venture tra Samsung Biologics (85%) e la statunitense Biogen Idec (15%). Nel 2014, Biogen Idec ha accettato di commercializzare i futuri prodotti biosimilari anti-TNF in Europa attraverso Samsung Bioepis.\nSamsung BP Chemicals, con sede a Ulsan, \u00e8 una joint venture 49:51 tra Samsung e BP con sede nel Regno Unito, fondata nel 1989 per produrre e fornire prodotti chimici ad alto valore aggiunto. I suoi prodotti sono utilizzati in batterie ricaricabili e display a cristalli liquidi.\nSamsung Corning Precision Glass \u00e8 una joint venture tra Samsung e Corning, fondata nel 1973 per produrre e commercializzare vetri a tubo catodico per televisori in bianco e nero. Il primo impianto di produzione di substrati in vetro LCD della societ\u00e0 \u00e8 stato aperto a Gumi, in Corea del Sud, nel 1996.\nSamsung Sumitomo LED Materials \u00e8 una joint venture con sede in Corea tra Samsung LED Co., Ltd., un produttore di LED con sede a Suwon, in Corea e Sumitomo Chemical con sede in Giappone. La JV svolger\u00e0 attivit\u00e0 di ricerca e sviluppo, produzione e vendita di substrati in zaffiro per LED.\nSB LiMotive \u00e8 una societ\u00e0 mista 50:50 di Robert Bosch GmbH (comunemente nota come Bosch) e Samsung SDI fondata nel giugno 2008. La joint venture sviluppa e produce batterie agli ioni di litio per l'uso su veicoli ibridi, ibridi plug-in e veicoli elettrici.\nSD Flex Co., Ltd. \u00e8 stata fondata nell'ottobre 2004 come joint venture da Samsung e DuPont, una delle pi\u00f9 grandi aziende chimiche del mondo.\nSermatech Korea detiene il 51% delle sue azioni, mentre Samsung ne detiene il restante 49%. La societ\u00e0 americana Sermatech International, per un'azienda specializzata in processi di costruzione di aeromobili come saldatura speciale e brasatura.\nSiam Samsung Life Insurance: Samsung Life Insurance detiene una partecipazione del 37% mentre il Gruppo Saha detiene anche una partecipazione del 37,5% nella joint venture, con il restante 25% di propriet\u00e0 di Thanachart Bank.\nSiltronic Samsung Wafer Pte. Ltd, la joint venture tra Samsung e Siltronic, controllata al 100% da Wacker Chemie, \u00e8 stata ufficialmente aperta a Singapore nel giugno 2008.\nSMP Ltd. \u00e8 una joint venture tra Samsung Fine Chemicals e MEMC. MEMC Electronic Materials Inc. e una consociata del conglomerato coreano Samsung stanno costituendo una joint venture per costruire un impianto di silicio policristallino.\nSteco \u00e8 la joint venture fondata tra Samsung Electronics e la giapponese Toray Industries nel 1995.\nStemco \u00e8 una joint venture fondata tra Samsung Electro-Mechanics e Toray Industries nel 1995.\nToshiba Samsung Storage Technology Corporation (TSST) \u00e8 una joint venture tra Samsung Electronics e Toshiba del Giappone, specializzata nella produzione di unit\u00e0 disco ottico. TSST \u00e8 stata costituita nel 2004 e Toshiba detiene il 51% delle sue scorte, mentre Samsung ne detiene il restante 49%.\nDefunte.\nNel 1998, Samsung ha creato una joint venture statunitense con Compaq, chiamata Alpha Processor Inc. (API) - per aiutarlo a entrare nel mercato dei processori di fascia alta. L'obiettivo era anche quello di espandere il business dei chip non memory di Samsung fabbricando processori Alpha. All'epoca, Samsung e Compaq hanno investito $500 milioni in Alpha Processor.\nGE Samsung Lighting \u00e8 stata una joint venture tra Samsung e la filiale GE Lighting di General Electric. L'impresa venne fondata nel 1998 ed \u00e8 stata sciolta nel 2009.\nGlobal Steel Exchange \u00e8 stata una joint venture formata nel 2000 tra Samsung, la statunitense Cargill, il gruppo Duferco con sede in Svizzera e Tradearbed con sede in Lussemburgo (ora parte di ArcelorMittal), per gestire i loro acquisti e vendite online di acciaio.\nS-LCD Corporation era una joint venture tra Samsung Electronics (50% pi\u00f9 un'azione) e la Sony Corporation con sede in Giappone (50% meno un'azione) che \u00e8 stata fondata nell'aprile 2004. Il 26 dicembre 2011, Samsung Electronics ha annunciato che avrebbe acquisito tutte le azioni della Sony nell'impresa.\nSociet\u00e0 parzialmente possedute.\nAtl\u00e2ntico Sul.\nSamsung Heavy Industries possiede il 10% del costruttore navale brasiliano Atl\u00e2ntico Sul, il cui cantiere navale Atl\u00e2ntico Sul \u00e8 il pi\u00f9 grande cantiere navale del Sud America. Il \"Joao Candido\", la pi\u00f9 grande nave del Brasile, \u00e8 stato costruito dall'Atlantico su tecnologia con licenza di Samsung Heavy Industries. Le societ\u00e0 hanno un accordo di assistenza tecnica attraverso il quale il design industriale, l'ingegneria navale e altri know-how vengono trasferiti nell'Atlantico.\nDGB Financial Group.\nSamsung Life Insurance detiene attualmente una partecipazione del 7,4% nella societ\u00e0 bancaria sudcoreana DGB Financial Group, rendendola il principale azionista.\nCorning Inc..\nSamsung ha acquisito il 7,4% del produttore di Gorilla Glass Corning, siglando un accordo di fornitura a lungo termine.\nDoosan Engine.\nSamsung Heavy Industries detiene attualmente una partecipazione del 14,1% in \"Doosan Engine\", rendendola il secondo azionista.\nKorea Aerospace Industries.\nSamsung Techwin detiene attualmente una partecipazione del 10% in Korea Aerospace Industries (KAI). Altri importanti azionisti includono Korea Finance Corporation (26,75%), Hyundai Motor (10%) e Doosan (10%).\nMEMC KOREA.\nLa joint venture di MEMC con Samsung Electronics Company, Ltd. Nel 1990, MEMC ha concluso un accordo di joint venture per costruire un impianto di silicio in Corea.\nPantech.\nSamsung acquista il 10% del capitale del produttore di telefoni rivale Pantech.\nRambus Incorporated.\nSamsung attualmente possiede il 4,19% di Rambus Incorporated.\nRenault Samsung Motors.\nSamsung detiene attualmente il 19,9% del produttore automobilistico Renault Samsung Motors.\nSeagate Technology.\nSamsung possiede attualmente il 9,6% della Seagate Technology, rendendola il secondo azionista. In base a un accordo tra azionisti, Samsung ha il diritto di nominare un dirigente nel Consiglio di amministrazione di Seagate.\nSharp Corporation.\nSamsung possiede il 3% di Sharp Corporation, un'azienda rivale.\nSungJin Geotec.\nSamsung Engineering detiene una partecipazione del 10% in Sungjin Geotec, una societ\u00e0 di trivellazione petrolifera offshore che \u00e8 una filiale di POSCO .\nTaylor Energy.\nTaylor Energy \u00e8 una compagnia petrolifera americana indipendente che esercita attivit\u00e0 nel Golfo del Messico con sede a New Orleans, in Louisiana. Samsung Oil &amp; Gas USA Corp., filiali di Samsung, detiene attualmente il 20% di Taylor Energy.\nWacom.\nSamsung possiede il 5% di Wacom.\nPrincipali clienti.\nI principali clienti di Samsung includono:\nLoghi.\nIl colore di base nel logo \u00e8 il blu, che Samsung ha impiegato per anni, presumibilmente simboleggiando stabilit\u00e0, affidabilit\u00e0 e responsabilit\u00e0 sociale d'impresa.\nLogo audio.\nSamsung ha un logo audio, composto dalle note mi\u266dM, La\u266dM, Re\u266dM, mi\u266dM; dopo il tono mi\u266dM iniziale, \u00e8 il quarto perfetto di La\u266dM, il quinto perfetto di Re\u266dM, quindi un secondo maggiore per tornare al tono mi\u266dM iniziale. Il logo audio \u00e8 stato prodotto da Musikvergnuegen e scritto da Walter Werzowa.\nCarattere tipografico.\nNel luglio 2016, Samsung ha svelato il suo font SamsungOne, un carattere tipografico che sperava di dare un'identit\u00e0 visiva coerente e universale alla vasta gamma di prodotti Samsung. SamsungOne \u00e8 stato progettato per essere utilizzato in tutto il portafoglio diversificato di dispositivi Samsung, con particolare attenzione alla leggibilit\u00e0 di qualsiasi cosa, dai dispositivi pi\u00f9 piccoli come smartphone a TV o frigoriferi collegati pi\u00f9 grandi, oltre al marketing e alle pubblicit\u00e0 Samsung. La famiglia di caratteri supporta 400 lingue diverse con oltre 25.000 caratteri.\nSamsung Medical Center.\nSamsung dona circa 100 milioni di dollari l'anno al Samsung Medical Center, un fornitore di servizi sanitari senza scopo di lucro fondato dal gruppo Samsung nel 1994. Il Samsung Medical Center comprende il Samsung Seoul Hospital, il Kangbook Samsung Hospital, il Samsung Changwon Hospital, il Samsung Cancer Center e il Samsung Life Sciences Research Center. Il Samsung Cancer Center, situato a Seul, \u00e8 il pi\u00f9 grande centro di cura al cancro in Asia.\nSponsorizzazioni.\nNel 2013 Samsung Electronics spese circa 14 miliardi di dollari in pubblicit\u00e0 e marketing. Con il 5,4% delle entrate annue, questa \u00e8 una percentuale maggiore rispetto a qualsiasi delle 20 societ\u00e0 pi\u00f9 importanti del mondo per vendite (Apple nello stesso anno spese lo 0,6% e General Motors il 3,5%). Samsung \u00e8 diventata la pi\u00f9 grande inserzionista del mondo nel 2012, spendendo 4,3 miliardi di dollari, rispetto al miliardo di Apple. Il valore del marchio globale di Samsung di $39,6 miliardi \u00e8 inferiore alla met\u00e0 di quello di Apple."}
{"id": "261455", "revid": "347132", "url": "https://it.wikipedia.org/wiki?curid=261455", "title": "Giuseppe Cafasso", "text": "\u00c8 considerato uno dei santi sociali torinesi.\nBiografia.\nGiuseppe Cafasso nacque a Castelnuovo d'Asti, ora Castelnuovo Don Bosco, nel 1811 (quattro anni prima della nascita di Giovanni Bosco) da una famiglia contadina, modesta e profondamente religiosa; il padre era originario di Pino d'Asti, mentre la madre era di Castelnuovo. Frequent\u00f2 le scuole pubbliche del suo paese, per poi proseguire gli studi nel seminario di Chieri.\nDifficile era prevedere un futuro di oratore: a scuola andava abbastanza male ed inoltre il suo parlare era sommesso, ma divenne prete a 22 anni ed entr\u00f2 nel Convitto ecclesiastico di San Francesco, a Torino, fondato e guidato dal teologo Luigi Guala, dove i neo-sacerdoti potevano approfondire le loro conoscenze. Entrato come allievo, Cafasso vi rimase prima come insegnante, poi come direttore spirituale ed infine come rettore.\nNonostante la mancanza di una voce tonante, venne chiamato a predicare. Il suo aspetto era gracile, la sua colonna vertebrale deviata lo faceva apparire gobbo.\nDivenne amico di don Giovanni Bosco e lo consigli\u00f2, indirizzandolo ad aiutare i ragazzi poveri di Torino.\nAlcuni notabili gli proposero anche di candidarsi alla Camera, ma don Cafasso rinunci\u00f2, rispondendo \u00abNel d\u00ec del giudizio il Signore mi chieder\u00e0 se avr\u00f2 fatto il buon prete, non il deputato\u00bb.\nEra popolare a Torino, in particolare per l'aiuto offerto ai carcerati, anche col supporto morale alle loro famiglie. Venne definito \u00abil prete della forca\u00bb perch\u00e9 spesso si presentava alle esecuzioni capitali seguendo il condannato a morte fino al patibolo per abbracciarlo, farlo sentire amato e indurlo a riconciliarsi con Dio.\nMor\u00ec il 23 giugno 1860 a Torino. Beatificato nel 1925 da papa Pio XI, venne canonizzato da papa Pio XII nel 1947 e proclamato patrono dei carcerati e dei condannati a morte. I suoi resti si trovano all'interno del Santuario della Consolata di Torino.\nRiconoscimenti.\nUn monumento gli \u00e8 stato dedicato a Torino nel 1960 nello slargo di Corso Regina Margherita, denominato popolarmente \"Rond\u00f2 d'la forca\" perch\u00e9 in passato, dal 1835 al 1852 (e dal 1821 al 1834 nella vicina via Giulio) venivano qui eseguite le condanne a morte per pubblica impiccagione.\nNella citt\u00e0 di Torino gli \u00e8 dedicata una via in Borgata Rosa-Sassi Gli \u00e8 intitolata una parrocchia in Borgata Vittoria."}
{"id": "261460", "revid": "6923", "url": "https://it.wikipedia.org/wiki?curid=261460", "title": "Knocknarea", "text": "Knocknarea (\"Cnoc na R\u00edabh\" in gaelico irlandese) \u00e8 una collina irlandese molto caratteristica che domina il paesaggio occidentale della contea di Sligo. Assieme al vicino Benbulben forma un paesaggio unico e caratteristico della contea. Sebbene sia niente pi\u00f9 che una modesta collina in altezza, la sua relativa vicinanza al mare la fa ergere e spiccare notevolmente, tanto che gli abitanti non esitano a chiamarla colloquialmente \"the mountain\". La zona \u00e8 ricchissima di monumenti e resti del Neolitico.\nToponomastica.\nIl corrispettivo gaelico di Knocknarea, \"Knock na R\u00edabh\", significa 'Montagna della Luna' (\u2018Cnoc\u2019 significa collina o montagna e 'R\u00e9 ' significa \u2018luna\u2019). Il nome \u00e8 a volte interpretato in maniera errata come 'Collina dei Re', dato che la parola 'R\u00ed' (che significa appunto \"re\"), \u00e8 foneticamente uguale a 'R\u00e9' in gaelico: la \"Collina dei Re\" tuttavia non \u00e8 Knocknarea, ma Tara (\"Tara na R\u00ed\" appunto, \"Tara dei Re\").\nMorfologia.\nMorfologicamente Knocknarea \u00e8 una collina alta 327 metri quasi esclusivamente calcarea, dalla forma piuttosto originale e arrotondata, tanto da sembrare un monolite come Ulu\u1e5fu in Australia (di cui ricorda anche la forma, nonostante le dimensioni pi\u00f9 ridotte). L'altura spicca ed \u00e8 visibile anche da lontano, essendo situata sulla penisola di C\u00fail Irra che \u00e8 piatta e prossima al mare, separando le baie di Sligo e Ballysadare, mentre la \"montagna\" separa Strandhill e la sua rinomata spiaggia da Sligo.\nArcheologia.\nKnocknarea ospita molti reperti archeologici medievali e, soprattutto, preistorici.\nI famosi complessi monilitici di Carrowmore, ad esempio, sono situati in prossimit\u00e0 delle pendici della collina.\nPi\u00f9 collegato alla collina invece, \u00e8 il \"cairn\" a camera, chiamato \u2018Miosg\u00e1n Medbh\u2019 (\"Pezzo di burro di Medb\"), che svetta dalla cima di Knocknarea. Questo cairn \u00e8 uno dei pi\u00f9 larghi fra quelli a camera non scavati d'Europa, misurando circa 55 metri in larghezza e 10 in altezza. Il peso complessivo del materiale pietroso utilizzato per la sua realizzazione \u00e8 stato stimato in 40.000 tonnellate metriche.\nMedb (o Maeve) era la regina guerriera del Connacht nella mitologia celtica. Leggenda vuole che la donna sia stata seppellita in piedi ed adornata delle vestigia regali da battaglia, diretta verso nord in contrapposizione ai suoi nemici dell'Ulster. In realt\u00e0 il cairn \u00e8 pi\u00f9 vecchio della regina (teoricamente dell'Et\u00e0 del Ferro) dato che risale al Neolitico.\nSecondo tradizione, quando una persona comincia a scalare a piedi la collina deve prendere un sassetto qualora lo trova, e giunto alla fine lo deve riporrere su cairn, per poi esprimere un desiderio."}
