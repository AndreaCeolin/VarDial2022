{"id": "228607", "revid": "483325", "url": "https://it.wikipedia.org/wiki?curid=228607", "title": "Orfismo", "text": "L'orfismo \u00e8 un movimento religioso misterico, sorto in Grecia presumibilmente verso il VI secolo a.C. intorno alla figura di Orfeo, considerato il fondatore. \nLa figura di Orfeo \u2013 collegata a quella di un antico \"missionario\" greco in terra tracia, che vi perse la vita nel tentativo di trasferire il culto di Apollo\u2013 potrebbe essere precedente alla sua adozione da parte dei maestri religiosi orfici del VI secolo a.C.\nIl suo inserimento nelle correnti che si fanno eredi del suo nome \u00abera dovuta a qualcosa di pi\u00f9 che non ad un vago sentimento di venerazione per un grande nome dell'antichit\u00e0\u00bb; frutto, piuttosto, da una parte della necessit\u00e0 di ereditare le credenze sulla \"possessione\" divina, propria dell'esperienza dionisiaca, dall'altra della convinzione di dover prolungare quelle pratiche di \"purezza\", che erano proprie dei Misteri eleusini; tutto ci\u00f2 corrisponde ai due elementi fondanti delle dottrine orfiche:\n Nel mito, Orfeo, istruito dalle muse e da Apollo, \u00e8 maestro nel suonare la lira; dopo aver preso parte alla spedizione degli argonauti e aver tentato di riportare in vita la moglie Euridice, persuadendo Ade e Persefone con la sua musica, fallisce e viene poi ucciso da un gruppo di donne seguaci di Dioniso (il culto del quale viene dalla Tracia). La religione orfica \u00e8 appunto un addolcimento dei misteri dionisiaci: Dioniso \u00e8 figura centrale ma a differenza del dionisismo dove si pratica il sacrificio animale cruento (\"sparagm\u00f2s\"), le danze orgiastiche e si beve il vino nei riti, nell'orfismo la dieta carnea \u00e8 vietata, in quanto sgradita a Persefone per il ricordo dell'omicidio di Dioniso, divorato dai Titani e poi risuscitato, e quindi comportante l'impossibilit\u00e0 di entrare nei campi elisi nonch\u00e9 per la credenza nella metempsicosi in maniera simile al pitagorismo.\nFamosi orfici o vicini all'orfismo nel mondo greco-romano furono Platone, Socrate, Ovidio, Eraclito, Empedocle e Virgilio. Influenz\u00f2 la filosofia platonica, finendo per influenzare poi il neopitagorismo e il neoplatonismo e forse anche il cristianesimo, per poi essere riscoperto nella sua interezza dottrinale in ambienti esoterici e filosofici del Rinascimento.\nOrigine storica.\nPer quanto le tradizioni pi\u00f9 recenti lo indichino come \"Tracio\" \u00e8 opinione di alcuni studiosi, come William Keith Chambers Guthrie, che la figura di Orfeo vada piuttosto collegata a quella, non si sa quanto \"storica\", di un antico \"missionario\" greco in terra tracia che, nel tentativo di trasferire il culto di Apollo, perse la vita.\nOrigini dell'orfismo secondo Eric R. Dodds.\nNell'Orfismo si riscontra per la prima volta un inequivocabile riferimento a un'\"anima\" (\u03c8\u03c5\u03c7\u03ae, \"psych\u00e9\"), contrapposta al corpo (\u03c3\u1ff6\u03bc\u03b1 \"s\u014dma\") e di natura divina, resta per\u00f2 non chiara l'origine di questa nuova nozione. Eric R. Dodds ritiene di individuare questa origine nella colonizzazione greca del Mar Nero avvenuta intorno al VII secolo a.C. che consent\u00ec alla cultura greca di venire a contatto con le culture sciamaniche proprie dell'Asia centrale, in particolar modo con quella scita. Tale sciamanesimo fondava le proprie credenza sulle pratiche estatiche laddove per\u00f2 non era il dio a \"possedere\" lo sciamano quanto piuttosto era l'\"anima\" dello sciamano che aveva esperienze straordinarie separate dal suo corpo. Alla base di queste conclusioni, Dodds pone l'analisi di alcuni personaggi, degli \u1f30\u03b1\u03c4\u03c1\u03cc\u03bc\u03b1\u03bd\u03c4\u03b5\u03c2 (\"iatromanti\"), veggenti e guide religiose, che, come Abari, giunsero dal Nord in Grecia trasferendo il culto di Apollo Iperboreo; o anche di alcuni Greci come Aristea, il quale, originario dell'Ellesponto, si trasfer\u00ec, almeno idealmente, nel Nord, sede delle sue percezioni sciamaniche, cos\u00ec come un altro Greco d'Asia, Ermotimo di Clazomene. Questi personaggi erano talmente diffusi nell'Atene del VI-V secolo a.C. che Sofocle nell\"'Elettra\" vi allude senza la necessit\u00e0 di nominarli.\nInfluenza dell'orfismo nella storia religiosa europea.\nL'importanza dell'orfismo nella storia della cultura religiosa, e pi\u00f9 in generale nella storia del pensiero occidentale \u00e8 enorme. Da Pindaro in poi, appare la concezione \u2013 sconosciuta ai Greci \u2013 della natura divina dell'uomo, il quale alberga in s\u00e9 una parte mortale, umana, e una parte immortale e divina. \nIl testo di Pindaro che per primo riporta l'idea della natura divina della vita umana \u00e8 un frammento, il 131 b, che cos\u00ec recita:\nAnche se il concetto di \"psych\u00e9\", nella Grecia antica, rappresentava il soffio vitale che animava il corpo e quindi aveva una vaga connotazione supernaturale, il nuovo concetto di un'anima divina contrapposta al corpo mortale ed umano portava un'interpretazione puritana della vita e della religione. \nOrfeo.\nOrfeo \u00e8 considerato il fondatore dell'orfismo. Egli fonde in s\u00e9 l'elemento apollineo e dionisiaco: come figura apollinea \u00e8 il figlio o il pupillo del dio Apollo, che ne protegge le spoglie, \u00e8 un eroe culturale, benefattore del genere umano, promotore delle arti umane e maestro religioso; in quanto figura dionisiaca, egli gode di un rapporto simpatetico con il mondo naturale, di intima comprensione del ciclo di decadimento e rigenerazione della natura, \u00e8 dotato di una conoscenza intuitiva e nella vicenda stessa vi sono evidenti analogie con la figura di Dioniso per il riscatto dagli Inferi della Kore (\"fanciulla\", attributo di Persefone ma in questo caso riferito ad Euridice per Orfeo e alla madre Semele per Dioniso). Orfeo domina la natura selvaggia, i mostri, pu\u00f2 addirittura sconfiggere la morte temporaneamente (anche se nelle versioni pi\u00f9 celebri alla fine viene sconfitto perdendo la persona che doveva salvare, a differenza di Eracle, Demetra e Dioniso).\nIstruito dalle muse (tra cui sua madre Calliope) e dallo zio (o padre) Apollo, \u00e8 il pi\u00f9 grande musicista, tramite la sua lira; dopo aver preso parte alla spedizione degli argonauti, cerca di riportare in vita la moglie Euridice, persuadendo Ade e Persefone con la sua musica, ma fallisce per essersi voltato a guardarla prima dell'uscita (rompendo la condizione imposta); decide di abbandonare quindi l'amore e il culto dionisiaco, per dedicarsi alla musica e alla predicazione religiosa (per altri anche all'omoerotismo): per questo viene poi ucciso da un gruppo di menadi, donne seguaci di Dioniso. La sua lira viene posta fra le stelle, il corpo, smembrato come fu quello di Dioniso dai Titani, la testa (che continua a cantare) trasportata dal fiume e custodita e poi sepolta da Apollo, dalle muse o dalle ninfe, mentre la sua anima si ricongiunge ad Euridice, non nell'ade ma in un aldil\u00e0 beato.\nDivinit\u00e0 venerate.\nLe principali figure religiose orfiche, venerate attraverso la vita etica, sono tre divinit\u00e0 figlie di Zeus: Apollo, Dioniso e sua madre Persefone (anch'essa figlia di Zeus); e difatti come detto l'apollineo e il dionisiaco, vengono combinati nell'orfismo.\nL'orfismo si diffuse nel mondo romano dopo la proibizione dei baccanali; Ovidio e Virgilio parlano di Orfeo e delle dottrine orfiche (le divinit\u00e0 greche diventano quelle romane di Giove, Apollo, Bacco (Liber) e Proserpina) nelle \"Metamorfosi\", nelle \"Georgiche\" e nell\"'Eneide\".\nLe cosmogonie, le teogonie e le antropogonie orfiche.\nLa tradizione orfica, come quella mitologica greca, si dispone non secondo un modello unificato frutto di un sistema teologico, quanto piuttosto come un insieme di varianti. Cos\u00ec nella \"Storia della teologia\", testo andato perduto opera di Eudemo da Rodi, allievo di Aristotele, sarebbero state raccolte le varie teogonie come quelle di Omero, Esiodo, Orfeo, Acusilao, Epimenide, Ferecide, ma anche quelle non greche come le babilonesi, persiane e fenicie, a dimostrazione della presenza delle diverse tradizioni teogoniche e cosmogoniche che attraversavano il mondo greco.\nUna cosmogonia e teogonia di tipo \"parodistico\", ma di derivazione orfica la si riscontra in Aristofane (V-IV secolo a.C.) negli \"Uccelli\" (vv. 693-702). Tale brano \u00e8 ritenuto il testo pi\u00f9 antico attribuibile all'Orfismo, \u00abesso riproduce sinteticamente la forma scritta pi\u00f9 antica delle \"Teogonie\" orfiche, evocata anche da Platone, da Aristotele e trasmessa da Eudemo\u00bb.\nNel 1962 viene rinvenuto un rotolo di papiro all'interno di una tomba macedone collocata a Derveni (nei pressi di Salonicco) datata al IV secolo a.C. Per quanto semicarbonizzato parte del contenuto del papiro \u00e8 stato recuperato: conterrebbe un commento a una teogonia orfica e forse all'opera di Eraclito.\nIl testo di Derveni coincide per molti contenuti con un altro, presente nel trattato titolato \"Sul mondo\" (\"Peri kosmou\") datato alla prima met\u00e0 del I a.C. e attribuito allo [pseudo]-Aristotele. Un frammento, che richiama Eudemo da Rodi (IV secolo a.C.) riprende la Notte come origine di tutte le cose. Un'altra teogonia di stampo orfico \u00e8 quella attribuita a Ieronimo e a Ellanico, di datazione incerta e che viene riportata nel modo pi\u00f9 esauriente da Damascio nel VI secolo d.C. dove il Tempo (Chronos) (da non confondere con Kronos) genera l'uovo e da esso nasce un essere dall'aspetto sia femminile che maschile, con le ali d'oro, le teste del toro sui fianchi, un enorme serpente sul capo, questo essere conteneva in s\u00e9 tutti i semi delle creature future, il nome di questo essere nato dall'Uovo era Phanes (Protogono), anche chiamato Zeus o Pan (\u03a0\u03ac\u03bd). Un'ulteriore teogonia orfica emerge dai \"Discorsi sacri\" (\"hieroi logoi\", in ventiquattro rapsodie detta anche \"Teogonia rapsodica\"), di cui diversi autori neoplatonici riportano alcuni passi attribuiti a Orfeo, ma probabilmente frutto di una rielaborazione di materiale arcaico avvenuta tra il I e il II secolo d.C..\nNel complesso queste teogonie presentano un inizio caratterizzato da una sfera perfetta nella Notte cosmica, quindi, successivamente, ancora una totalit\u00e0 rappresentata da Phanes (Luce, \"vengo alla Luce\") androgino e con le ali dorate, completo in s\u00e9 stesso, tuttavia dai lineamenti irregolari, e, infine, da questa unit\u00e0 ancora perfetta un insieme di accadimenti conducono a dei processi di differenziazione. Quindi emerge Zeus in cui tutto viene riassorbito e rigenerato nuovamente per una seconda processione, dalla quale emerge Dioniso il quale, tuttavia, per una macchinazione di Era, sposa di Zeus, verr\u00e0 divorato dai Titani. Zeus irato scaglia contro costoro il fulmine: dalla fuliggine provocata dalla combustione dei Titani sorgono gli uomini composti dalla materia di questa, mischiata con la parte dionisiaca frutto del loro banchetto.\nNell'Orfismo, l'origine delle cose prende radice nella Notte e nell'Uovo primordiale che rappresenta l'unit\u00e0, il microcosmo. La dischiusura dell'uovo degrada l'unit\u00e0 dell'essere ed impone che al suo smembramento in pi\u00f9 elementi venga affiancata una ricerca di ricomposizione dell'unit\u00e0. Questo ritorno allo stato originario di purezza, presente unicamente alla nascita, \u00e8 rispecchiata dall'avvento del Dioniso orfico che riconquista lo stato di purezza perduto solamente alla sesta generazione.\nDioniso Zagreo.\nIn antropologia Dioniso rappresenta il mito della \"resurrezione del Dio ucciso\". La versione religiosa orfica della venuta al mondo di Dioniso ribattezza il dio col nome di Zagreo. Secondo Ovidio, Zagreo () \u00e8 il figlio che Ade, sotto forma di serpente, ebbe dalla moglie Persefone (o, secondo altre versioni, nato da Persefone e il padre Zeus) Tale nome appare per la prima volta nel poema dal VI secolo \"Alcmenoide\", nel quale si dice: \"Potnia veneranda e Zagreo, tu che sei sopra tutti gli dei\". Secondo Diodoro Siculo, i Cretesi consideravano Dioniso figlio di Ade, o Zeus, e Persefone e loro conterraneo. Di fatto gli epiteti di Dioniso a Creta erano Cretogeno, Ctonio, in quanto figlio della regina del mondo sotterraneo, e appunto Zagreo.\nSecondo questo mito, Zeus aveva deciso di fare di Zagreo il suo successore nel dominio del mondo, provocando cos\u00ec l'ira di sua moglie Era. Zeus aveva affidato Zagreo ai Cureti affinch\u00e9 lo allevassero. Allora Era si rivolse ai Titani, i quali attirarono il piccolo Zagreo offrendogli giochi, lo rapirono, lo fecero a pezzi e divorarono le sue carni. Le parti rimanenti del corpo di Zagreo furono raccolte da Apollo, che le seppell\u00ec sul monte Parnaso; Atena invece trov\u00f2 il cuore ancora palpitante del piccolo e lo port\u00f2 a Zeus.\nIn base alle diverse versioni:\nZeus pun\u00ec i Titani fulminandoli, e dal fumo uscito dai loro corpi in fiamme sarebbero nati gli uomini. Questa versione \u00e8 narrata anche da Nonno di Panopoli nelle \"Dionisiache\".\nNegli \"Inni orfici\" gli dei non emergono dal Caos o dalla Notte ma da Chronos come in altre teogonie orfiche; nell'elenco dei sovrani degli dei riportate negli \"Inni\", Dioniso \u00e8 il sesto, dopo Fanes, Notte, Urano, Kronos e Zeus); \"\u00abl'ultimo re degli dei, investito da Zeus; il padre lo pone sul trono regale, gli d\u00e0 lo scettro e lo fa re di tutti gli dei\u00bb\". Sempre negli \"Inni Orfici\", che differiscono sia dalle \"Dionisiache\" che dalla teogonia esiodea dalle \"Metamorfosi\" di Ovidio, per l'ordine cronologico, Dioniso viene fatto a pezzi dai Titani e ricomposto da Apollo. E, parlando della nascita di Dioniso: \u00abLa prima \u00e8 dalla madre [Persefone o Semele], un'altra \u00e8 dalla coscia [di Zeus, dopo la fine di Semele], la terza avviene quando, dopo che \u00e8 stato straziato dai Titani, e dopo che Rea ha rimesso insieme le sue membra, egli ritorna in vita\u00bb. Nelle altre versioni, nasce da Persefone come Zagreo, viene ucciso dai Titani, rinasce da Semele e poi cresce nella coscia del padre per poter completare la gravidanza dopo che Semele, ingannata da Era, \u00e8 stata fulminata e bruciata dallo splendore di Zeus. Dioniso viene perci\u00f2 chiamato \"il fanciullo dalla doppia porta\" o il nato due volte (\"dig\u00e8nes\").\nUn'antica etimologia popolare, farebbe risalire invece da \"di-agreus\" (perfetto cacciatore), il nome Zagreo.\nLa \"salvezza\" orfica e il \"bios orphikos\".\nSecondo l'antropogonia orfica, l'umanit\u00e0 prende origine nei resti dai Titani fulminati da Zeus, colpevoli di aver sbranato il dio Dioniso. \nQuesto mito \u00e8 al fondamento della dualit\u00e0 fra corpo e anima introdotta dall'Orfismo: Dioniso \u00e8 l'anima (tendenzialmente legata al bene), mentre i Titani sono il corpo (tendenzialmente legato al male) che va purificato.\nIl valore dell'anima immortale rispetto al valore del corpo che la imprigiona fa conseguire un nuovo paradigma rispetto ai valori dell'esistenza umana. Ma la morte di per s\u00e9 non porta la liberazione dell'anima immortale. Essa, per le dottrine orfiche, \u00e8 destinata a rinascere periodicamente (dottrina della reincarnazione o metempsicosi)..\nTale liberazione poteva essere conseguita, secondo gli orfici, seguendo una \"vita pura\", la \"vita orfica\" (\"bios orphikos\" \u1f48\u03c1\u03c6\u03b9\u03ba\u1f78\u03c2 \u03b2\u03af\u03bf\u03c2) dettata da una serie di regole non derogabili, la principale delle quali consiste nell'astinenza dalle uccisioni da cui consegue il rifiuto del culto sacrificale, implicando un'alimentazione a base di vegetali.\nConsiderando il rifiuto del sacrificio animale e la conseguente alimentazione vegetariana, l'unico atto di servizio divino per gli orfici, come per i pitagorici, resta l'offerta di incenso, preghiere e talvolta ascetismo; vi \u00e8 anche il rifiuto di mangiare fave (anche qui come nel pitagorismo) e uova, e di bere vino, o meglio, di ubriacarsi."}
{"id": "228608", "revid": "58775", "url": "https://it.wikipedia.org/wiki?curid=228608", "title": "Teoria dei valori estremi", "text": "La teoria dei valori estremi, in inglese Extreme Value Theory (EVT), \u00e8 una branca della statistica che studia le deviazioni estreme dalla porzione centrale di una distribuzione di probabilit\u00e0. La teoria si occupa, in contrapposizione con il teorema del limite centrale, di modellare la probabilit\u00e0 degli eventi estremi, cio\u00e8 degli eventi che hanno una bassa probabilit\u00e0 di verificarsi. I suoi risultati hanno una notevole rilevanza nella valutazione del rischio che caratterizza questi eventi rari, come ad esempio crolli della borsa valori e i disastri naturali, ma anche in molti campi dell'ingegneria.\nStoria.\nLe origini di questa teoria si possono far risalire a Nicolas Bernoulli, che nei primi anni del XVIII secolo lavor\u00f2 sul massimo scostamento rispetto a zero dei numeri generati da distribuzioni statistiche. Successivamente, altri scienziati studiarono le probabilit\u00e0 del verificarsi di eventi rari, ma \u00e8 solo nel 1927 che Maurice Ren\u00e9 Fr\u00e9chet ottiene il primo risultato della teoria alla teoria del valori estremi presentando la Distribuzione di Fr\u00e9chet. L'anno successivo, nel 1928, Ronald Fisher e Leonard Henry Caleb Tippett mostrano la distribuzione generalizzata dei valori estremi. Un contributo fondamentale alla teoria \u00e8 stato dato dal matematico tedesco Emil Julius Gumbel, che introdusse la distribuzione negli anni cinquanta.\nApplicazioni.\nApplicazioni della teoria dei valori estremi sono utilizzate nell'analisi della distribuzione di probabilit\u00e0 di fenomeni quali:"}
{"id": "228609", "revid": "767487", "url": "https://it.wikipedia.org/wiki?curid=228609", "title": "\u042e", "text": "La \u042e, minuscolo \u044e, chiamata ju, \u00e8 una lettera dell'alfabeto cirillico. Rappresenta la vocale iotizzata IPA . \u00c8 la penultima lettera dell'alfabeto cirillico nelle versioni dove compare.\nLa \u042e compare nella versione russa, ucraina, bielorussa, bulgara dell'alfabeto cirillico, e compare nelle versioni di altre lingue asiatiche che usano l'alfabeto cirillico.\nIn comune con altre lettere cirilliche, la \u042e deriva da un diagrafo, essendo una legatura di i\u017ee o i\u017eei (ora, \u0418) e uk (\u0478, non pi\u00f9 presente)."}
{"id": "228613", "revid": "200568", "url": "https://it.wikipedia.org/wiki?curid=228613", "title": "\u0425", "text": "La \u0425, minuscolo \u0445, chiamata cha, \u00e8 una lettera dell'alfabeto cirillico. Rappresenta la fricativa velare sorda IPA (il suono del \"ch\" tedesco di \"Bach\"). Ha la medesima forma della lettera dell'alfabeto latino X, ed \u00e8 derivata dalla lettera greca greca chi (\u03a7, \u03c7).\nTraslitterazione.\nPer la traslitterazione del russo, la lettera \u0425 presenta dei problemi in quanto il carattere per la traslitterazione scientifica (\"ch\") rischia di confondersi con la traslitterazione inglese di \u0427. Perci\u00f2 talvolta si alternano \"h\", \"ch\" e \"kh\", creando ulteriore confusione.\nPer la traslitterazione del bulgaro invece \u00e8 stato scelto un carattere definitivo, \"h\", che non \u00e8 stato scelto per il russo perch\u00e9 rischia di confondersi con la \"h\" dell'ucraino e del bielorusso che traslittera invece la \u0413."}
{"id": "228614", "revid": "396099", "url": "https://it.wikipedia.org/wiki?curid=228614", "title": "Distribuzione di Gumbel", "text": "&lt;/math&gt; dove formula_1\n | cdf = formula_2\n | media = formula_3\n | mediana = formula_4\n | moda = formula_5\n | varianza = formula_6\n | skewness = formula_7\n | curtosi = formula_8\n | entropia = formula_9\n | momgenfun = formula_10\n | funzcar = formula_11\nIn teoria delle probabilit\u00e0, la distribuzione di Gumbel o distribuzione del valore estremo di primo tipo, dall'inglese Extreme Value type 1 (EV1), \u00e8 una distribuzione di probabilit\u00e0 continua a due parametri formula_12 e formula_5 che viene usata per descrivere i valori estremi di una serie stocastica continua; il suo nome deriva dal fatto che fu sviluppata ed applicata ai valori estremi da Emil Julius Gumbel. \nLa funzione di densit\u00e0 di probabilit\u00e0 \u00e8 data da: \ndove:\no, equivalentemente, definendo: \nsi ha la forma pi\u00f9 compatta:\nLa funzione di ripartizione \u00e8 data da: \nApplicazioni notevoli di questa distribuzione sono le previsioni di eventi di piena o di siccit\u00e0 in idrologia o le previsioni di terremoti devastanti in geostatistica."}
{"id": "228615", "revid": "125294001", "url": "https://it.wikipedia.org/wiki?curid=228615", "title": "International Team", "text": "La International Team (IT) fu un editore di giochi italiano.\nStoria.\nFondata alla fine degli anni settanta da Nicola di Tella e Massimo Petrini, inizialmente si occup\u00f2 di puzzle, ma con l'arrivo di Marco Alberto Donadoni si iniziarono a pubblicare wargame e giochi da tavolo. Per poter essere facilmente esportati i giochi venivano in genere pubblicati con regolamenti oltre che in italiano anche in altre lingue (generalmente francese, tedesco e inglese). La ditta chiuse nel 1987.\nFu tra i primi e pi\u00f9 famosi editori di wargame italiano: nello stesso anno in cui cominci\u00f2 a pubblicare i primi giochi, in Italia \u00e8 apparso il wargame su mappa esagonale \"Corteo\" (ideato dal C.UnS.A., Collettivo Un Sacco Alternativo poi divenuto Cooperativa, e pubblicato da \"I Libri del No\"). Nonostante alcuni dei giochi prodotti dalla International Team fossero piuttosto sbilanciati e/o con alcune regole per certi \"esperti\" inverosimili, alcuni di questi (come \"VII Legio\" o \"Zargo's Lords\") sono rimasti nel cuore degli appassionati.\nOltre a pubblicare dei wargame standard la IT ha cercato spesso soluzioni originali, come l'uso di mappa mista quadrati/ottagoni anzich\u00e9 divisa ad esagoni per i wargame napoleonici (\"Austerlitz\", \"Waterloo\", \"Jena\") o la pubblicazione dell'ibrido gioco di ruolo/gioco da tavolo \"VII Legio\".\nGiochi pubblicati.\nNelle tabelle che seguono la colonna lingue si riferisce alle lingue in cui era disponibile il regolamento, secondo la seguente abbreviazione:\nWargame.\nNota: la colonna difficolt\u00e0 indica la difficolt\u00e0 del gioco secondo quanto indicato nel regolamento.\nGiochi di ruolo.\nL'International Team pubblic\u00f2 anche alcuni giochi che mescolavano elementi del gioco di ruolo con quelli del gioco da tavolo."}
{"id": "228617", "revid": "396099", "url": "https://it.wikipedia.org/wiki?curid=228617", "title": "Distribuzione generalizzata dei valori estremi", "text": "In teoria della probabilit\u00e0 la distribuzione generalizzata dei valori estremi (dall'inglese generalized extreme value distribution, in sigla GEV), o distribuzione di Fisher-Tippett, \u00e8 una famiglia di distribuzioni di probabilit\u00e0 che raccoglie la distribuzione di Fr\u00e9chet, la distribuzione di Weibull e la distribuzione di Gumbel (come caso al limite).\nQuesta famiglia \u00e8 comune nella teoria dei valori estremi, dove descrive il limite dei massimi formula_1 in una successione di variabili aleatorie indipendenti, secondo il teorema dei valori estremi.\nIl secondo nome con cui \u00e8 conosciuta deriva dagli statistici britannici Fisher e Tippett.\nDefinizione.\nUna distribuzione generalizzata dei valori estremi \u00e8 caratterizzata da tre parametri reali formula_2 con formula_3 e formula_4; il suo supporto dipende dai valori dei parametri.\nLa sua funzione di ripartizione \u00e8 definita come:\nper i valori di formula_6 che soddisfano:\nClassificazione.\nPrendendo\nla funzione di ripartizione pu\u00f2 essere scritta come:\nPer formula_10 la distribuzione \u00e8 una distribuzione di Fr\u00e9chet generalizzata di parametri formula_11\nPer formula_12 la distribuzione \"riprende\" una distribuzione di Weibull generalizzata di parametri formula_13, descrivendone la funzione di sopravvivenza; pi\u00f9 precisamente le due distribuzioni descrivono due variabili aleatorie opposte, formula_14 e formula_15.\nPer formula_16 la distribuzione non \u00e8 definita, ma al limite formula_17 si ottiene:\nche corrisponde alla distribuzione di Gumbel."}
{"id": "228619", "revid": "122902762", "url": "https://it.wikipedia.org/wiki?curid=228619", "title": "Scherma ai Giochi della XXII Olimpiade", "text": "La scherma alle Olimpiadi estive del 1980 fu rappresentata da otto eventi. Le gare si disputarono dal 22 luglio al 31 luglio nel Complesso sportivo del Club Sportivo Centrale dell'Esercito (nella parte nord-ovest di Mosca)."}
{"id": "228621", "revid": "1226", "url": "https://it.wikipedia.org/wiki?curid=228621", "title": "La cit\u00e9 des enfants perdus", "text": ""}
{"id": "228622", "revid": "547034", "url": "https://it.wikipedia.org/wiki?curid=228622", "title": "Still Life", "text": "Still life (in lingua inglese, natura morta) pu\u00f2 riferirsi a:"}
{"id": "228625", "revid": "53508", "url": "https://it.wikipedia.org/wiki?curid=228625", "title": "Carmina Burana", "text": "I Carmina Burana costituiscono un corpus di testi poetici medievali dell'XI e del XII secolo, prevalentemente in latino, tramandati da un importante manoscritto contenuto in un codice miniato del XIII secolo, il Codex Latinus Monacensis 4660 o Codex Buranus, proveniente dal convento di Benediktbeuern (l'antica \"Bura Sancti Benedicti\", fondata attorno al 740 da San Bonifacio nei pressi di Bad T\u00f6lz in Baviera). Il codice \u00e8 custodito nella Bayerische Staatsbibliothek di Monaco di Baviera.\nStruttura e contenuti.\nIl termine \"Carmina Burana\" venne introdotto dallo studioso Johann Andreas Schmeller nel 1847 in occasione della prima pubblicazione del manoscritto, da lui scoperto negli archivi della biblioteca di cui era il curatore. Tale codice comprende duecentoventotto componimenti poetici su centododici fogli di pergamena decorati con otto miniature. Sembra che tutte le liriche dovessero essere destinate al canto, ma gli amanuensi autori di questo manoscritto non riportarono la musica di tutti i canti poetici, cosicch\u00e9 si pu\u00f2 ricostruire l'andamento melodico solo per quarantasette di essi. Il codice \u00e8 suddiviso in sezioni:\nI testi (scritti soprattutto in latino, eccezion fatta per alcuni in alto tedesco medio, altri in provenzale antico e altri ancora maccheronici, ossia un misto di latino vernacolare con tedesco o francese) hanno argomenti evidentemente molto diversi tra loro e dimostrano la poliedricit\u00e0 della produzione goliardica. Se da un lato troviamo i ben noti inni bacchici, le canzoni d'amore ad alto contenuto erotico e le parodie blasfeme della liturgia, dall'altro emerge un moralistico rifiuto della ricchezza e la sferzante condanna verso la curia romana, della quale molti membri erano ritenuti sempre e solo dediti alla ricerca del potere.\nQueste parole dimostrano chiaramente come gli autori di questi versi (i cosiddetti \"clerici vagantes\") non fossero unicamente dediti al vizio, ma che si inserissero anche loro in quella corrente contraria alla mondanizzazione degli uomini di Chiesa. Tuttavia non sono contro la Chiesa come istituzione divina, anzi, il concetto \u00e8 dato per scontato in ogni canto. Nessun canto attacca la Chiesa cattolica, ma solo i suoi membri corrotti. D'altra parte la variet\u00e0 di contenuti di questo manoscritto \u00e8 anche indiscutibilmente ascrivibile al fatto che i vari \"carmina\" hanno autori differenti, ognuno con un proprio carattere, proprie inclinazioni e probabilmente propria ideologia, non trattandosi di un \"movimento letterario\" compatto e omogeneo nel senso moderno del termine.\nI testi originali sono inframmezzati da notazioni morali e didattiche, come si usava nel primo Medioevo, e la variet\u00e0 degli argomenti (specialmente religioso e amoroso, ma anche profano e licenzioso) e delle lingue adottate riassume le vicende degli autori, i \"clerici vagantes\", altrimenti detti goliardi (dal nome del mitico vescovo Golia (Pietro Abelardo)), che usavano spostarsi per motivi di studio tra le varie nascenti universit\u00e0 europee, assimilandone lo spirito pi\u00f9 concreto e terreno.\nLista dei Carme.\nSegue la lista dei Carme ordinati come da codice originale:\nLa musica nei Carmina Burana.\nMolti dei canti dei \"Carmina Burana\" sono scritti in \"campo aperto\", ovvero con neumi senza pentagramma, per cui se la melodia \u00e8 riconducibile al canto gregoriano il problema \u00e8 quello armonico e ritmico, in quanto manca qualunque indicazione. Per quanto un'interpretazione certa ed oggettiva sia oggi molto difficile e varie soluzioni possano essere valide, tra i pochi tentativi di una corretta interpretazione filologico-musicale si possono citare lo studio e le incisioni realizzate dal Clemencic Consort, da I Madrigalisti di Genova e dallo Studio der Fr\u00fchen Musik - Early Music Quartet di Thomas Binkley registrato nel 1964 (Teldec).\nL'opera teatrale di Carl Orff.\nNel 1937, il compositore tedesco Carl Orff music\u00f2 alcuni brani dei \"Carmina Burana\", realizzando un'opera omonima. Orff scelse di comporre una musica nuova, sebbene nel manoscritto originale fosse contenuta una traccia musicale per alcuni dei brani.\nLa prima rappresentazione fu l'8 giugno 1937 a Francoforte sul Meno, mentre la prima rappresentazione italiana si tenne al teatro alla Scala a Milano il 10 ottobre 1942.\nPer le sue caratteristiche pu\u00f2 essere definita anche \"cantata scenica\" ed ha il sottotitolo \"Cantiones profanae cantoribus et choris cantandae, comitantibus instrumentis atque imaginibus magicis\". L'opera non presenta una trama precisa e richiede tre solisti (un soprano, un tenore e un baritono), due cori (uno dei quali di voci bianche), mimi, ballerini e una grande orchestra (Orff ne ha composto anche una seconda versione dove l'orchestra \u00e8 sostituita da due pianoforti e percussioni).\nL'opera \u00e8 strutturata in un prologo e tre parti. Nel prologo c'\u00e8 \"O Fortuna\", l'invocazione alla Dea Fortuna sotto cui sfilano diversi personaggi emblematici dei vari destini individuali. Nella prima parte si celebra la \"Veris laeta facies\", ovvero il lieto aspetto della primavera. Nella seconda \"In taberna\", ovvero \"All'osteria\", si hanno prevalentemente canti goliardici; la terza parte - \"Cour d'amours\", cio\u00e8 \"Le corti dell'amore\" - contiene brani che inneggiano all'amore e che si concludono con il coro di grazie alla fanciulla (\"Ave, formosissima\"). Nel finale si ha la ripresa del coro iniziale alla Fortuna.\nQuest'opera fa parte del trittico teatrale di Orff \"Trionfi\" che, composto in periodi diversi, comprende anche i \"Catulli Carmina\" e il \"Trionfo di Afrodite\".\nBibliografia.\nL'originale:\nEdizione critica in tre volumi:\nL'ultima edizione critica con la riproduzione delle miniature:\nEdizione fac-simile del manoscritto:\nTraduzioni con commento in lingua italiana e testo latino a fronte:"}
{"id": "228627", "revid": "125170412", "url": "https://it.wikipedia.org/wiki?curid=228627", "title": "Numerologia", "text": "La numerologia \u00e8 quella branca dell'esoterismo che attribuisce ai numeri non solo un valore meramente quantitativo e matematico, ma anche soprattutto una qualit\u00e0, mettendoli in relazione con aspetti della natura e degli esseri umani. \nL'attribuzione di un valore simbolico ai numeri si definisce pi\u00f9 propriamente \"simbolismo numerico\" (anche se talvolta viene utilizzato il termine \"numerologia\") e include l'aritmologia; il termine \"numerologia\", invece, viene utilizzato per indicare sistemi culturali complessi, spesso basati su sistemi per assegnare un valore numerico ai nomi, e finalizzati principalmente alla divinazione.\nLa numerologia e la divinazione numerologica erano pratiche popolari nel mondo antico, soprattutto fra i seguaci di Pitagora, ma oggi sono considerate una pseudoscienza. Questo sviluppo \u00e8 storicamente simile a quello avuto dall'astrologia nei confronti dell'astronomia o dall'alchimia nei confronti della chimica.\nOrigini della numerologia.\nL'associazione di significati simbolici ai diversi numeri \u00e8 antichissima e universale. L'indiano Veda, il cinese \"Libro dei Mutamenti\" e l'egiziano \"Libro dei morti\" lo dimostrano.\nGli storici ritengono che la moderna numerologia abbia trovato ispirazione nell'antica Babilonia, ma derivi principalmente dalle concezioni di Pitagora (VI secolo a.C. Grecia) e dei suoi seguaci, soprattutto Filolao, secondo i quali: \u00abTutte le cose conosciute posseggono un numero e nulla possiamo comprendere e conoscere senza di questo\u00bb e \"il numero sarebbe la sostanza di tutte le cose\". Come riporta Aristotele nella Metafisica: \nLo sforzo dei Pitagorici per ricondurre a numeri particolarmente significativi le armonie celesti \u00e8 ben rappresentato dagli studi di Filolao, che conoscendo che il ciclo delle congiunzioni di Giove e Saturno dura circa 59 anni (in realt\u00e0 59,58), cerc\u00f2 di ricondurre a 59 anni anche i cicli della Luna. Egli afferm\u00f2 erroneamente che in 59 anni vi sono esattamente 729 mesi lunari sinodici proprio perch\u00e9 729 \u00e8 un numero ideale (la sesta potenza di 3) e volle ritrovare lo stesso numero speciale anche nella durata di un anno solare. Contando separatamente le notti e i giorni sostenne che l'anno solare \u00e8 costituito anch'esso da 729 periodi, bench\u00e9 l'anno cos\u00ec calcolato duri solo 364 giorni e mezzo. Le proposte di Filolao, assolutamente inadeguate a fini calendariali anche in relazione alle valide conoscenze astronomiche della sua epoca, ben rappresentano la fede pitagorica in una struttura matematica del mondo, anche se l'universo reale vi si adegua solo approssimativamente.\nLa scoperta pitagorica che la musica \u00e8 fondata su rapporti armonici colp\u00ec particolarmente Platone e tutta la cultura occidentale almeno sino a Keplero. Timeo \u00e8 un personaggio di due dialoghi di Platone, indicato come un filosofo pitagorico col cui aiuto viene descritto come il demiurgo avrebbe creato il mondo. Le proporzioni armoniche sarebbero state utilizzate sia per creare l'Anima del mondo tramite la mistura di contrari metafisici sia per disporre le orbite dei corpi celesti a opportune distanze. Sia per Pitagora che per Platone giocano un ruolo fondamentale i primi dieci numeri, ma fra questi soprattutto i primi quattro sui quali sono basati i rapporti armonici fondamentali (2:1; 3:2; 4:3) e che per Platone regolano la struttura sia dell'anima che dei fenomeni. Questi numeri, tuttavia, non sono numeri matematici, su cui eseguire operazioni, ma \"numeri ideali\" la cui natura \u00e8 esclusivamente concettuale. In altre parole il Due apre la strada a concetti come l'esistenza di coppie di opposti (limitato-illimitato; pari-dispari; ecc.) mentre il Tre, il pi\u00f9 piccolo numero non divisibile in parti uguali, rende possibile il concetto di maggiore e minore, ecc. Bench\u00e9 non ci siano giunte opere di Pitagora sappiamo da Aristotele e da Plutarco il suo interesse per il valore simbolico anche di numeri superiori al 10, fra cui, ad esempio, il 17, che svolger\u00e0 un ruolo fondamentale nel corpus alchemico Geberiano.\nL'idea pitagorica che dietro le apparenze del mondo si celi una struttura matematica ha affascinato gli studiosi fino all'epoca attuale, anche se, come mostra Walter Burkert, negli albori del pensiero scientifico in cui i Greci mossero i primi passi verso una comprensione razionale del mondo e un'interpretazione quantitativa delle scienze naturali, Pitagora non rappresent\u00f2 l'avvio verso il nuovo sapere ma la sopravvivenza o la rinascita di antiche tradizioni pre-scientifiche fondate esclusivamente sull'autorit\u00e0 semi-religiosa a lui attribuita dai suoi discepoli. Il detto \"Ipse dixit\" nacque proprio per caratterizzare il rapporto reverenziale dei suoi discepoli col loro maestro.\nSviluppo e diffusione del pitagorismo e influsso della numerologia.\nLe idee numerologiche dei pitagorici affascinarono il mondo antico anche se spesso vennero rigettate a favore di un pi\u00f9 elaborato platonismo e in altri casi furono banalizzate nell'utilizzo sconclusionato di concetti numerologici. Esse, comunque, si diffusero nei secoli successivi in tutta la cultura occidentale influenzando Filone di Alessandria, i primi scrittori cristiani, la filosofia neoplatonica di Plotino, l'antico gnosticismo e successivamente la Kabbalah ebraica. Pur nella perdita delle fonti originali, sono giunti sino a noi molti brevi testi dei primi secoli d.C. i cui autori sembrano attingere a una stessa fonte della fine del II secolo a.C. Oltre a Filone occorre ricordare Nicomaco di Gerasa, Teone di Alessandria. Anatolio di Laodicea, Macrobio, Marziano Capella, Calcidio, Favonio Eulogio e Giovanni Lido.\nCon l'avvento del Cristianesimo in occidente l'eredit\u00e0 neopitagorica prese diverse strade. Il \"pitagorismo\" di Platone venne adottato da una parte della tradizione teologica antica e grazie a Sant'Agostino d'Ippona (354-430) guid\u00f2 il pensiero filosofico cristiano fino all'avvento della filosofia scolastica. Anche per Agostino i numeri costituiscono l'ossatura della realt\u00e0 perch\u00e9 tutte le cose \"formas habent quia numeros habent; adime illis haec, nihil erunt\". La pratica, invece, della divinazione numerologica venne classificata fra le superstizioni, assieme all'astrologia e a ogni forma di magia, e perci\u00f2 venne condannata come un reato civile. La divinazione numerologica, tuttavia, sopravvisse e venne coltivata nel mondo arabo e da l\u00ec ritorn\u00f2 in occidente nei primi secoli del nuovo millennio.\nNell'esegesi biblica, infine, il pitagorismo favor\u00ec lo sviluppo di interpretazioni allegorizzanti pi\u00f9 involute rispetto al tradizionale simbolismo numerico della Bibbia, originatosi direttamente nel mondo semitico sin dall'antichit\u00e0 pi\u00f9 remota. La confluenza della tradizione pitagorico/platonica con quella giudaico/cristiana determin\u00f2 il fiorire nell'et\u00e0 tardo-antica e medievale di una letteratura di \"aritmetica speculativa\" o aritmologia, interessata ad associare nel curriculum di studi all'aritmetica vera e propria l'indagine dei presupposti significati simbolici attribuibili al numero.\nCol Rinascimento il pitagorismo si diffuse maggiormente in Occidente. La riscoperta delle tradizioni greca e araba port\u00f2 alla necessit\u00e0 di una sintesi, compito affrontato da Pietro Bongo, morto nel 1601, con un'opera che ebbe larga diffusione in Europa. Si tratta di un'enciclopedia sui misteri e la simbologia dei numeri, a partire dall'uno per arrivare al miliardo, con alcune omissioni, le cui ragioni sono difficili da comprendere.\nUn importante esempio dell'influenza della numerologia nella letteratura inglese \u00e8 il discorso The Garden of Cyrus di Sir Thomas Browne del 1658. L'autore in questa occasione illustr\u00f2 il numero 5 e relativo schema geometrico a quinconce per l'arte, natura e misticismo. Il Discorso \u00e8 un esempio dell'influenza del pensiero Pitagorico nella filosofia inglese.\nSignificato esoterico attribuito ai numeri.\nNel Rinascimento, quando i numeri erano utilizzati e studiati in dettaglio per la musica, la poesia e l'architettura, l'associazione, per analogia, dei significati a specifici numeri era molto pi\u00f9 dettagliata e ricca dell'attuale sintesi moderna.\nZero.\nIn numerologia lo Zero non si considera, perch\u00e9 gli \u00e8 stato assegnato lo status di numero in epoca relativamente recente.\nUno.\nUno \u00e8 il primo numero usato per contare e quindi gli \u00e8 riconosciuto un grande potere; senza di esso non ci sarebbe il sistema numerico cos\u00ec come lo conosciamo. Ogni sistema numerico che possiamo immaginare ha il suo punto d'inizio. Spesso \u00e8 visto come l'origine di tutte le cose e rappresenta la perfezione, l'assoluto e la divinit\u00e0 nelle religioni monoteiste. L'Uno \u00e8 la sorgente di ci\u00f2 che esiste, di ci\u00f2 che \u00e8 altro dall'Uno: da esso emanano le forme, le dimensioni, i colori, le direzioni, lo spazio, quindi il tempo, dunque la diversit\u00e0. L'Uno \u00e8 il punto, la retta (l'asse), la sfera. Nell'Uno coesiste il Tutto inespresso e indifferenziato dal quale rimarr\u00e0 necessariamente distinto; in tal senso \u00e8 Pienezza, Completezza, cio\u00e8 Perfezione. In ambito mistico presso molte culture \u00e8 concepito come punto di attracco per lo spirito dell'uomo Degno, Illuminato, Consapevole che vi si abbandona in un anelito di perfezione nel tentativo di ritornare all'Origine. \u00c8 considerato un numero maschile, il principio attivo e materiale della creazione. Anche detto motore primo.\nDue.\nDue pu\u00f2 avere molti significati, rappresentanti, da un lato, associazioni e interazioni con gli altri e, dall'altro polarit\u00e0 differenti e contrapposizione. Nel simboleggiare associazione, il Due implica che i risultati individuali non sono realistici, in quanto solo attraverso la cooperazione e il lavoro di squadra tali risultati sono perseguiti in modo migliore. Mentre la dualit\u00e0 \u00e8 richiesta per la formazione della vita delle specie viventi che si riproducono in modo sessuato, \u00e8 anche vista nella sua accezione negativa come contrasto al perfetto e unificante numero Uno. Due rappresenta le polarit\u00e0 distinte quali bene e male, bianco e nero, maschio e femmina, destra e sinistra. Un polo non pu\u00f2 esistere senza l'altro; questa idea di complementarit\u00e0 \u00e8 meglio simboleggiata dal Tao Yin-Yang. Le polarit\u00e0 possono anche creare conflitto e discordia. Nella valenza positiva, Due pu\u00f2 essere considerato femminile, intuitivo e corrisponde all'istinto di protezione. Nella valenza negativa, Due pu\u00f2 essere avido, soffocante e frustrante. L'aspetto frustrante \u00e8 derivato dalla delusione e dall'insoddisfazione dello spirito umano a cui venga sempre negata la prima posizione.\nTre.\nTre \u00e8 considerato il numero del potere, con riferimenti diversi nelle varie religioni. Nell'esoteria e nella mistica raffigura il triangolo. Il numero tre simboleggia inoltre, La Creazione, in Arte ed Esoterismo\nQuattro.\nQuattro deriva il suo significato da molte fonti. \u00c8 il primo numero pari non primo, e il tetraedro, la pi\u00f9 semplice figura solida, ha quattro facce. Da quest'ultima interpretazione viene quindi associato alla materia e alla Terra in particolare, cos\u00ec come la Terra \u00e8 legata ai quattro punti cardinali (Nord, Sud, Ovest ed Est). Un altro concetto legato a questo numero riguarda il tempo in quanto l'anno \u00e8 diviso in quattro stagioni, i mesi hanno all'incirca quattro settimane e, secondo un punto di vista Cristiano, la vita di Ges\u00f9 \u00e8 raccontata tramite quattro Vangeli, ognuno dei quali \u00e8, a sua volta, legato ai quattro classici elementi alchemici di fuoco, aria, terra e acqua. Pi\u00f9 in specifico il Vangelo di San Matteo \u00e8 associato alla terra (in quanto insiste sull'incarnazione del Cristo nella sua forma terrena), il Vangelo di San Marco \u00e8 associato all'acqua (poich\u00e9 enfatizza l'importanza del battesimo), il Vangelo di San Giovanni \u00e8 associato al fuoco (in quanto \u00e8 quello pi\u00f9 \"spirituale\"), mentre il Vangelo di San Luca \u00e8 associato all'aria (in quanto \u00e8 il pi\u00f9 \"lungo\"). Nella religione ebraica il Quattro simboleggia il Tetragramma biblico, cio\u00e8 le quattro lettere che compongono il nome di Dio e che sono tanto sacre da non poter essere pronunciate da nessuno. Nella numerologia cinese (cos\u00ec come in altre lingue orientali) la parola \"quattro\" \u00e8 una omonima della parola \"morte\" e quindi il numero viene considerato sfortunato. Nella sua valenza positiva il Quattro rappresenta l'essere pratico (o \"terra-terra\"), mentre il fatto che sia il primo numero pari non primo lo lega a una personalit\u00e0 composita che trae idee da fonti diverse e spesso in conflitto per elaborare un fiero modo di pensare \"fuori dal coro\". il Quattro comanda gli elementi della terra.\nCinque.\nCinque \u00e8 collegato alla consapevolezza dei cinque sensi cos\u00ec come alla protezione. Rappresenta anche il servizio agli altri. In quanto numero delle dita della mano, il cinque indica il potere dell'uomo. Questo significato si riflette nella matematica a base 10 (visto come doppio cinque), nelle costruzioni militari a forma di pentagono o di stella a cinque punte, nello stesso pentacolo. il 5 comanda il sole e le stelle.\n\u00c8 un numero dalle molte facce che collega lo stato fisico alla salute mentale, che governa l'abilit\u00e0 di pensare chiaramente e la capacit\u00e0 intellettuale. Rappresenta l'apertura a nuove idee ed esperienze, \u00e8 altamente analitico e ha l'abilit\u00e0 di pensare in modo critico, ma pu\u00f2 ponderare cos\u00ec eccessivamente un problema da fargli perdere significato. \u00c8 la ricerca della libert\u00e0, dell'avventura.\nSei.\nSei \u00e8 relativo al tatto, alla bellezza e all'armonia. Il Sei possiede carisma, grazia, la possibilit\u00e0 di conversare con tutti, la diplomazia, la capacit\u00e0 di costruire relazioni in incontri a due. Tratta delle cose da cui si \u00e8 attratti o da cui si trae piacere. Denota perfezionismo in quanto le operazioni 1+2+3 e 1X2X3 lo danno come risultato. Nella sua valenza positiva \u00e8 associato ad una piccola somma di denaro ed \u00e8 considerato il numero madre/padre. Nella sua valenza negativa \u00e8 associato alla gelosia, all'infedelt\u00e0, all'amarezza e alla vendetta. Inoltre all'interno della numerologia cristiana il 666 \u00e8 simbolo della perfetta imperfezione e del diavolo (Satana).\nSette.\nSette \u00e8 considerato un numero spirituale in quanto \u00e8 illusivo e contiene veli che devono essere scoperti, uno dopo l'altro, per arrivare all'illuminazione ultima. Sette \u00e8 detto sacro in quanto la settimana \u00e8 composta da sette giorni, in Genesi la creazione \u00e8 stata eseguita in sette giorni, l'antico sistema solare consisteva di sette pianeti, il corpo umano consiste di sette plessi o Chakra e qualche versione della Cabala \u00e8 composta da sette sephirot. Nella sua valenza positiva possiede le qualit\u00e0 della consapevolezza nel sogno, nella spiritualit\u00e0 e nella sfera psichica. Nella cultura di massa \u00e8 il numero porta fortuna\nOtto.\nOtto \u00e8 considerato un numero di influenza karmica che richiede il pagamento di debiti contratti nella vita attuale o in una vita precedente. Rappresenta un lavoro profondo e le lezioni imparate attraverso l'esperienza e pu\u00f2 quindi risultare un numero \"difficile\" per le restrizioni imposte dalla sua natura. Pi\u00f9 di ogni altro numero l'Otto rappresenta la ricerca di denaro e successo materiale, ma la sua natura implica il confrontarsi con rischi estremi e molti capovolgimenti di vita. Considerato l'importanza ai massimi livelli data alla reputazione e alla posizione sociale, coloro che ricadono in modo preminente sotto l'Otto dovranno condurre una vita onesta, in quanto ogni imprudenza sar\u00e0 quasi certamente resa pubblica nel modo meno lusinghiero. Sebbene l'Otto nella cultura cinese sia considerato di buon auspicio, nella numerologia cinese non gli \u00e8 assegnata particolare importanza.\nNove.\nNove era considerato un numero sacro dagli antichi e, di conseguenza, non venne associato a nessuna lettera dell'alfabeto caldeo. Rappresenta il cambiamento, l'invenzione e la crescita attraverso l'ispirazione. Nove \u00e8 umanitario ed \u00e8 stato ritenuto di particolare importanza dal fatto che occorrono nove mesi del calendario per la gestazione di un bambino. Nove rappresenta infine la perfezione numerica attraverso esempi come la prova del nove, dove il risultato di un'operazione aritmetica di moltiplicazione o divisione \u00e8 corretto a meno di un multiplo di nove.\nDieci.\nDieci \u00e8 la rappresentazione di Uno in una \"ottava\" maggiore e significa la fine di un importante ciclo dal quale scaturir\u00e0 un cambio di circostanze. Dieci porta con s\u00e9 una grande carica di significato esoterico che \u00e8 reso evidente dal fatto che una gravidanza dura dieci mesi lunari, in molte versioni della Cabala ci sono dieci sephirot, il sistema numerico pi\u00f9 utilizzato al mondo \u00e8 quello decimale. Le persone hanno dieci dita che usano per contare, portando ad una innata adozione del Dieci come base nel sistema numerico intuitivo. Da notare che Dieci \u00e8 considerato un numero moderno di completamento perch\u00e9 \u00e8 solo negli ultimi secoli che \u00e8 stato utilizzato come blocco base di sistemi numerici, valuta e misura. Quando Dieci sostitu\u00ec Dodici come il numero supremo, port\u00f2 un cambio negli schemi mentali umani rendendoli pi\u00f9 scientifici nell'approccio a questioni di natura esoterica. (I sostenitori di Dodici sono in disaccordo con quest'ultima affermazione). Il Dieci era sacro ai Pitagorici, che amavano rappresentarlo tramite la Tetratkys (una sorta di triangolo equilatero composto da 10 punti:la base di 4, poi a salire 3 2 1). Per i Pitagorici dieci erano anche le entit\u00e0 celesti: Sole, Luna, Terra, i cinque pianeti visibili a occhio nudo: Mercurio, Venere, Marte, Giove e Saturno, il Cielo delle stelle fisse pi\u00f9 l'Antiterra: un pianeta invisibile perch\u00e9 in opposizione alla Terra rispetto al sole.\nUndici.\nUndici \u00e8 il numero Due in una ottava maggiore ed \u00e8 considerato un numero maestro (il secondo numero maestro \u00e8 il 22). Undici \u00e8 considerato la via della consapevolezza spirituale e la conoscenza oltre la comprensione altrui. Porta con s\u00e9 vibrazioni psichiche e ha una uguale presenza di propriet\u00e0 maschili e femminili. \u00c8 anche associato ad apertura mentale, intuizione, idealismo e visione. Nella sua valenza negativa (proprio dovuto al grande potere di consapevolezza spirituale e all'acuto senso di sensibilit\u00e0) \u00e8 associato al tradimento di nemici segreti.\nDodici.\nDodici \u00e8 il numero Tre in una ottava maggiore ed indica un gran livello di comprensione e saggezza. La maggior parte della sua esperienza deriva dall'esperienza di vita, che permette ad un senso di calma di prevalere anche nelle situazioni pi\u00f9 turbolente. Dodici era molto significativo nella vita umana antica per il fatto delle dodici trib\u00f9 di Israele, dei dodici discepoli che seguivano Ges\u00f9, dei dodici segni zodiacali e delle dodici ore in cui \u00e8 diviso un orologio. \u00c8 considerato il numero antico del completamento come segnale della fine della fanciullezza ed ingresso nella vita adulta. In pi\u00f9 sistemi numerici e di misura antichi erano basati su Dodici, ne sono esempio la dozzina, lo scellino (12 pence) il piede (che misura 12 pollici).\nTredici.\nTredici \u00e8 il numero Quattro in una ottava maggiore ed \u00e8 uno in pi\u00f9 di Dodici, l'antico numero della completezza. Tredici \u00e8 associato il significato della fine di un ciclo, dal fatto che ci sono tredici mesi lunari in un anno e tredici sono i segni nell'astrologia celtica e dei nativi americani. Mentre Tredici predice nuovi inizi, significa anche che i vecchi sistemi devono terminare per favorire le trasformazioni richieste. Visto come 12+1 \u00e8 il numero dell'iniziato, in quanto una ottava musicale cromatica \u00e8 composta da 13 suoni differenti (anche se il primo e l'ultimo sono la stessa nota ma in ottave diverse). Nella geometria sacra Tredici simboleggia l'eterna distruzione e creazione della vita. Tredici ha anche un significato astrologico in quanto la somma dei primi 13 numeri d\u00e0 come risultato 91 che \u00e8 il numero di giorni di una stagione.\nValore numerico e simbolico delle lettere dell'alfabeto.\nI numerologi ritengono che ogni lettera dell'alfabeto inglese abbia un suo particolare carattere, che pu\u00f2 essere meglio descritto associandola ad un valore numerico, che semplifica i calcoli:\nOgni lettera di una certa parola contribuisce ad aggiungere un particolare aroma o colore che contribuisce a chiarirne il significato: specialmente quando la lettera \u00e8 l'iniziale dalla parola o \u00e8 ripetuta molte volte nella parola stessa. La lettera iniziale di una parola, consonante o vocale, \u00e8 quella che contribuisce maggiormente a rivelare il reale significato della parola o del nome. Esiste una corrente di pensiero che associa ad ognuna delle ventun lettere dell'alfabeto italiano la corrispondente lamina degli arcani maggiori dei tarocchi, in questo modo la A risulta legata al Bagatto, la B alla Papessa e cos\u00ec via, incentrando il significato delle lettere su questa corrispondenza. La carta che resta slegata a qualunque lettera \u00e8 il Matto il cui significato divinatorio risulta piuttosto particolare e con pi\u00f9 di un significato, risulta infatti la fine e il principio del mazzo allo stesso tempo.\nNumerologia e astrologia.\nAlcuni astrologi ritengono che esista una relazione tra alcuni numeri e i pianeti del nostro sistema solare. Un collegamento venne creato da Cornelio Agrippa (1486 \u2013 1535), che descrisse in gran dettaglio nel libro II del suo \"Filosofia Occulta\" i quadrati magici, definendoli \"tavole sacre dei pianeti e dotate di grandi virt\u00f9, poich\u00e9 rappresentano la ragione divina, o forma dei numeri celesti\".\nNella cultura di massa.\nDurante la Million Man March nel 1995, Il ministro Louis Farrakhan fece numerosi riferimenti al numero \"19\" durante un suo discorso; \nNel film \"\u03c0 - Il teorema del delirio\", il protagonista \u00e8 alla ricerca di uno schema numerico nascosto nella borsa valori e nella Torah.\nLa band inglese Inkubus Sukkubus cambi\u00f2 il nome da 'Incubus Succubus' su consiglio di un amico che disse loro che secondo la numerologia la prima parola del nome, stava portando sfortuna al gruppo.\nLa serie TV \"Lost\" contiene una sequenza di numeri: 4 8 15 16 23 42.\nIn molti paesi alcuni numeri hanno valore positivo di buon augurio altri negativo di sfortuna. In molti paesi, compresa l'Italia negli alberghi non esiste la camera numero 17 che viene chiamata camera 16/bis.\nNella puntata 9x13 della serie TV X-Files si fa riferimento alla numerologia."}
{"id": "228628", "revid": "24258", "url": "https://it.wikipedia.org/wiki?curid=228628", "title": "Teorema di Tanyama-Shimura", "text": ""}
{"id": "228629", "revid": "1543377", "url": "https://it.wikipedia.org/wiki?curid=228629", "title": "Latte macchiato", "text": "Il latte macchiato (un'alternativa al caffellatte) \u00e8 una bevanda calda di origine italiana che consiste in due strati: crema di latte e caff\u00e8 espresso oppure latte, crema di latte e un po' di caff\u00e8 (non pi\u00f9 d 20 cl) quanto basta a macchiare la panna che si trova in alto ma senza arrivare al latte che si trova sotto.\nPer la preparazione si versa in un bicchiere alto il latte montato e, dopo qualche attimo, si unisce il caff\u00e8 espresso."}
{"id": "228630", "revid": "2881", "url": "https://it.wikipedia.org/wiki?curid=228630", "title": "La condanna di Amina Lawal", "text": ""}
{"id": "228631", "revid": "367445", "url": "https://it.wikipedia.org/wiki?curid=228631", "title": "Pablo Escobar", "text": "Conosciuto come \"Il Re della cocaina\", \u00e8 considerato essere stato il criminale pi\u00f9 ricco in assoluto, con un patrimonio stimato di oltre 76 miliardi di dollari nei primi anni 80; patrimonio aumentato in seguito, con una media di guadagno che si aggirava intorno ai 90 milioni al giorno, ovvero pi\u00f9 di 30 miliardi l'anno. \nAncora oggi \u00e8 classificato come il pi\u00f9 potente e ricco narcotrafficante della storia superando, alla guida del cartello di Medell\u00edn, il cartello di Sinaloa, di Cal\u00ed e di Guadalajara.\n\u00c8 stato anche il pi\u00f9 sanguinario, responsabile diretto e mandante della morte di un numero imprecisato di forze di polizia colombiane, agenti statunitensi, civili e 4 persone candidate in politica. Nel 1982 ha inoltre avuto una breve carriera politica, venendo eletto alla Camera dei rappresentanti della Colombia.\nBiografia.\nPrimi anni.\nPablo Emilio Escobar Gaviria nacque a Rionegro, il terzo di sette figli dell'agricoltore Abel de Jes\u00fas Escobar Echeverri e Hermilda Gaviria, un'insegnante di scuola elementare. Da adolescente crebbe per le strade di Medell\u00edn. Cominci\u00f2 la sua carriera criminale commettendo piccoli furti e truffe. Escobar a 13 anni entr\u00f2 a far parte di un movimento di cultura giovanile noto come Nadaismo (una sorta di dadaismo in versione colombiana) che incoraggiava i giovani a sfidare l'ordine stabilito e a disobbedire ai genitori. Parte di questo movimento di controcultura prevedeva la sperimentazione di droghe, portando il futuro boss della droga a prediligere l'uso della marijuana che non lo avrebbe mai abbandonato.\nCarriera criminale.\nNel 1974 venne arrestato per furto d'auto, in seguito al quale venne trasferito nel carcere di Ladera (Colombia), dove incontr\u00f2 un importante contrabbandiere del luogo, Alberto Prieto. Dopo la scarcerazione, Escobar cominci\u00f2 a lavorare per Prieto e, grazie al contrabbando, venne a conoscenza del nascente business della cocaina, nel quale inizi\u00f2 a diventare protagonista nel 1975. La sua fama crebbe dopo che un narcotrafficante di Medell\u00edn, noto come Fabio Restrepo, fu assassinato nel 1975 \u2013 apparentemente proprio da Escobar \u2013 dopo aver acquistato 14 chilogrammi di droga. In seguito gli uomini di Restrepo furono informati che da quel momento avrebbero lavorato per Escobar. Quando il suo business guadagn\u00f2 notoriet\u00e0, Escobar divenne noto a livello internazionale.\nCorruzione e intimidazione caratterizzavano il sistema colombiano durante l'apogeo di Escobar. Egli praticava un'efficace strategia nota come \"plata o plomo\", in spagnolo letteralmente \"argento (soldi) o piombo\", che consisteva nel proporre una alternativa a chi si trovava sulla sua strada: lasciarsi corrompere o morire. Per applicare questa strategia, controllare le operazioni, \"eliminare\" gli informatori, gli infiltrati o semplicemente chi potesse intralciare i suoi affari, Escobar si circond\u00f2 fin dai primi anni di un gruppo di guardie personali, perlopi\u00f9 giovani provenienti dalle \"comunas\", che avevano il compito di organizzare gli spostamenti del capo, salvaguardare la sicurezza nella sua tenuta Napoles e, soprattutto dalla fine degli anni '80, organizzare omicidi, stragi con autobombe, sequestri.\nIl successo.\nQuando il suo impero raggiunse la massima espansione, la rivista \"Forbes\" stimava che egli fosse il settimo uomo pi\u00f9 ricco del mondo, controllando l'80% della cocaina del mondo e il 20% delle armi illecitamente circolanti. La sua organizzazione possedeva flotte di aerei, navi, veicoli costosi, cos\u00ec come ricche propriet\u00e0 e vasti appezzamenti di terreno: le stime indicano che il cartello di Medell\u00edn incassasse 30 miliardi di dollari l'anno al suo momento pi\u00f9 alto (circa 80 milioni di dollari al giorno). Ciononostante, Escobar era considerato un eroe per molti abitanti di Medell\u00edn, si trovava a suo agio nelle relazioni con il pubblico e riusc\u00ec ad accreditarsi la fama di benefattore dei poveri al fine di ottenere consenso politico.\nFanatico degli sport, fece costruire stadi di calcio sponsorizzando squadre locali, ma anche scuole e ospedali, coltivando cos\u00ec la sua immagine anche nella veste di \"Robin Hood\" distribuendo talvolta denaro ai poveri in cambio di fedelt\u00e0. La popolazione di Medell\u00edn, infatti, lo aiutava spesso fornendogli coperture, nascondendo informazioni alle autorit\u00e0, o in ogni altro modo. Pablo Escobar, interessato a essere amato quanto temuto, venne cos\u00ec mitizzato da buona parte della popolazione povera colombiana nonostante le stragi senza precedenti di civili, poliziotti e militari colombiani di cui era responsabile.\nLa carriera politica.\nI primi passi di Pablo Escobar nel mondo della politica iniziarono con l'elezione a consigliere comunale di Envigado, nel 1979. Nel 1982 Escobar inizi\u00f2 a interessarsi alla politica nazionale, accettando di candidarsi in una lista del Movimento Rivoluzionario Liberale, una formazione che appoggiava la candidatura di Luis Carlos Gal\u00e1n, del partito Nuovo Liberalismo. Tuttavia, a causa dei sospetti legati alla natura truffaldina della fortuna di Escobar, Gal\u00e1n decise di rifiutare pubblicamente l'adesione del Movimento Rivoluzionario Liberale. Nonostante ci\u00f2, Escobar venne presentato al politico Alberto Santofimio Botero, capo della formazione politica \"Alternativa Liberal\", del quale il narcotrafficante divenne presto esponente di spicco. Grazie al progetto \"Medell\u00edn sin tugurios\", un piano per costruire oltre cinquecento abitazioni per famiglie povere, Escobar ottenne una grande popolarit\u00e0 nella propria citt\u00e0 natale, tanto da essere definito \"un \"Robin Hood\"\" da una nota rivista colombiana. Al termine di una dura campagna elettorale, Pablo Escobar venne eletto alla Camera dei Rappresentanti, il 14 marzo 1982.\nLa carriera politica di Escobar sub\u00ec un duro colpo quando il quotidiano El Espectador pubblic\u00f2, il 25 agosto di quell'anno, la notizia che il narcotrafficante era stato arrestato nel 1976 per essere stato trovato in possesso di un carico di cocaina. Il 26 ottobre la Camera priv\u00f2 Escobar dell'immunit\u00e0 parlamentare, e il narcotrafficante si dimise il 20 gennaio 1984.\nLa guerra contro lo Stato e il Cartello di Cali.\nPablo Escobar visse come una profonda umiliazione il fallimento della sua carriera politica, e si mise in moto per vendicarsi contro quelli che identificava come i responsabili. Il suo primo obiettivo fu il ministro della Giustizia Rodrigo Lara Bonilla, che pi\u00f9 di tutti si era battuto alla Camera per denunciare le attivit\u00e0 illecite di Escobar, assassinato da dei sicari il 30 aprile 1984. La paura delle ripercussioni caus\u00f2 un esodo di tutti i narcotrafficanti colombiani, che si rifugiarono a Panama, il cui uomo al potere, il generale Noriega, aveva una lunga storia di collaborazione con i cartelli del narcotraffico.\nNell'estate di quell'anno, elementi dell'M-19 informarono Escobar che alcuni membri del governo sandinista del Nicaragua presieduto da Daniel Ortega erano disposti ad accoglierlo. Escobar si stabil\u00ec li con la famiglia e con il socio d'affari Jos\u00e9 Gonzalo Rodr\u00edguez Gacha, con cui cominci\u00f2 a studiare delle rotte per introdurre cocaina negli Stati Uniti d'America dal suo nuovo avamposto. \u00c8 in quest'occasione che Escobar venne in contatto con il pilota americano Barry Seal, che agiva come informatore per le agenzie americane. In occasione della spedizione di un carico dall'aeroporto di Managua, Seal scatt\u00f2 delle fotografie a Escobar e Gacha insieme a funzionari del governo sandinista, fornendo una prova inconfutabile delle attivit\u00e0 criminali del narcotrafficante. \"Barry Seal\" sarebbe stato successivamente assassinato a Baton Rouge il 19 febbraio 1986 da sicari del cartello di Medell\u00edn. Le foto pubblicate dai giornali colpirono non solo Escobar, ma anche il regime sandinista, che si vide costretto a cacciare il narcotrafficante dal Paese, per mettere a tacere le accuse di appoggio a un'organizzazione mafiosa. Il capo del cartello di Medell\u00edn stabil\u00ec perci\u00f2 anche contatti con il generale cubano Arnaldo Ochoa S\u00e1nchez per esportare tonnellate di cocaina attraverso Cuba; nel 1989 il generale Ochoa verr\u00e0 arrestato e condannato a morte insieme ad altri tre ufficiali dell'esercito cubano con le accuse di traffico di droga, corruzione ed alto tradimento. Secondo la DEA, la condanna del generale Ochoa serviva ad occultare le responsabilit\u00e0 di Fidel Castro e del fratello Ra\u00fal nel narcotraffico di Escobar.\nNel giugno del 1985 Iv\u00e1n Marino Ospina, membro dell'M-19, inform\u00f2 Escobar del piano del gruppo guerrigliero di attaccare e occupare un edificio governativo. La scelta finale cadde sul Palazzo di Giustizia, sede della Corte Suprema e luogo dove erano custoditi i fascicoli relativi alle indagini su Escobar, che finanzi\u00f2 parte dell'operazione nella speranza di ottenere un vantaggio personale. L'attacco avvenne il 6 novembre, protraendosi per due giorni; dodici magistrati vennero assassinati, e un incendio distrusse completamente le carte relative ai processi e alle estradizioni.\nIl 12 dicembre 1986, dopo mesi di uccisioni a danni di magistrati, avvocati e giornalisti, la Corte Suprema colombiana annull\u00f2 il trattato di estradizione con gli Stati Uniti, siglato sette anni prima. La decisione fu duramente contestata dal quotidiano \"El Espectador\", nemico di vecchia data di Escobar, ritenendo che l'annullamento dell'estradizione avrebbe rafforzato il narcotraffico. Deciso a mettere a tacere gli articoli contro di lui, Escobar fece uccidere il direttore del giornale, Guillermo Cano Isaza, che venne assassinato il 17 dicembre. Nonostante l'annullamento dell'estradizione, la persecuzione dei nemici di Escobar non termin\u00f2. Il 13 gennaio 1987, l'ambasciatore colombiano in Ungheria, Enrique Parejo Gonzalez, venne raggiunto dai colpi di pistola di un sicario di Escobar.\nIl 13 gennaio 1988, un'autobomba esplose davanti all'edificio Monaco, una delle abitazioni di Escobar, uccidendo due persone; l'ordigno era stato piazzato da uomini del cartello di Cali. Il narcotrafficante non si trovava in casa, ma nell'esplosione rimasero coinvolti la moglie e i figli. Esistono due versioni del perch\u00e9 inizi\u00f2 la guerra tra le due pi\u00f9 grandi organizzazioni mafiose colombiane: secondo la prima, Escobar avrebbe provato del risentimento per il mancato appoggio materiale del cartello di Cali alla sua strategia stragista; la seconda ipotesi \u00e8 che Escobar avesse chiesto la consegna di un uomo di H\u00e9lmer Herrera Buitrago, uno dei boss del cartello di Cali, che aveva avuto una relazione con \"Jorge \"El Negro\" Pab\u00f3n\", un amico di vecchia data di Escobar che in quei giorni viveva all'edificio Monaco; \"Herrera\" si sarebbe rifiutato, decidendo di colpire per primo il nuovo nemico. Qualunque fosse il motivo alla base dell'azione, la bomba segn\u00f2 l'inizio del sanguinoso conflitto tra i due cartelli.\nGli anni novanta e la caduta.\nNel 1991 Escobar si consegn\u00f2 spontaneamente alle autorit\u00e0 colombiane per evitare l'estradizione negli Stati Uniti, consapevole che non avrebbe potuto avere la stessa influenza che ebbe in Colombia. Il processo con cui Pablo Escobar giunse ad un accordo con il governo della Colombia che evitasse l'estradizione \u00e8 stato raccontato da Gabriel Garc\u00eda M\u00e1rquez nel suo libro \"Notizia di un sequestro\". In questo libro si spiega come Pablo Escobar avesse ordinato una serie di sequestri di giornalisti colombiani molto importanti per forzare la mano al governo colombiano affinch\u00e9 accettasse di non estradarlo negli Stati Uniti. Tra i sequestrati c'erano Diana Turbay, Maruja Pach\u00f3n e Beatriz Villamizar (rispettivamente moglie e sorella di Alberto Villamizar che avrebbe avuto un ruolo determinante nel finalizzare l'accordo tra governo e Pablo Escobar), Pacho Santos e Marina Montoya.\nEscobar fu rinchiuso nella sua prigione privata di lusso, \"La Catedral\", che gli fu permesso di costruire come ricompensa per essersi costituito. Aveva infatti negoziato un accordo con il governo colombiano che prevedeva 5 anni di confinamento obbligatorio nella sua prigione in cambio di non essere estradato. Il premio Nobel Gabriel Garc\u00eda M\u00e1rquez scrive nel suo libro che quando Pablo Escobar vi entr\u00f2, questa avesse davvero l'aspetto di una prigione, ma come in meno di un anno fosse stata trasformata in una lussuosa fortezza. Ci\u00f2 provoc\u00f2 uno scandalo, tanto pi\u00f9 che Escobar mostrava ben poco rispetto per gli accordi, essendone uscito pi\u00f9 volte per assistere a partite di calcio, fare compere a Medell\u00edn, frequentare luoghi pubblici e feste. Lui stesso invit\u00f2 la nazionale di calcio colombiana a giocare una partita nel campetto adiacente alla sua prigione. In seguito il portiere Higuita salt\u00f2 il Campionato del mondo del 1994 poich\u00e9 riconosciuto colpevole di favoreggiamento della prostituzione. Sulla stampa locale apparve un articolo con foto della cella piena di ogni comfort, nel quale si rivelava che Escobar aveva fatto uccidere molti suoi soci in affari che erano andati a trovarlo a \"La Catedral\".\nIl 22 luglio 1992 il governo decise di spostare Escobar in una prigione pi\u00f9 convenzionale, ma i suoi contatti gli permisero di conoscere gli intenti del governo e di evadere al momento giusto da \"La Catedral\". Nello stesso anno il reparto speciale dell'esercito statunitense Delta Force (e poi anche quello della marina dei Navy SEAL) furono dispiegati per la sua cattura. Con l'acuirsi del conflitto crebbe il numero dei suoi nemici e un gruppo conosciuto come Los Pepes, che riuniva i perseguitati da Pablo Escobar e dai suoi complici, cominci\u00f2 una sanguinosa campagna nella quale pi\u00f9 di trecento tra collaboratori e parenti di Escobar vennero uccisi e gran parte delle loro propriet\u00e0 distrutte. Alcuni osservatori, tra cui Rolando Rubio, Angel Feijoo e Maite Alvarado affermano che i membri del Bloque de B\u00fasqueda e delle intelligence statunitense e colombiana, nei loro sforzi per punire Escobar, fossero collusi con Los Pepes o comunque coordinassero le attivit\u00e0 del Bloque de B\u00fasqueda e dei Los Pepes. Questo coordinamento sarebbe stato raggiunto tramite la condivisione delle informazioni di intelligence, per permettere ai Los Pepes di smontare la macchina organizzativa che proteggeva Escobar e i pochi alleati rimasti. Tutto ci\u00f2 porta a discutere circa il ruolo che gli Stati Uniti d'America hanno giocato nel raccogliere informazioni di intelligence, poich\u00e9 parte di queste furono poi utilizzate dai Los Pepes nelle loro azioni di giustizia sommaria.\nA ogni modo, la guerra contro Escobar termin\u00f2 il 2 dicembre 1993, quando una squadra colombiana di sorveglianza elettronica, il Bloque de b\u00fasqueda, utilizzando la tecnologia della triangolazione radio fornita dagli Stati Uniti, lo localizz\u00f2 e circond\u00f2 in un quartiere borghese di Medell\u00edn. Ne segu\u00ec uno scontro a fuoco con Escobar e la sua guardia del corpo, Alvaro de Jes\u00fas Agudelo (\"El Lim\u00f3n\"). I due malviventi tentarono di fuggire correndo attraverso i tetti delle case adiacenti per raggiungere una strada secondaria, ma entrambi furono uccisi dalla polizia nazionale colombiana. Escobar sub\u00ec colpi di arma da fuoco alla gamba e al busto e un colpo di arma da fuoco mortale alla testa (i parenti sostengono che si sia suicidato). Dopo la morte del suo leader, il cartello di Medell\u00edn si framment\u00f2 e il mercato della cocaina presto venne dominato dal cartello di Cali fino alla met\u00e0 degli anni novanta, quando anche i leader di quest'ultimo furono uccisi o catturati.\nAvvenimenti successivi.\nNell'ottobre del 2006 mor\u00ec la madre Hermilda Gaviria. Il 28 ottobre 2006 le autorit\u00e0 ne approfittarono per esumare il cadavere di Escobar, alla presenza e con il consenso della vedova Mar\u00eda Victoria, per un test sul DNA volto a confermare la reale identit\u00e0 della salma. Vi furono delle voci che la riesumazione fosse servita anche a dirimere la presunta paternit\u00e0 di un figlio illegittimo, smentite dai familiari.\nIl 16 maggio 2014 viene venduta all\u2019asta per 9,65 milioni di dollari al proprietario della catena di fast food \u201cChicken King\u201d Christian Berdouare, la villa di Miami Beach, un edificio di 680 metri quadrati con le pareti colorate di rosa corallo. La superficie complessiva della tenuta \u00e8 di con vista su Key Biscayne e una banchina privata che affaccia su Biscayne Bay. La villa fu acquistata da Pablo il 21 marzo 1980 per 765.500 dollari e venne sequestrata nel 1987 assieme ad altre propriet\u00e0 dalla polizia statunitense e nel 1990 venne comprata dall'ex procuratore di Miami, Roger Schindler, che pag\u00f2 al governo degli Stati Uniti d'America la somma di 915.000 dollari. Negli ultimi anni prima dell\u2019acquisto di Berdouare, un incendio aveva danneggiato una parte della casa tra cui due delle camere da letto al piano di sotto ed era stata abbandonata. Vandali e artisti di graffiti avevano danneggiato gran parte della casa. Il 16 gennaio 2014 l\u2019attuale proprietario ha annunciato che demolir\u00e0 la villa alla ricerca del tesoro di Pablo. Dopo dieci giorni durante la demolizione \u00e8 stata trovata una cassaforte sotto al pavimento di marmo e successivamente una seconda cassaforte da 600 chili, rimasta nascosta per anni. Ma attualmente ancora non \u00e8 noto il contenuto di entrambe.\nL\u20198 novembre 2015 un contadino, durante lo scavo di un canale di irrigazione nel suo terreno destinato a piantagione di palma da olio, ha trovato alcuni grandi contenitori blu che contenevano 600 milioni di dollari, probabilmente uno dei tanti nascondigli del denaro di Pablo Escobar presenti in Colombia. La CIA stima che ci siano circa 100 di questi pozzi di denaro che non sono ancora stati scoperti, ciascuno contenente da 500 a 1000 milioni di dollari.\nIl 10 luglio 2017 viene inaugurata al pubblico la villa di Pablo a Tulum. \u00c8 situata a circa 10 km dalla citt\u00e0, ai margini della Riserva della Biosfera di Sian Ka'an in una delle zone pi\u00f9 belle del Messico: immersa nella foresta tropicale, la villa \u00e8 costituita da vari edifici con 36 stanze e tutte le altre strutture di accoglienza; sono disponibili per un prezzo di circa 500 dollari a notte. Sorge a breve distanza da una bianca spiaggia della penisola dello Yucat\u00e1n. \u00abScoperta nel 2003, dopo essere rimasta vuota per circa un decennio, la struttura si \u00e8 conservata apparentemente intatta nonostante il passaggio del tempo\u00bb si legge sul sito del resort. Nel 2012 \u00e8 stata comprata dal gallerista newyorchese Lio Lamca che ha deciso di farla diventare un hotel di lusso col nome di \u201cCasa Malca\u201d. Dopo una prima ristrutturazione, nel 2015 furono aperte nove stanze ed \u00e8 stata arredata come una casa-museo, con tappeti persiani, tende di velluto, arredi bianchi rustici, e opere di arte contemporanea della sua collezione che impreziosiscono i locali. Ora, Casa Malca apre al pubblico in grande stile, diventando uno dei resort pi\u00f9 lussuosi.\nIl 24 gennaio 2018 due ex-agenti della CIA hanno rinvenuto nelle acque di fronte alle coste della Colombia uno dei sottomarini utilizzati da Escobar per contrabbandare la cocaina negli Stati Uniti d'America. I sottomarini potevano trasportare fino a 2.000 kg di cocaina, partivano dalla Colombia per giungere a Porto Rico e da l\u00ec il carico veniva trasferito a Miami su motoscafi.\nIl 21 settembre 2018 la polizia di Medell\u00edn, su richiesta e autorizzazione del sindaco, ha chiuso il museo dedicato alla vita di Pablo Emilio Escobar. Il museo era gestito dal fratello Roberto ed era meta di molti turisti. All\u2019interno si poteva ripercorrere la vita del cosiddetto 'Patr\u00f3n', attraverso fotografie, vari oggetti personali e veicoli, inclusa \"la famosa e mitica motocicletta di James Bond\".\nIl 22 febbraio 2019, alla presenza del sindaco di Medell\u00edn e dei parenti delle vittime di Escobar, \u00e8 stata demolita la leggendaria residenza e simbolo della ricchezza del capo del cartello di Medell\u00edn. Il palazzo \u201cMonaco\u201d di otto piani, che un tempo ospitava sulle sue pareti dipinti di artisti famosi e nel suo parcheggio molti veicoli di lusso. Si \u00e8 usata una carica di 200 kg di esplosivo. Nel luogo in cui sorgeva l'edificio, sar\u00e0 realizzato un parco chiamato \"Inflexi\u00f3n\" che ospiter\u00e0 una scultura e una lapide in omaggio alle 46.612 vittime della guerra del narcotraffico nella citt\u00e0.\nIl 25 settembre 2020 Nicolas Escobar, nipote di Pablo, ha trovato in una delle case dello zio 18 milioni di dollari. Il denaro, racconta il nipote ai media colombiani, era contenuto in una busta di plastica all'interno di un muro: \u00e8 stata \u201cuna visione\u201d a indicargli dove cercare. Ha detto che non \u00e8 la prima volta che \u201cspuntano\u201d contanti nei nascondigli dello zio. Non solo, ha aggiunto di aver trovato anche una macchina da scrivere, telefoni satellitari, una penna d\u2019oro, una fotocamera e rullini da sviluppare."}
{"id": "228632", "revid": "709565", "url": "https://it.wikipedia.org/wiki?curid=228632", "title": "Cappuccino", "text": ""}
{"id": "228633", "revid": "287204", "url": "https://it.wikipedia.org/wiki?curid=228633", "title": "Stazione Mawson", "text": "La stazione Mawson (\"Mawson Station\") \u00e8 una base permanente dell'Antartico gestita dalla Australian Antarctic Division (AAD). Prende il nome dall'esploratore Douglas Mawson. Mawson \u00e8 la pi\u00f9 vecchia tra le stazioni antartiche poste sotto il circolo polare antartico ad essere sempre abitata dalla sua fondazione.\nIl sito venne scelto nel 1954 da Philip Law, primo direttore dell'AAD, per la presenza di un grande porto naturale, chiamato Horseshoe Harbour, e per la presenza di rocce non coperte dai ghiacci, adatte alla costruzione."}
{"id": "228635", "revid": "13388", "url": "https://it.wikipedia.org/wiki?curid=228635", "title": "Monasteri", "text": ""}
{"id": "228636", "revid": "436907", "url": "https://it.wikipedia.org/wiki?curid=228636", "title": "Animals (Pink Floyd)", "text": "Animals \u00e8 il decimo album in studio del gruppo musicale britannico Pink Floyd, pubblicato il 21 gennaio 1977 dalla Harvest/EMI in Europa e il 2 febbraio dalla Columbia/Sony in Canada e negli Stati Uniti d'America.\n\u00c8 un concept album che verte sulle condizioni socio-politiche del Regno Unito durante gli anni settanta. La produzione dell'album, supervisionata dagli stessi Pink Floyd presso i Britannia Row Studios di Londra, fu caratterizzata dai primi segni di discordia tra i quattro componenti del gruppo, culminati nel 1979 con l'allontanamento del tastierista Richard Wright per volere del bassista Roger Waters; l'immagine di copertina, un maiale che vola fra due delle ciminiere della centrale elettrica londinese Battersea Power Station, fu ideata da Waters e realizzata dal fotografo Storm Thorgerson. \nComunemente ritenuto un punto di svolta circa lo stile musicale del gruppo, \"Animals\" fu accolto da recensioni contrastanti nel Regno Unito, nonostante avesse raggiunto il secondo posto nella Official Albums Chart. Vendette molto anche negli Stati Uniti d'America, dove raggiunse la terza posizione della Billboard 200. Negli Stati Uniti d'America rimase in classifica sei mesi e venne certificato quattro volte dischi di platino dalla RIAA per effetto delle vendite costanti. Le dimensioni del tour mondiale imposero una fortissima pressione sul gruppo che culmin\u00f2 con uno spiacevole episodio in cui Roger Waters sput\u00f2 a un fan; tale evento diede al bassista l'ispirazione per sviluppare le tematiche nell'album successivo: \"The Wall\".\nDescrizione.\nRegistrazione.\nNel 1975 i Pink Floyd comprarono nel quartiere londinese di Islington un edificio di sale parrocchiali di tre piani, trasformandolo nei Britannia Row Studios. Il loro accordo con la societ\u00e0 discografica EMI, che prevedeva tempo illimitato in studio in cambio di una percentuale ridotta delle vendite, era scaduto, e la band trasform\u00f2 lo stabile in uno studio di registrazione e in un impianto di stoccaggio. Questo occup\u00f2 la maggior parte del 1975 e, nell'aprile del 1976, i Pink Floyd cominciarono a lavorare sull'album nel nuovo studio.\nPer questo album i Pink Floyd recuperarono due brani scartati dal precedente album, \"Gotta Be Crazy\" e \"Raving and Drooling\", riadattandone i testi al tema dell'album, reintitolandoli \"Dogs\" e \"Sheep\". In \"Dogs\" l'assolo originale di chitarra di David Gilmour, per un errore di Waters (alle prese per la prima volta con un nuovo studio di registrazione a 32 piste), fu sovrascritto invece di essere doppiato. A detta del chitarrista la versione che poi fin\u00ec sull'album, per quanto buona, non fu mai all'altezza della precedente. La versione stereo8 di \"Animals\" contiene 23 secondi di arpeggio acustico, eseguito da Snowy White dopo la fine di \"Pigs on the Wing (Part II)\" che si ricollega alla prima parte, ricominciando da capo. Inoltre le due parti sono collegate in mezzo con un assolo, sempre di White.\nTematiche.\nL'idea alla base del concept album \u00e8 la rappresentazione delle classi sociali come animali, similmente a quanto raccontato nel romanzo di George Orwell \"La fattoria degli animali\"; i cani, aggressivi, come rappresentanti della legge, i maiali, dispotici e spietati, rappresentano i politici e la \"mandria insana e cieca\" le pecore. Mentre il romanzo si focalizza sullo Stalinismo, l'album \u00e8 una critica al capitalismo e differisce nella rivolta delle pecore nei confronti dei cani. L'album fu sviluppato da una serie di canzoni senza rapporti tra loro raccolte in una sola tematica che, secondo l'autore Glenn Povey, \u00abdescrivono l'apparente degrado sociale e morale della societ\u00e0, paragonando la condizione umana a quella dei semplici animali\u00bb. Un'altra citazione potrebbe essere una frase estrapolata dall'opera \"De umbris idearum\" del filosofo Giordano Bruno: \u00abC'\u00e8 un motivo per cui i porci bramano volare: \u00c8 qualcosa di sconveniente per natura\u00bb.\nA parte le sue critiche alla societ\u00e0, \"Animals\" fu inoltre una risposta al movimento punk. Johnny Rotten, il cantante dei Sex Pistols, indossava una t-shirt dei Pink Floyd, su cui era stato scritto sopra al nome della band \"I HATE\" (cio\u00e8 \"io odio\"). Il batterista Nick Mason successivamente disse che aveva accolto bene l'insurrezione del punk rock e lo vide come un gradito ritorno alla scena underground in cui i Pink Floyd erano cresciuti. Nel 1977 lo stesso Mason produsse l'album \"Music for Pleasure\" dei The Damned nei Britannia Row Studios.\nNel libro \"Comfortably Numb\" del 2008, lo scrittore Mark Blake sostiene che \"Dogs\" contiene uno dei lavori pi\u00f9 belli di David Gilmour; anche se il cantante canta solo una volta, la sua performance \u00e8 \u00abesplosiva\u00bb. La canzone inoltre contiene notevoli contributi del tastierista Richard Wright, che ripete i suoni del sintetizzatore gi\u00e0 utilizzati nell'album precedente della band, \"Wish You Were Here\". \"Pigs (Three Different Ones)\" assomiglia ad \"Have a Cigar\", entrambe riempite da riff blues di Gilmour, e presenta riferimenti all'attivista Mary Whitehouse. Il testo di \"Sheep\" contiene una versione modificata del Salmo 23, poich\u00e9 si possono ritrovare frasi come \"The Lord is my shepherd\" (\"Il Signore \u00e8 il mio pastore\"). Verso la fine della canzone le pecore, gli animali protagonisti del brano, si ribellano ai cani e li uccidono, e invitano i maiali a rimanersene chiusi in casa.\nCopertina.\nLa fotografia di copertina e quelle presenti nel libretto interno all'album, rappresentano la centrale elettrica londinese di Battersea Power Station, tra le cui ciminiere fluttua un gigantesco maiale. Durante la realizzazione si spezz\u00f2 l'ancoraggio che bloccava il grosso maiale gonfiabile, pieno di elio, che se ne and\u00f2 per i cieli di Londra. Fu emanato un comunicato a cura dell'ente inglese del controllo aereo per avvertire i piloti di che cosa avrebbero potuto vedere sopra i cieli londinesi. Il pallone fu infine recuperato in una fattoria senza che avesse fatto troppi danni e quindi riparato per poter terminare il set fotografico.\nIl maiale gonfiabile, battezzato Algie, venne usato anche in varie esibizioni dal vivo sia del gruppo che soliste di Waters; negli ultimi concerti dei Pink Floyd, due enormi maiali gonfiabili vennero posizionati in cima alle torri poste ai lati del palco; in alcuni concerti di Roger Waters, durante l'esecuzione di \"Sheep\", il maiale \u00e8 stato fatto volare sopra il pubblico.\nIl maiale gonfiabile compare nel film di fantascienza \"I figli degli uomini\" di Alfonso Cuar\u00f3n interpretato da Clive Owen; lo si vede fluttuare come nella copertina del disco tra le ciminiere della Battersea Power Station, attraverso una finestra della stessa costruzione. Una raffigurazione stilizzata del Pink Floyd pig \u00e8 inoltre comparsa sulla copertina dell'album \"OK Computer\" dei Radiohead.\nI brani.\n\"Pigs on the Wing, Pt. 1\".\nIl disco si apre con la prima parte di \"Pigs on the Wing\", una breve canzone d'amore, che Waters dedica a sua moglie seppur non direttamente. Il brano, in stile unplugged, \u00e8 stato suonato dallo stesso Waters e si spegne improvvisamente non appena viene cantato l'ultimo verso.\n\"Dogs\".\nDopo \"Pigs on the Wing\" , \"Dogs\", di oltre 17 minuti, entra sfumando la chitarra acustica di Gilmour. La canzone descrive dettagliatamente i \"cani\", ossia gli arrampicatori sociali, tutte quelle persone disposte a compiere ogni genere di crimini, fino ad arrivare al tradimento e all'omicidio.\nViene inoltre fatto notare che il destino di queste persone \u00e8 segnato dal loro stesso agire, e la loro fine \u00e8 preannunciata.\n\"Pigs (Three Different Ones)\".\n\"Pigs\" inizia con alcuni grugniti di maiali (ottenuti applicando la cosiddetta talk box al basso di Roger Waters) ed un fischio assordante, per poi passare all'organo Hammond di Wright che esegue un fraseggio in minore, basato su due accordi, la cui struttura ricorda alcuni preludi di J.S. Bach. Su questo tema si sviluppa un assolo di basso, seguito dagli accordi della chitarra ritmica. Con la batteria fa il suo ingresso anche la voce di Waters, che denuncia i \"maiali\", ovvero varie categorie di persone che si \"ingrassano\" alle spalle degli altri. Il testo \u00e8 suddiviso in tre strofe, ognuna delle quali rappresenta una categoria di persone.\nDopo le prime due strofe, la scena passa alla chitarra acustica che esegue un tema basato sui due accordi iniziali, durante il quale si possono udire ancora i grugniti dei maiali. Entrano uno ad uno tutti gli strumenti e Gilmour esegue un assolo di chitarra filtrata con un talk box in modo da assomigliare vagamente a versi animaleschi e grugniti. Al termine dell'assolo, il brano ricomincia con il fraseggio iniziale dell'organo di Wright, su cui ritorna l'assolo di basso. Come all'inizio, la batteria segna l'ingresso della terza strofa cantata, al termine della quale tutti gli strumenti entrano con forza, a supporto dell'assolo di Gilmour che va a sfumare nell'inizio del brano successivo.\n\"Sheep\".\nIl brano inizia con una descrizione del belare delle pecore. Tale pericolo prende corpo nell'incedere del basso che man mano sovrasta le tastiere. Con l'ingresso della batteria cambia la musica. Le \"pecore\" infatti rappresentano le persone pi\u00f9 deboli, servili e manipolabili, che hanno bisogno di seguire un leader per sentirsi al sicuro.\nDopo due strofe, il cantato e l'intensit\u00e0 della strumentazione si fermano per passare ad un tappeto di note di basso e sintetizzatore, su cui si sviluppano vari tipi di assolo. A circa met\u00e0 canzone, verso la fine della parte strumentale \u00e8 possibile ascoltare una voce (estremamente filtrata) recitare delle parole quasi incomprensibili. \u00c8 un roadie della band che, attraverso un vocoder, recita una versione completamente stravolta del Salmo 23. Nei concerti live la lettura \u00e8 stata affidata a Nick Mason.\nCon la ripresa del cantato, le \"pecore\" si ribellano in massa ai loro sfruttatori, riuscendo finalmente a sconfiggere i \"cani\". Tuttavia, nel finale, riprendendo il racconto di Orwell, alcune pecore esultanti dichiarano che i cani sono morti, e intimano alle altre pecore di \u00abrestare nelle loro case e fare ci\u00f2 che viene detto loro\u00bb. Non appena il cantato si chiude, la tonalit\u00e0 del brano passa in maggiore ed il tutto si chiude con una progressione di accordi eseguiti dalla band al completo, che va a concludersi con un cinguettio.\n\"Pigs on the Wing, Pt. 2\".\nLa seconda parte di \"Pigs on the Wing\" \u00e8 pressoch\u00e9 identica alla prima, fatta eccezione per il testo. Mentre la prima parte descrive cosa succederebbe se Waters e la moglie non si curassero l'una dell'altro, la seconda dichiara che ognuno dei due \u00e8 consapevole dell'amore reciproco.\nPubblicazione.\nPrima dell'uscita ufficiale dell'album, questo fu trasmesso due giorni prima dalla trasmissione di Capital Radio \"The Pink Floyd Story\"; tale evento venne annunciato in una conferenza stampa della stessa emittente radiofonica, due sere prima la messa in onda della trasmissione. I contenuti della trasmissione originariamente dovevano essere esclusivi della stazione radio londinese, ma John Peel riusc\u00ec ad avere una copia del lato A dell'album, che venne cos\u00ec fatto ascoltare al pubblico il giorno precedente la messa in onda della trasmissione di Capital Radio. Il disco fu pubblicato il 23 gennaio del 1977 nel Regno Unito ed il 2 febbraio 1977 negli Stati Uniti ed in Canada. Una versione rimasterizzata venne pubblicata in Europa nel 1994 dalla EMI e nel 1997 nel resto del mondo dalla Columbia/Sony. Nel 2000 \"Animals\" fu ripubblicato in versione rimasterizzata con l'intero album \"A Saucerful of Secrets\" come bonus sullo stesso CD (EMI 0777-7-80568-2-9).\nPer promuovere l'album, nel 1977 il gruppo intraprese la tourn\u00e9e \"In the Flesh Tour\", durante il quale suonarono anche l'intero album \"Wish You Were Here\" del 1975 che non ebbe un tour promozionale.\n\"Animals\" raggiunse il terzo posto della classifica statunitense e il secondo in quella britannica. A oggi sfiora i dieci milioni di copie vendute, per quanto sia molto meno popolare del disco che l'ha preceduto (\"Wish You Were Here\") e di quello che l'ha seguito (\"The Wall\"). La critica lo accolse bene (\"NME\" lo descrisse come il disco inglese pi\u00f9 spietato di sempre), ma, per la prima volta, i Pink Floyd, che si erano fatti le ossa nel movimento hippie londinese, non si trovavano in sintonia con il loro tempo: il punk era in piena ascesa, e il rifiuto per i mostri sacri del rock inglese, considerati dinosauri, era il suo emblema (vedere la maglietta di Johnny Rotten \"Io odio i Pink Floyd\").\nAccoglienza.\nIl \"NME\" defin\u00ec l'album \u00abuno dei pi\u00f9 estremi, implacabili, strazianti e iconoclasti della storia della musica contemporanea\u00bb, e il compositore Karl Dallas afferm\u00f2 poco dopo che \"Animals\" d\u00e0 \u00abuno spiacevole gusto della realt\u00e0 in un'epoca in cui la musica sta diventando sempre pi\u00f9 soporifera\u00bb. Frank Rose, giornalista di \"Rolling Stone\", scrisse tristemente: \u00abNel 1977 i Pink Floyd diventano cupi e amari, denunciando la doppiezza dell'animo umano. Suonano come se avessero appena scoperto ci\u00f2 \u2013 il loro messaggio \u00e8 qualcosa di risaputo, quindi diventa inutile e noioso\u00bb.\nNella sua autobiografia \"Inside Out\" del 2004, Nick Mason suggerisce che la durezza percepita in quest'album, rispetto alle opere precedenti del gruppo, pu\u00f2 essere il prodotto di un modo \"operaio\" di affrontare la musica durante le registrazioni in studio, ed un'inconscia reazione alle accuse mosse al gruppo da parte di esponenti della musica punk, i quali definivano i Pink Floyd come \"dinosauri del rock\".\nNel giugno del 2015 la rivista \"Rolling Stone\" ha collocato l'album alla tredicesima posizione dei 50 migliori album progressive di tutti i tempi."}
{"id": "228637", "revid": "169529", "url": "https://it.wikipedia.org/wiki?curid=228637", "title": "Indulgenza", "text": "La dottrina dell'indulgenza \u00e8 un aspetto della fede affermata dalla Chiesa cattolica, che si riferisce alla possibilit\u00e0 di cancellare una parte ben precisa delle conseguenze di un peccato (detta \"pena temporale\"), dal peccatore che abbia confessato con pentimento sincero il suo errore e sia stato perdonato tramite il sacramento della confessione. \nStoria.\nFondamenti biblici.\nL'origine dell'indulgenza si fa risalire ai primi libri dell'Antico Testamento, secondo cui Dio istitu\u00ec le seguenti ricorrenze:\nNell'anno sabbatico e in quello giubilare Dio comandava agli Israeliti di avere indulgenza verso i poveri (cancellando i debiti o restituendo le terre) e verso gli schiavi (liberandoli, per far memoria della misericordia di Dio che li aveva liberati dalla schiavit\u00f9 d'Egitto).\nNel Nuovo Testamento, secondo la dottrina cattolica, Ges\u00f9 eleva la liberazione dalla schiavit\u00f9 da quella materiale a quella del peccato, e dunque a perdono della colpa. Quanto alla cancellazione dei debiti, questa si eleva a remissione della pena provocata dal peccato, dunque all'indulgenza come \u00e8 intesa dalla stessa dottrina.\nLa prima indulgenza cristiana viene identificata con quella applicata da Cristo stesso quando dice ai credenti \n\"In verit\u00e0 ti dico: oggi sarai con me in Paradiso\" (Lc ). In questo passo la teologia cattolica legge non solo un'immediata remissione della colpa, ma anche della pena, ovvero un'applicazione al buon ladrone di un'indulgenza plenaria; secondo la dottrina questo non intacca la giustizia divina, perch\u00e9 il buon ladrone viene visto come meritevole dell'indulgenza a seguito delle sofferenze della crocifissione (\"Stiamo ricevendo la giusta pena per le nostre azioni\", (Lc ) e come testimone del fatto che la misericordia di Dio venga sempre applicata con giustizia.\nL'indulgenza nelle prime comunit\u00e0 cristiane.\nNelle comunit\u00e0 cristiane originarie i peccati gravi come l'omicidio, l'adulterio e l'apostasia ammettevano un rientro nella comunit\u00e0 solo a fronte di penitenze gravi e prolungate, dette Pena Canonica, che cambiavano \"in toto\" la vita del peccatore pentito. Questo assumeva lo status di penitente entrando nell'\"ordo poenitentium\".\nLo stato di penitente durava lunghi anni, era estremamente gravoso e molto particolare: da quel punto in poi tutto avrebbe dichiarato il suo stato a chiunque l'avesse anche solo guardato.\nDi aspetto incolto, vestito di pelle di capra e con il cilicio, con il volto segnato dai digiuni, sarebbe rimasto escluso da ogni carica pubblica e ecclesiastica, dal matrimonio e persino dai normali lavori. Sarebbe stato un morto civile, al punto che l'ingresso nell'\"ordo poenitentium\" veniva spesso sconsigliato ai giovani e concesso solo ai vecchi o ai moribondi. Tanta asprezza indusse i penitenti a cercare una via che ne mitigasse il rigore.\nUn episodio che fece particolare scalpore fu questo tipo di penitenza imposta da Aurelio Ambrogio nientemeno che all'imperatore Teodosio I, per la strage che aveva ordinato a Tessalonica (IV secolo), che naturalmente non fu cos\u00ec grave nella forma e nella durata come quella imposta ai cittadini comuni, ma che indica quale potenza aveva acquisito la Chiesa solo pochi anni dopo la sua accettazione da parte di Costantino I.\nNei primi secoli, alcuni peccatori gravi presero a rivolgersi a confessori che attendessero il martirio per ottenere da loro un biglietto, detto \"libellum pacis\", che inducesse il vescovo cui sarebbe stato presentato ad abbreviare o condonare la pena in virt\u00f9 del sacrificio del martire.\nIn altri casi era lo stesso vescovo per sua decisione a condonare in tutto o in parte la penitenza pubblica di questa o quella persona. Sino all'VIII secolo, l'indulgenza era dunque uno \"sconto\" sulla Pena Canonica non tanto in cambio di qualcos'altro che il penitente dovesse fare o fornire, ma per piet\u00e0 nei confronti della sua sofferenza, per senso di perdono. L'indulgenza in questa fase \u00e8 \"ad personam\": il confessore o il vescovo alleviano le penitenze di questa o quella persona ben precisa a fronte del compiere questa o quella azione.\nColpe e meriti: il tesoro della Chiesa.\nSuccessivamente si inizi\u00f2 ad alleggerire il carico della penitenza per i peccati confessati, o in quanto a gravosit\u00e0 o in quanto a lunghezza, chiedendo al peccatore di compiere un'opera meritevole, come un pellegrinaggio, la visita ad un luogo santo, o altre opere di mortificazione come digiunare o dormire su un letto di ortiche. Nell'XI secolo i papi e vescovi iniziarono a rimettere una parte della Pena Temporale indistintamente a tutti coloro che avessero compiuto un'opera meritoria come la visita ad un monastero appena consacrato o un'elemosina ai poveri.\nL'opera sarebbe servita a educare il peccatore a una maggior santit\u00e0 o a riparare le conseguenze pratiche e sociali del suo peccato: a un ladro, per esempio, si chiedeva di restituire la refurtiva o di fare una donazione in beneficenza. La pena alleviata, invece, sarebbe stata ripagata a Dio attingendo al cosiddetto tesoro della Chiesa, che la Chiesa stessa definisce come il Questi meriti, in forza della \"comunione dei santi\", sono considerati capaci di supplire all'esiguit\u00e0 di quelli del peccatore contrito, proprio in virt\u00f9 dell'amore verso chi, sulla terra, ancora si trova a sperimentare la caduta di fronte alle tentazioni. Opere considerate particolarmente importanti come la partecipazione a una crociata meritavano la remissione totale della penitenza, che i Papi accordarono largamente. \nNel 1300 papa Bonifacio VIII indisse il primo Giubileo. Sul modello della Perdonanza (istituita ad Aquila da papa Celestino V solo sei anni prima), venne offerta l'indulgenza ai pellegrini che si fossero recati a Roma e avessero visitato le basiliche papali. Altre opere di minore importanza meritavano uno \"sconto\" di Purgatorio quantificato in anni o in giorni, prassi che rimase in vigore fino al 1967, ricondotta ad alcuni passi biblici (un anno per un giorno: Numeri 14,34 e Ez 4:4-6); papa Paolo VI, nella costituzione apostolica \"Indulgentiarum doctrina\" abol\u00ec tale quantificazione, lasciando solo la distinzione fra indulgenza plenaria e parziale e fissando nuove norme (semplificatrici) in materia.\nEsse, in estrema sintesi, mettono in relazione l'indulgenza concessa dalla Chiesa con l'azione del fedele e con il fervore con cui egli si dispone alla conversione, cio\u00e8 al radicale cambiamento di vita richiesto dal Vangelo e attuato per la grazia del Battesimo.\nLo scandalo della vendita delle indulgenze.\nNei secoli dal XIV al XVI l'uso delle indulgenze si era diffuso moltissimo e si introdusse la possibilit\u00e0 di ottenerle con un'offerta in denaro, detta \"oblatio\", per supportare opere che stessero a cuore della Chiesa stessa. A mano a mano che la pratica delle indulgenze si diffuse, numerose chiese o opere di apostolato o di carit\u00e0 (ospizi, scuole, ospedali) vennero pagati e mantenuti grazie al denaro offerto e la Chiesa si trov\u00f2 a beneficiarne notevolmente. Da un lato il penitente era solito fare un'offerta in denaro quando otteneva un'indulgenza, dall'altro l'indulgenza stessa consisteva spesso in una donazione per un'opera della Chiesa come un monastero, un'opera d'arte per una chiesa, e cos\u00ec via. \u00c8 facile comprendere come l'intento iniziale di venire incontro alle esigenze del peccatore pentito iniziasse a pervertirsi, in alcuni casi, in puro e semplice commercio. Si diffuse, inoltre, il fenomeno della questua, cio\u00e8 la richiesta di denaro per ottenere un'indulgenza, denaro che veniva raccolto dai \"quaestores\" mandati da vescovi, conventi, chiese e organismi vari. Il popolo, inoltre, non era sufficientemente preparato e istruito da comprendere la distinzione tra colpa e pena e si diffuse l'idea che l'indulgenza cancellasse non solo la pena temporale, ma anche la colpa, cio\u00e8 il peccato vero e proprio: il pentimento diventava meno necessario e la stessa necessit\u00e0 di porsi con umilt\u00e0 davanti a Dio si appiattiva, perdendo i suoi contorni.\nLa pratica dell'indulgenza aveva perso molto del suo valore primitivo e assunto una notevole meccanicizzazione e, considerati gli ingenti quantitativi di denaro che ne derivavano, aument\u00f2 consistentemente il numero degli abusi riducendo la questione ad un vero e proprio commercio con vere e proprie tariffe. Lo scandalo crebbe a proporzioni allarmanti quando cominciarono a circolare scritti papali e vescovili falsi che avevano l'intento di ricavare maggior denaro dichiarando questa o quella nuova indulgenza o che diffondevano puri e semplici errori teologici. Si tocc\u00f2 il vertice del problema quando principi e notabili pretesero di avere una parte dalle indulgenze raccolte poich\u00e9 racimolate nei loro territori. La pratica dell'indulgenza aveva anche assunto una forte connotazione di obbligo sociale, poich\u00e9 l'uso era tanto endemico che chi vi si sottraeva appariva come un cattivo cristiano, un peccatore incallito che non avesse umilt\u00e0 sufficiente a comprendere di dover espiare le sue colpe. Poich\u00e9, inoltre, tutti peccavano, tutti dovevano partecipare e la pratica metteva in ombra le altre vie di penitenza e di santificazione. Andava cos\u00ec persa ogni spontaneit\u00e0 e il valore di crescita morale della pratica stessa.\nAnche Michelangelo Buonarroti fu uno dei tanti accusatori della degradazione nella pratica dell'indulgenza, sulla quale scrisse pure un sonetto (Sonetto X):\nLa reazione della riforma protestante.\nIl Papato era conscio dello scandalo e cerc\u00f2 in diverse occasioni di porre un argine al problema, sia prima sia anche in conseguenza della denuncia dell'allora monaco agostiniano Martin Lutero (1515), ma le misure prese non furono sufficienti ad evitare uno strappo irrimediabile: lo Scisma Protestante. Se l'abuso delle indulgenze, infatti, non fu n\u00e9 il solo n\u00e9 il principale motivo a generarlo, fu senza dubbio un elemento scatenante in un periodo di estrema tensione tra le diverse parti e aggrav\u00f2 le divergenze esistenti.\nDopo il concilio di Trento.\nLa pratica delle indulgenze fu inquadrata nelle funzioni della Congregazione delle Indulgenze, istituita da Clemente VIII (1592-1605) e integrata nella Curia Romana da Clemente IX nel 1669. I suoi poteri furono trasferiti nel 1908 al Sant'Uffizio e nel 1917 alla Penitenzieria Apostolica. \nIl Codice di Diritto Canonico del 1983 la disciplina in dettaglio, nel Libro IV, Parte I, Titolo IV, Capitolo IV, canoni 992-997.\nSecondo il Catechismo della Chiesa Cattolica:\nDescrizione.\nL'indulgenza pu\u00f2 quindi essere definita come:\nL'indulgenza \u00e8 la remissione di penitenze o pene temporali, che rimangono da scontare per i peccati gi\u00e0 rimessi quanto al reato della colpa e della pena eterna. L'assoluzione cancella i peccati (la colpa) e la pena eterna della dannazione per i peccati mortali, mentre l'indulgenza rimette (cancella) la pena temporale, che non significa pena terrena, ma pena avente una durata di tempo non senza fine: terrena, oppure temporale limitata nel Purgatorio: \u201cOgni fedele pu\u00f2 acquisire le indulgenze per se stesso o applicarle ai defunti\u201d (CCC 1471).\nQuindi per indulgenza viene significata, per i viventi, la remissione parziale o totale delle pene comunque maturate con i peccati gi\u00e0 perdonati da Dio e assolti dal sacerdote con la confessione e che verrebbero altrimenti scontate nel Purgatorio. L'indulgenza non \u00e8 un'alternativa che possa sostituirsi alla confessione. \nPer conseguire le indulgenze, \u00e8 specificamente previsto che il fedele sia in stato in grazia, vale a dire sia l'obbligo del pentimento e del ripudio del peccato, sia quello della Confessione con l'assoluzione finale dei peccati. \nLa pena temporale di purificazione e ripristino dell'ordine corporeo e spirituale pu\u00f2 consistere in preghiere, penitenze, opere di carit\u00e0, o in pi\u00f9 rari casi con indulgenze che sostituiscono un certo numero di giorni di Purgatorio osservando le modalit\u00e0 (preghiera, visita ad una Chiesa, comunione, varco della Porta Santa ecc.) necessarie a conseguire l'indulgenza. Nei secoli passati erano anche offerti digiuni, astinenze, elemosine, opere di carit\u00e0. Per estinguere il debito della pena temporale la Chiesa permette al fedele battezzato di accedere alle indulgenze.\nPer talune indulgenze \u00e8 prevista la successiva comunione, con eventuale visita ad una chiesa per pregare secondo le intenzioni di preghiera indicate dal Pontefice, o da altra autorit\u00e0 ecclesiastica che abbia concesso l'indulgenza. \nPer alcuni situazioni particolari, come esiste un Battesimo detto di sangue e di desiderio (equivalente al Battesimo in Spirito Santo e fuoco di cui parla la Bibbia), anche per i cristiani battezzati esiste la remissione divina dei peccati anche senza la presenza del sacerdote: persona in punto di morte, impossibilitata a confessarsi e a comunicarsi.\nChiunque mediante la preghiera pu\u00f2 domandare a Dio o ai santi angeli o anime intercedenti l'indulgenza per s\u00e9 o qualsiasi anima di defunti: le persone defunte a favore delle quali si invoca la grazia non necessariamente devono essere congiunti oppure persone conosciute. L'esistenza del Purgatorio \u00e8 un dogma della fede proclamato dalla Chiesa Cattolica: sono escluse le anime dannate all'Inferno.\nLa richiesta pu\u00f2 essere accompagnata dal versamento volontario di somme di denaro a favore del clero. Questo fu un argomento centrale nell'azione di Martin Lutero e della riforma protestante. Propriamente, il versamento di denaro non \u00e8 mai stato obbligatorio, perch\u00e9 fin dal 1200 bolle ufficiali dei Sommi Pontefici concessero le indulgenze a preghiere come il Rosario, recitate privatamente dai fedeli senza nessun rito celebrato da un sacerdote, eventualmente legate al Sacramento della Confessione e dell'Eucaristia. Fu per\u00f2 la predicazione, errata dal punto di vista teologico, del monaco Tetzel a scandalizzare Lutero. \nLa teologia cattolica afferma che l'indulgenza pu\u00f2 essere \"parziale\" o \"plenaria\", cio\u00e8 pu\u00f2 liberare in parte o in tutto dalla pena temporale dovuta per i peccati; \u00e8 attualmente disciplinata dai documenti Indulgentiarum doctrina e Manuale delle indulgenze.\nProcedimento di richiesta.\nPer ottenere un'indulgenza plenaria o parziale, secondo la dottrina cattolica, un fedele, \"completamente distaccato dal peccato anche veniale\", deve:\nAnalisi.\nPenitenza e sincero pentimento.\nIl Concilio di Trento (1545-1563) us\u00f2 grande rigore nel terminare gli abusi abolendo le questue e i \"quaestores\" di indulgenze. La pubblicazione di queste ultime fu riservata al vescovo e i due membri del Capitolo, da lui incaricati di ricevere le offerte spontanee dei fedeli, non potevano prelevare nessuna quota, anche minima, per loro.\nDal XVI secolo ai giorni nostri il sistema delle indulgenze si and\u00f2 semplificando e il Papato riusc\u00ec ad evitare gli abusi passati ponendo grande accento sulla necessit\u00e0 del pentimento, del perdono dato da Dio a seguito della confessione, del valore dell'indulgenza sulla sola pena temporale e della spontaneit\u00e0 delle offerte.\nAncora oggi l'indulgenza \u00e8 in uso nella religione cattolica, che la considera una parte dogmatica dell'economia della salvezza delle anime. L'indulgenza cancella gli effetti negativi (pena temporale) di un peccato che sia stato sinceramente confessato con l'intento onesto di non ripeterlo ed aiuta il peccatore a fortificarsi moralmente e cambiare vita, eliminando da s\u00e9 progressivamente il male interiore che dovr\u00e0 ripudiare completamente.\nPer i vivi e per i defunti.\nLa dottrina del tesoro della Chiesa resta in vigore, insegnando che il bene operato da alcuni (Ges\u00f9, Maria, i santi) torna a vantaggio di tutti. Secondo tale dottrina, il tesoro della Chiesa viene amministrato dalla stessa a beneficio di chi \u00e8 in vita e per tramite dei vivi a beneficio delle anime dei defunti che stanno purificandosi nel Purgatorio. L'indulgenza chiesta dai vivi per i loro defunti aiuta la purificazione di chi in Purgatorio \"attende\" di essere ammesso in Paradiso. Questo \u00e8 il nocciolo del dogma della comunione dei santi: le preghiere e le opere di bont\u00e0 che tutti possono fare, valgono per tutti gli uomini, per tutte le anime (anche quelle dei non cristiani, o degli atei) e vanno a combattere il male che gli stessi uomini commettono.\nIndulgenza plenaria e parziale.\nSi chiama indulgenza plenaria quella che, secondo la dottrina cattolica, libera per intero dalla pena temporale dovuta per i peccati; indulgenza parziale quella che ne libera solo in parte. Anticamente le pene in soddisfazione del peccato perdonato erano comminate in giorni; per esempio, per un peccato si poteva fare penitenza per 100 giorni, o per 40, o per tutta la vita. Il penitente poteva dunque diminuire i giorni della penitenza, riscattandoli attraverso le pratiche oggetto di indulgenza. Questo fece s\u00ec che si cominciasse ad indicare erroneamente con un termine temporale anche la parte di pena da scontare dopo la morte, cio\u00e8 nel Purgatorio: di conseguenza, dicendo \"100 giorni di indulgenza\" per errore i fedeli pi\u00f9 semplici intendevano che quella indulgenza liberasse dalla pena che si sarebbe altrimenti dovuta scontare con 100 giorni di Purgatorio. \nOggi le indulgenze parziali non sono pi\u00f9 distinte le une dalle altre e, per quanto riguarda il loro valore, \"si \u00e8 ritenuto stabilire che la remissione della pena temporale, che il fedele acquista con la sua azione, serva di misura per la remissione di pena che l'autorit\u00e0 ecclesiastica liberamente aggiunge con l'indulgenza parziale\". Quindi, secondo la dottrina cattolica, compiendo un'opera buona a cui \u00e8 annessa un'indulgenza parziale, un fedele ottiene una remissione di pena per il bene stesso che ha compiuto e altrettanta remissione grazie all'indulgenza amministrata dalla Chiesa. Questo in conformit\u00e0 con la costante dizione che l'autorit\u00e0 della Chiesa pu\u00f2 \"moltiplicare\" i meriti degli individui (escludendo un'idea di sommatoria propria della matematica)."}
{"id": "228639", "revid": "124790873", "url": "https://it.wikipedia.org/wiki?curid=228639", "title": "IQ (gruppo musicale)", "text": "Gli IQ sono un gruppo musicale progressive nato nei primi anni ottanta. Insieme a Marillion, Pendragon, Pallas e altri, gli IQ rappresentano un gruppo rappresentativo del movimento del neoprogressive britannico.\nBiografia.\nGli IQ furono fondati dal chitarrista Mike Holmes nel 1982, dopo lo scioglimento della band precedente di Holmes, The Lens (1976-1981). La formazione del gruppo \u00e8 rimasta stabile nel corso degli anni. Il cantante Peter Nicholls (autore delle copertine) abbandon\u00f2 per un breve periodo per formare un gruppo proprio, i Niadem's Ghost, e fu sostituito per due album da Paul Menel, con il quale gli IQ tentarono un approccio pi\u00f9 commerciale. Il bassista John Jowitt e il tastierista Martin Orford sono stati anche membri del gruppo Jadis. All'inizio del 2005, Paul Cook, batterista e membro fondatore, ha abbandonato il gruppo, sostituito da Andy Edwards.\nPaul Cook \u00e8 rientrato nella band nel tour dell'album \"Frequency\".\nDopo l'abbandono nel luglio 2007 di Martin Orford, la band ha reclutato Mark Westworth, gi\u00e0 dei Darwin's Radio. Il nuovo tastierista esordir\u00e0 ufficialmente con gli IQ il novembre successivo nella data romana della band.\nNell'ottobre 2010 il tastierista Mark Westworth ha annunciato il suo ritiro dalla band, per la fine dell'anno, completando quindi le date dei concerti fino a quel momento gi\u00e0 fissati.\nDa gennaio 2011 \u00e8 subentrato un nuovo tastierista, Neil Durant, fan del gruppo da lunga data, ed \u00e8 anche tornato il bassista Tim Esau.\nNell'ultima uscita in Italia a Sommacampagna il 14 aprile 2012, il gruppo ha eseguito l'intero album \"Subterranea\".\nLo stile musicale della band comprende un mix di sonorit\u00e0 \"dure\" e melodiche, che non si riconducono al blues e al rock and roll, avvicinandosi generalmente al rock sinfonico e alla musica classica, jazz o fusion. Fra i gruppi del rock progressivo degli anni settanta a cui si potrebbero accostare vi sono i King Crimson, i Genesis, i Camel e gli Yes."}
{"id": "228644", "revid": "757246", "url": "https://it.wikipedia.org/wiki?curid=228644", "title": "Funzione di utilit\u00e0", "text": ""}
{"id": "228647", "revid": "838137", "url": "https://it.wikipedia.org/wiki?curid=228647", "title": "Britannia Row Studios", "text": "Il Britannia Row Studios \u00e8 uno studio di registrazione che si trova nel Borgo londinese di Islington, in Inghilterra.\nLo studio \u00e8 appartenuto prima ai Pink Floyd e poi al loro batterista Nick Mason, che l'ha comprato dagli altri membri della band. I Pink Floyd hanno registrato in questo studio gli album \"Animals\", \"A Momentary Lapse of Reason\", \"The Division Bell\" e parte di \"The Endless River\".\nAltri artisti che hanno registrato nei Britannia Row Studios:"}
{"id": "228649", "revid": "227211", "url": "https://it.wikipedia.org/wiki?curid=228649", "title": "Funzione di partizione", "text": "In ambito scientifico esistono almeno due enti distinti chiamati funzione di partizione."}
{"id": "228651", "revid": "14691", "url": "https://it.wikipedia.org/wiki?curid=228651", "title": "Still life", "text": ""}
{"id": "228652", "revid": "14691", "url": "https://it.wikipedia.org/wiki?curid=228652", "title": "Contrizione Perfetta", "text": ""}
{"id": "228654", "revid": "1226", "url": "https://it.wikipedia.org/wiki?curid=228654", "title": "Attrizione", "text": ""}
{"id": "228655", "revid": "47767", "url": "https://it.wikipedia.org/wiki?curid=228655", "title": "Playstation 3", "text": ""}
{"id": "228657", "revid": "2812", "url": "https://it.wikipedia.org/wiki?curid=228657", "title": "Contrizione perfetta", "text": ""}
{"id": "228659", "revid": "110157", "url": "https://it.wikipedia.org/wiki?curid=228659", "title": "Unterentfelden", "text": "Unterentfelden (toponimo tedesco) \u00e8 un comune svizzero di 4\u00a0045 abitanti del Canton Argovia, nel distretto di Aarau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "228661", "revid": "9", "url": "https://it.wikipedia.org/wiki?curid=228661", "title": "Contrizione imperfetta", "text": ""}
{"id": "228662", "revid": "9", "url": "https://it.wikipedia.org/wiki?curid=228662", "title": "Contrizione da timore", "text": ""}
{"id": "228666", "revid": "124691850", "url": "https://it.wikipedia.org/wiki?curid=228666", "title": "Amore e Psiche (Canova)", "text": "Amore e Psiche \u00e8 un gruppo scultoreo di Antonio Canova, realizzato tra il 1787 e il 1793 ed \u00e8 conservato presso il museo del Louvre, a Parigi. Una seconda copia, realizzata per mano dello stesso Canova, si trova esposta al Museo statale Ermitage di San Pietroburgo in Russia. \nStoria.\nAntonio Canova ricevette la commissione di un gruppo raffigurante \u00abAmore e Psiche che si abbracciano: momento di azione cavato dalla favola dell'Asino d'oro di Apuleio\u00bb, per usare le sue stesse parole, nel 1788, dal colonnello John Campbell.\nIspirandosi all'iconografia a un affresco di Ercolano raffigurante una baccante abbracciata da un fauno, Canova inizi\u00f2 l'ideazione del \u00abmodello grande\u00bb dell'opera il pomeriggio del 30 maggio 1787. La traduzione in marmo venne avviata gi\u00e0 nel maggio 1788, come attestato dall'amico Quatrem\u00e8re de Quincy; il gruppo marmoreo come oggi lo conosciamo, tuttavia, fu portato a compimento solo nel 1793. Ci\u00f2 malgrado, in quell'anno Campbell non era in grado di sostenere le esose spese di trasporto per l'Inghilterra, e l'opera fu acquistata nel 1800 per duemila zecchini da Gioacchino Murat, che la trasport\u00f2 nel palazzo reale di Compi\u00e8gne, nelle vicinanze di Parigi, in Francia. Nel 1808, quando i beni di Murat entrarono in possesso della Corona francese, \"Amore e Psiche\" pass\u00f2 insieme ad altre opere nelle collezioni del museo del Louvre, dove \u00e8 tuttora esposto.\nL'opera non manc\u00f2 di essere accolta freddamente in taluni ambienti artistici, dai quali fu ritenuta eccessivamente barocca, complessa, perfino manierista. Tra i critici pi\u00f9 feroci dell\"Amore e Psiche\" vi era Carl Ludwig Fernow, che nel 1806 scrisse in una dissertazione ove rimprover\u00f2 Canova di non aver fornito \u00abuna visione appagante dell'opera, da qualunque parte si contempli\u00bb, continuando affermando che \u00abinvano lo spettatore si affatica a ricercare un punto di vista da cui scorgere entrambi i volti, e nel quale ridurre a punto di convergenza centrale ogni raggio dell'espressione di tenerezza\u00bb. Malgrado queste critiche (che comunque furono poche), l'opera fu un ulteriore successo nella fama europea di Canova: la risonanza del gruppo fu enorme, e furono in moltissimi, tra artisti, viaggiatori e eruditi, ad affluire nell\"'atelier\" di Canova per poter ammirare il marmo, a tal punto che lo scultore per difendersi dalla folla spesso andava a lavorare in un altro studio.\nTra gli ammiratori pi\u00f9 entusiasti vi erano John Keats, che ispirato dall\"'Amore e Psiche\" canoviano scrisse una delle sue ode pi\u00f9 celebri (\"Ode to Psyche\", 1819: \u00abSurely I dreamt to-day, or did I see the winged Psyche with awaken'd eyes?\u00bb), e il principe russo Nikolaj Jusupov, in visita a Roma nel 1794. Jusopov giunse in Italia per conto dell'imperatrice Caterina II di Russia, la quale voleva a tutti i costi il Canova al servizio della propria corte; lo scultore rifiut\u00f2, ma accett\u00f2 ugualmente di realizzare su commissione dello Jusopov una seconda versione dell\"Amore e Psiche\". La gestazione di questa replica fu assai rapida: il modello fu completato nel 1795 e la statua in marmo, portata a compimento nel 1796, pot\u00e9 raggiungere la Russia nel 1802. Inizialmente esposta nel palazzo del principe a San Pietroburgo, nel 1810 l'opera fu trasferita nella villa dello Jusopov ad Arkhangelskoye, per poi tornare alla morte di quest'ultimo (1831) nuovamente a San Pietroburgo: dal 1929 l'opera \u00e8 conservata nel museo dell'Ermitage, sempre in quella citt\u00e0.\nNumerose altre furono le repliche dell\"Amore e Psiche\", non realizzate dal Canova bens\u00ec dall'allievo prediletto Adamo Tadolini che, avendo ricevuto dal maestro il modello in gesso originale dell'opera e l'autorizzazione di trarne quante copie ne volesse, ne esegu\u00ec almeno cinque, con piccole variazioni. L'opera, ripresa anche in una scultura di Auguste Rodin, fu calorosamente accolta anche da Gustave Flaubert, il quale comment\u00f2:\nDescrizione.\nMateria narrativa.\nCanova scolp\u00ec nel marmo la favola di Amore e Psiche. Psiche era una fanciulla incredibilmente seducente, e scaten\u00f2 le gelosie della dea Venere che, invidiosa della bellezza di quella che alla fine era solo una mortale, decise di vendicarsi con l'aiuto del figlio Amore, il quale avrebbe dovuto farla innamorare di un uomo rozzo che non la ricambiasse.\nTuttavia, appena Amore prese visione della bellezza celestiale di Psiche, se ne invagh\u00ec perdutamente, e decise con l'aiuto di Zefiro di trasportarla nel proprio palazzo. L\u00ec Psiche trascorse con Amore notti infuocate dall'amore e dalla passione, senza tuttavia poter guardare il volto dell'amante: Amore, infatti, non rivel\u00f2 mai la propria identit\u00e0, per evitare la furibonda ira della madre Venere. Con tutto ci\u00f2, eccitata dalle sorelle, Psiche venne meno al patto e vide il volto dell'uomo che le travolgeva i sensi: in seguito a ci\u00f2 Amore, preso dall'indignazione, si allontan\u00f2 da Psiche, che fu gettata nello sconforto pi\u00f9 totale.\nPur di potersi ricongiungere con il divino consorte, Psiche si dichiar\u00f2 disposta ad affrontare una serie di prove per ottenere l'immortalit\u00e0, superandole brillantemente, malgrado la loro atroce difficolt\u00e0. D'altronde, erano state organizzate da Venere che, presa dall'ira, decise di sottoporre la fanciulla alla prova pi\u00f9 difficile: discendere negli Inferi e chiedere alla dea Proserpina di concederle un po' della sua bellezza. Fu cos\u00ec che Psiche ricevette da Proserpina un'ampolla e, presa dalla curiosit\u00e0, la apr\u00ec e, con suo grande sconcerto, scopr\u00ec che il vaso non conteneva bellezza, bens\u00ec un sonno infernale che la fece addormentare profondamente. Amore, una volta venuto a conoscenza del tragico destino dell'amante, si recher\u00e0 presso Psiche e la risveglier\u00e0 con un bacio: \u00e8 proprio questo l'attimo che Canova ha voluto eternare nel marmo. \nAnalisi.\nL'opera raffigura, con un erotismo sottile e raffinato, Amore e Psiche nell'attimo che precede il bacio, preannunciato dall'atteggiamento dei corpi e degli sguardi che si contemplano l'un l'altro con una dolcezza di pari intensit\u00e0: le loro labbra, pur essendo estremamente vicine, non sono ancora unite. Amore poggia il ginocchio sinistro a terra mentre con la spinta della gamba destra si china in avanti, inarcando il proprio torso e al contempo flettendo la propria testa cos\u00ec da avvicinarla al volto addormentato dell'amata, che sorregge delicatamente con la mano destra; quella sinistra, invece, sfiora in modo romantico il seno di lei, tradendo un desiderio innegabile ma non espresso. Nel tocco delle mani, il marmo diviene carne. Psiche, invece, \u00e8 semidistesa, rivolge il viso verso l'alto ed alza quasi timidamente le braccia per accogliere il bacio di Amore, sfiorando con le sue dita i capelli di lui, che presenta le ali spiegate, come se fosse appena giunto per soccorrerla. I loro corpi adolescenziali, caratterizzati da una perfezione anatomica squisitamente neoclassica, sono completamente nudi, fatta eccezione per un drappo che vela appena le intimit\u00e0 di Psiche.\nCos\u00ec come in tutte le sue opere Canova qui si dimostra assai sensibile all'influenza della statuaria classica, mostrandosene debitore per l'equilibrio della composizione. Osservando il gruppo dal punto canonico di visione (ortogonale, ovvero \"davanti\" alla scultura) si pu\u00f2 cogliere come i corpi di Amore e di Psiche intersecandosi diano vita a una X morbida e sinuosa che fa librare l'opera nello spazio: il primo arco, in particolare, va dalla punta dell'ala destra di Amore e a quella del piede, mentre il secondo parte sempre dall'ala e si conclude nel corpo di Psiche. Il punto di intersezione tra queste due direttrici, che \u00e8 anche il punto focale della composizione (quello verso il quale \u00e8 proiettato lo sguardo dell'osservatore), \u00e8 sottolineato dal delicato abbraccio dei due personaggi. Le braccia di Amore e Psiche, formando due cerchi intrecciati, danno infatti vita a un tondo che incornicia i due volti quasi congiunti ed accentua i pochi centimetri che dividono le loro labbra.\nLa visione frontale, malgrado sia quella pi\u00f9 indicata in quanto consente di coglierne la complessa geometria compositiva, non esaurisce affatto le possibilit\u00e0 di godimento dell'opera, che \u00e8 leggibile da tutte le visuali. \u00c8 vedendo la scultura dal retro, infatti, che si scorgono la faretra di Amore, la fluente capigliatura di Psiche e il vaso di Proserpina che ha causato il suo svenimento: ruotando attorno all'opera, inoltre, variano all'infinito i rapporti reciproci tra i corpi dei due amanti, ed \u00e8 solo cos\u00ec che ci si pu\u00f2 rendere conto della complessit\u00e0 del marmo.\n\"Amore e Psiche\", in ogni caso, risponde pienamente ai principi dell'estetica del Neoclassicismo. I gesti di Amore e Psiche, infatti, sono delicati ed espressivi, mentre i loro movimenti nello spazio sono equilibrati, continui e ben sincronizzati; analogamente, Canova comunica il loro trasporto amoroso in modo misurato ed equilibrato, sfumando la loro passione nella tenerezza e in un'affettuosa contemplazione. Alcuni degli aspetti dell'opera, tuttavia, gi\u00e0 rimandano al Romanticismo: pensiamo alla sensualit\u00e0 che, seppur filtrata dal neoclassicismo canoviano, avvolge tutta la composizione, all'impiego di linee di tensione interne e al dinamismo spiraliforme che anima l'intera scultura."}
{"id": "228667", "revid": "6923", "url": "https://it.wikipedia.org/wiki?curid=228667", "title": "Rudamon", "text": "Biografia.\nFiglio di Osorkon II e fratello di Takelot III regn\u00f2 su Leontopolis e le terre circostanti. Tra le poche tracce della sua esistenza, tutte provenienti dall'Alto Egitto, alcune iscrizioni in una cappella dedicata ad Osiride, a Karnak.\nSulla durata del suo regno i pareri sono discordanti in quanto a seconda di come venga interpretato un graffito rinvenuto a Uadi Gasus. Il graffito in questione cita il 19\u00ba anno di regno di un sovrano che potrebbe essere Rudamon ma anche il suo successore Iuput II."}
{"id": "228673", "revid": "838137", "url": "https://it.wikipedia.org/wiki?curid=228673", "title": "Chiara Moroni", "text": "Biografia.\nVita privata.\nNata ad Iseo (Brescia), ma vive a Roma. Suo padre era il parlamentare socialista Sergio Moroni, che si suicid\u00f2 nel 1992 dopo essere stato coinvolto nell'inchiesta Mani pulite.\nLaureata in farmacia, nel 1999 diviene borsista di ricerca al Dipartimento di Farmacologia della facolt\u00e0 di Medicina e Chirurgia dell'universit\u00e0 di Brescia.\nDeputata del Nuovo PSI.\nLa giovane Moroni entra nel mondo della politica dopo la morte del padre, prima nella Federazione giovanile socialista, poi aderendo al progetto politico del Nuovo PSI, partito di cui ha fatto parte della segreteria nazionale dal luglio 2001.\nAlle elezioni politiche del maggio 2001 viene eletta deputata nel \"collegio uninominale\" di Rezzato per la Casa delle Libert\u00e0, in rappresentanza del Nuovo PSI: all'et\u00e0 di 26 anni \u00e8 la parlamentare pi\u00f9 giovane nella XIV Legislatura.\nViene nominata Presidente della componente del gruppo misto \"Liberaldemocratici, Repubblicani, Nuovo Psi\".\nAlle elezioni europee del 2004 \u00e8 candidata al Parlamento europeo come capolista di Socialisti Uniti per l'Europa nella circoscrizione Italia nord-occidentale con lo slogan \u201cFacce nuove, idee chiare\u201d: classificatasi prima con 8.499 preferenze, non viene eletta in quanto non scatta il seggio in quella circoscrizione.\nNell'agosto 2004 \u00e8 stata al centro di roventi polemiche, scaturite dalle esternazioni dei deputati leghisti Alessandro C\u00e8 e Dario Galli, che avevano dichiarato: \"Ci sono persone abbastanza giovani, che stanno qui non si capisce per quali meriti\", alludendo chiaramente alla Moroni e ai partiti della Prima Repubblica (fra cui quello socialista), che la Lega ha spesso criticato.\nChiara Moroni si \u00e8 detta scossa dalla foga degli interventi leghisti, definendola \"un'aggressione fisica e verbale, a tal punto rozza, volgare, inappropriata e grezza che non ne faccio parola per il profondo rispetto che ho del Parlamento\".\nQuesta la sua reazione:\nHa occupato un ruolo di primo piano del corso del congresso straordinario del Nuovo PSI, tenuto nell'ottobre 2005. Nel congresso si sono contrapposte due mozioni, la Moroni, insieme al ministro Stefano Caldoro, all'eurodeputato Alessandro Battilocchio e ad altre rappresentanze, ha deciso di schierarsi sulla linea del segretario Gianni De Michelis, confermando l'alleanza con la Casa delle Libert\u00e0.\nAl consiglio nazionale, per\u00f2, si \u00e8 astenuta nel voto di fiducia a De Michelis, cos\u00ec come Caldoro ed altri, che hanno ribadito: \"\"Stiamo con De Michelis per evitare spaccature del partito, ma non ne condividiamo la linea politica\".\"\nDeputata di Forza Italia (2006-08).\nAlle elezioni politiche del 2006 la Moroni si \u00e8 candidata con Forza Italia, in base ad un precedente accordo con il Nuovo PSI basato sul \"diritto di tribuna\": non \u00e8 stata eletta, ma \u00e8 stata ripescata, avendo Silvio Berlusconi e Giulio Tremonti rinunciato al seggio della circoscrizione \"Lombardia 2\", optando per un altro collegio.\nLascia il Nuovo PSI il 3 maggio 2006 e la svolta le ha attirato le critiche di numerosi membri del suo vecchio partito. Si \u00e8 iscritta al gruppo parlamentare di Forza Italia assumendo il ruolo di vice capogruppo fino al 2008.\nDeputata del Popolo della Libert\u00e0.\nAlle elezioni politiche del 2008 si candida con il Popolo della Libert\u00e0 nella circoscrizione Lombardia 3 e viene riconfermata. \u00c8 vice presidente e tesoriere del gruppo PdL.\nAttivit\u00e0 legislativa.\nNel luglio 2008 ha sottoscritto una proposta di legge costituzionale, a prima firma di Renato Farina, per la reintroduzione dell'immunit\u00e0 parlamentare Il 15 luglio 2009, assieme al leghista Maurizio Fugatti, \u00e8 firmataria di un emendamento al ddl \"anticrisi\" che introduce il provvedimento di scudo fiscale.\nPrese di posizione.\nIl 7 novembre 2008 sulle dichiarazioni di Berlusconi su \"Obama abbronzato\" ha commentato: \"mi sento di sottoscrivere il commento di Fedele Confalonieri. Fa parte di quello che \u00e8 Berlusconi e fa parte anche di quello che gli elettori, le persone amano di Berlusconi. Fa parte un po' del genio di Berlusconi. (...) Non solo gli italiani lo hanno votato, ma durante i governi Berlusconi l'Italia ha conosciuto i momenti di maggiore prestigio ed autorevolezza internazionali, perch\u00e9 poi quello che conta sono le relazioni diplomatiche e anche personali che il presidente Berlusconi riesce a costruire. E io sono sicurissima che alla fine avr\u00e0 un rapporto fortissimo con Obama, perch\u00e9 i riformisti alla fine si incontrano e si capiscono. Sia Berlusconi che Obama sono due reali e forti riformisti, si incontreranno sulle cose da fare\"\nIl 19 marzo 2009 si \u00e8 espressa per il controllo dell'esecutivo sui pubblici ministeri: \"Un progetto di sottoporre il pubblico ministero al controllo del potere esecutivo sarebbe assolutamente corretto e giusto\".\nNel maggio 2009 ha dichiarato di essere a favore del riconoscimento dei diritti civili alle coppie di fatto e alle coppie omosessuali. Nel 2010 ha precisato di essere favorevole all'introduzione nell'ordinamento italiano dei matrimoni tra persone dello stesso sesso.\nNel gennaio 2010 si \u00e8 dichiarata favorevole alla dedica di una via a Bettino Craxi.\nL'adesione a FLI.\nIl 4 agosto 2010, durante le dichiarazioni di voto sulla mozione di sfiducia nei confronti del sottosegretario di Stato Giacomo Caliendo, ha proclamato la decisione di non partecipare al voto, in un discorso incentrato sulla critica a come nel Pdl \u00abla battaglia garantista venga confusa con il giustificazionismo\u00bb. Dopo la votazione Chiara Moroni ha annunciato l'adesione al gruppo parlamentare Futuro e Libert\u00e0 per l'Italia, di cui diviene vice presidente e tesoriere.\nIl 19 ottobre 2010 Chiara Moroni fonda l'associazione \"Socialismo e Libert\u00e0\" con l'intento di dare spazio anche alla cultura socialista, laica e riformista all'interno di Futuro e Libert\u00e0 per l'Italia. Nel gennaio 2013 \u00e8 nominata commissario regionale del partito in Lombardia.\nAlle elezioni politiche del 2013 si candida alla Camera in FLI nella circoscrizione Lombardia 1, ma il partito non raggiunge il quorum.\nAltre attivit\u00e0.\nNel gennaio 2014 diviene responsabile delle relazioni istituzionali dell'agenzia \"Noesis Comunicazione\"\nNel 2015 entra in Bristol-Myers Squibb dove nel 2018 diviene direttore \"Innovative Medicine Business Unit\" per l'Italia."}
{"id": "228679", "revid": "1305772", "url": "https://it.wikipedia.org/wiki?curid=228679", "title": "Fatalit\u00e0", "text": ""}
{"id": "228680", "revid": "1305772", "url": "https://it.wikipedia.org/wiki?curid=228680", "title": "Lo straniero", "text": ""}
{"id": "228681", "revid": "1494169", "url": "https://it.wikipedia.org/wiki?curid=228681", "title": "Il grande silenzio", "text": ""}
{"id": "228682", "revid": "481666", "url": "https://it.wikipedia.org/wiki?curid=228682", "title": "L'ultima sfida", "text": ""}
{"id": "228683", "revid": "1363894", "url": "https://it.wikipedia.org/wiki?curid=228683", "title": "La guardia del corpo", "text": ""}
{"id": "228684", "revid": "1762097", "url": "https://it.wikipedia.org/wiki?curid=228684", "title": "Il vendicatore", "text": ""}
{"id": "228685", "revid": "767487", "url": "https://it.wikipedia.org/wiki?curid=228685", "title": "\u0424", "text": "La \u0424, minuscolo \u0444, chiamata ef, \u00e8 una lettera dell'alfabeto cirillico. Rappresenta la consonante fricativa labiodentale sorda IPA .\nDeriva direttamente dalla lettera greca phi (\u03a6, \u03c6). Inoltre, ha rimpiazzato la lettera cirillica fita () nella versione russa dell'alfabeto cirillico dal 1918. Diversamente dalla fi, comunque, di norma viene traslitterata come \"f\", e non come \"ph\"."}
{"id": "228686", "revid": "1305772", "url": "https://it.wikipedia.org/wiki?curid=228686", "title": "Il ponte", "text": ""}
{"id": "228687", "revid": "1776051", "url": "https://it.wikipedia.org/wiki?curid=228687", "title": "Eppenberg-W\u00f6schnau", "text": "Eppenberg-W\u00f6schnau (toponimo tedesco) \u00e8 un comune svizzero di 317 abitanti del Canton Soletta, nel distretto di Olten."}
{"id": "228688", "revid": "1305772", "url": "https://it.wikipedia.org/wiki?curid=228688", "title": "La caccia", "text": ""}
{"id": "228689", "revid": "344503", "url": "https://it.wikipedia.org/wiki?curid=228689", "title": "Il campione", "text": ""}
{"id": "228691", "revid": "109651", "url": "https://it.wikipedia.org/wiki?curid=228691", "title": "I cospiratori", "text": ""}
{"id": "228692", "revid": "599013", "url": "https://it.wikipedia.org/wiki?curid=228692", "title": "La via del male", "text": ""}
{"id": "228693", "revid": "1529788", "url": "https://it.wikipedia.org/wiki?curid=228693", "title": "Tramonto (disambigua)", "text": "Il Tramonto, cio\u00e8 il momento in cui il sole o un altro astro scende sotto l'orizzonte, pu\u00f2 riferirsi anche a:"}
{"id": "228694", "revid": "214780", "url": "https://it.wikipedia.org/wiki?curid=228694", "title": "Tormento", "text": ""}
{"id": "228695", "revid": "228587", "url": "https://it.wikipedia.org/wiki?curid=228695", "title": "Desiderio", "text": ""}
{"id": "228696", "revid": "713714", "url": "https://it.wikipedia.org/wiki?curid=228696", "title": "Il disertore", "text": ""}
{"id": "228697", "revid": "26630", "url": "https://it.wikipedia.org/wiki?curid=228697", "title": "La casa", "text": ""}
{"id": "228698", "revid": "599013", "url": "https://it.wikipedia.org/wiki?curid=228698", "title": "Il padrone di casa", "text": ""}
{"id": "228699", "revid": "110157", "url": "https://it.wikipedia.org/wiki?curid=228699", "title": "Eppenberg", "text": "Eppenberg \u00e8 un comune di 242 abitanti della Renania-Palatinato, in Germania.\n\u00c8 parte del circondario (\"Landkreis\") di Cochem-Zell (targa COC) e della comunit\u00e0 amministrativa (\"Verbandsgemeinde\") di Kaisersesch."}
{"id": "228700", "revid": "228587", "url": "https://it.wikipedia.org/wiki?curid=228700", "title": "Estasi (disambigua)", "text": ""}
{"id": "228701", "revid": "287204", "url": "https://it.wikipedia.org/wiki?curid=228701", "title": "Il fantasma", "text": ""}
{"id": "228702", "revid": "599013", "url": "https://it.wikipedia.org/wiki?curid=228702", "title": "L'ultima carta", "text": ""}
{"id": "228703", "revid": "438678", "url": "https://it.wikipedia.org/wiki?curid=228703", "title": "Scandalo (disambigua)", "text": "Uno scandalo \u00e8 un'azione che causa un turbamento della sensibilit\u00e0 morale, inclusi comportamenti illegali, abusi politici ed episodi di corruzione di grande risonanza.\nPu\u00f2 inoltre riferirsi a:"}
{"id": "228704", "revid": "4106", "url": "https://it.wikipedia.org/wiki?curid=228704", "title": "W\u00f6schnau", "text": ""}
{"id": "228705", "revid": "3732", "url": "https://it.wikipedia.org/wiki?curid=228705", "title": "Cronaca nera", "text": ""}
{"id": "228706", "revid": "363629", "url": "https://it.wikipedia.org/wiki?curid=228706", "title": "Tradimento", "text": ""}
{"id": "228707", "revid": "183114", "url": "https://it.wikipedia.org/wiki?curid=228707", "title": "L'imprevisto", "text": ""}
{"id": "228708", "revid": "1305772", "url": "https://it.wikipedia.org/wiki?curid=228708", "title": "I cacciatori", "text": ""}
{"id": "228709", "revid": "965226", "url": "https://it.wikipedia.org/wiki?curid=228709", "title": "Candidati alla presidenza degli Stati Uniti d'America per il Partito Democratico", "text": "Elenco dei candidati alla presidenza degli Stati Uniti per il Partito Democratico."}
{"id": "228711", "revid": "116321263", "url": "https://it.wikipedia.org/wiki?curid=228711", "title": "Vivere", "text": ""}
{"id": "228712", "revid": "697352", "url": "https://it.wikipedia.org/wiki?curid=228712", "title": "L'agguato", "text": ""}
{"id": "228713", "revid": "599013", "url": "https://it.wikipedia.org/wiki?curid=228713", "title": "Questa \u00e8 la vita", "text": ""}
{"id": "228714", "revid": "1305772", "url": "https://it.wikipedia.org/wiki?curid=228714", "title": "Il prigioniero", "text": ""}
{"id": "228715", "revid": "599013", "url": "https://it.wikipedia.org/wiki?curid=228715", "title": "La chiave", "text": ""}
{"id": "228716", "revid": "767487", "url": "https://it.wikipedia.org/wiki?curid=228716", "title": "\u0423", "text": "La \u0423, minuscolo \u0443, chiamata u, \u00e8 una lettera dell'alfabeto cirillico. Rappresenta la vocale non iotizzata IPA ."}
{"id": "228717", "revid": "697352", "url": "https://it.wikipedia.org/wiki?curid=228717", "title": "Il bacio", "text": ""}
{"id": "228718", "revid": "436907", "url": "https://it.wikipedia.org/wiki?curid=228718", "title": "Vertigine (disambigua)", "text": ""}
{"id": "228719", "revid": "436907", "url": "https://it.wikipedia.org/wiki?curid=228719", "title": "\u00c1g\u00e6tis byrjun", "text": "\u00c1g\u00e6tis byrjun \u00e8 il secondo album in studio del gruppo musicale islandese Sigur R\u00f3s, pubblicato nel 1999 per la Fat Cat Records.\nDescrizione.\nLe canzoni \"\u00c1g\u00e6tis byrjun\" e \"Svefn-g-englar\" sono state usate come colonna sonora nel film \"Vanilla Sky\", mentre il brano \"Hjarta\u00f0 hamast (bamm bamm bamm)\" \u00e8 presente nel film \"Immortal Ad Vitam\" di Enki Bilal.\nIl disco \u00e8 cantato interamente in Islandese, eccetto i brani \"Olsen Olsen\" e la parte conclusiva di \"\u00c1g\u00e6tis byrjun\", cantati in Vonlenska, lingua artificiale inventata dal gruppo. Parte della traccia audio di \"Star\u00e1lfur\" \u00e8 palindroma: rimane esattamente invariata se ascoltata al contrario. L'introduzione dell'album \u00e8 una parte della traccia omonima, \"\u00c0g\u00e6tis byrjun\", ma al contrario. \"Avalon\" \u00e8 una parte di \"Star\u00e1lfur\", ma rallentata.\nLa prima canzone registrata per l'album \u00e8 stata la canzone omonima, che all'inizio non aveva un titolo. Dopo aver ultimato la stesura della canzone, la band la esegu\u00ec per gli amici presenti, i quali l'apprezzarono molto e dichiararono che era \"un buon inizio\", e cos\u00ec l'album e la canzone presero questo nome.\n\"Vi\u00f0rar vel til Loft\u00e1r\u00e1sa\" significa \"bel tempo per bombardamenti aerei\". Una volta, nella TV islandese, durante la guerra del Kosovo, un meteorologo disse ironicamente: \"\u00ed dag vi\u00f0rar vel til loft\u00e1r\u00e1sa\" (oggi c'\u00e8 un bel tempo per bombardamenti).'I Sigur R\u00f3s diedero il nome alla canzone da questo avvenimento.\nIl piatto in \"N\u00fd Batter\u00ed\" \u00e8 uno trovato dal gruppo piegato per strada, probabilmente schiacciato da un'automobile. Il suo suono piacque ai membri del gruppo e scrissero la canzone proprio partendo da questo strumento.\nI Sigur R\u00f3s confezionarono e incollarono in proprio le scatole delle prime stampe di \"\u00c0g\u00e6tis Byrjun\", con il risultato che molti dei CD furono inutilizzabili per la colla colata su di essi. Tutti gli schizzi sulla copertina di \"\u00c0g\u00e6tis Byrjun\" furono fatti con una penna a sfera Bic."}
{"id": "228720", "revid": "599013", "url": "https://it.wikipedia.org/wiki?curid=228720", "title": "Ritorno", "text": ""}
{"id": "228721", "revid": "599013", "url": "https://it.wikipedia.org/wiki?curid=228721", "title": "La donna del giorno", "text": ""}
{"id": "228722", "revid": "38120", "url": "https://it.wikipedia.org/wiki?curid=228722", "title": "Piccole donne (disambigua)", "text": "Piccole donne (\"Little Women: or Meg, Jo, Beth and Amy\") \u00e8 un romanzo di Louisa May Alcott."}
{"id": "228723", "revid": "119768427", "url": "https://it.wikipedia.org/wiki?curid=228723", "title": "Luna di miele", "text": "La luna di miele o viaggio di nozze \u00e8 un viaggio fatto da una coppia appena sposata per celebrare il proprio matrimonio.\nOrigine del nome.\nL'origine del nome fa riferimento al primo mese di matrimonio (\"luna\") e alla bevanda prevalentemente usata per celebrare un matrimonio, l'idromele (una bevanda alcolica a base di miele ottenuta per fermentazione). Nell'antica tradizione del Nord (cultura norrena) era usanza, dopo aver ufficialmente celebrato il matrimonio, che gli sposi trascorressero da soli il primo mese, consumando idromele ogni giorno.\nAlcuni testi (es. \"The Oxford Dictionary\") considerano il \"miele\" un riferimento alla dolcezza del primo periodo successivo al matrimonio, sottolineando il fatto che l'espressione lascia intendere che solo la prima \"luna\" sar\u00e0 di \"miele\", ovvero che la felicit\u00e0 iniziale \u00e8 comunque destinata a diminuire presto.\nAltre ipotesi si basano su consuetudini antiche. Una di esse fa risalire l'espressione addirittura ai tempi di Babilonia: in tale periodo era uso regalare alle coppie di sposi una quantit\u00e0 di idromele sufficiente per un mese. Si pensava che tale bevanda garantisse fertilit\u00e0. Nonostante l'origine babilonese non sia sicura, l'abitudine di regalare idromele o simili bevande agli sposini era comune nell'antica Roma e nel medioevo. Una origine tanto antica dell'espressione \"luna di miele\" ben si concilierebbe con la presenza di tale espressione in molte altre lingue, come francese (\"Lune de miel\"), spagnolo (\"Luna de miel\") ed inglese (\"honeymoon\"). In gallese (\"mis m\u00eal\") ed arabo (\"shahr el 'assal\") si usano espressioni che tradotte letteralmente significano \"mese di miele\", che ovviamente ha lo stesso significato.\nUn'altra ipotesi sull'origine della dicitura \"Luna di miele\" fa riferimento al medioevo. Quando una famiglia cedeva in matrimonio una donna all'uomo, essa portava con s\u00e9 del miele (considerato costoso e simbolo di ricchezza). La prima sera che passavano insieme i due veniva chiamata \"Luna di miele\" proprio per riferimento a questo miele e al fatto che la donna fosse considerata lunare, perch\u00e9 .\nPotrebbe esserci una spiegazione correlata agli Esbat, rituali legati alle fasi lunari, nello specifico con quello della \"Luna del miele\" la cui descrizione parla di un \"momento ricco nella natura, dedicato ai cambiamenti in positivo e che invita a prenderci le nostre responsabilit\u00e0\" e che secondo i dettami della religione neopagana WICCA potrebbe presumibilmente essere il periodo pi\u00f9 propizio per eseguire un rito come il matrimonio.\nTuttavia, se si pensa al viaggio di nozze come ad un momento di pausa successivo allo stress post nuziale, \u00e8 interessante scoprire che gi\u00e0 nelle sacre scritture si afferma che ad un novello sposo non dovrebbe essere assegnato alcun compito gravoso poich\u00e9 il suo dovere principale \u00e8 rendere felice la moglie. Si veda per questo il capitolo 24 del libro del Deuteronomio, in particolare al versetto 5 si legge: \u201cNel caso che un uomo prenda una nuova moglie, non deve andare alle armi, n\u00e9 gli si deve imporre alcun'altra cosa. Deve rimanere esente nella sua casa per un anno, e deve far rallegrare la moglie che ha preso.\"\nStoria.\nNel senso odierno del termine, la \"luna di miele\" si diffonde durante la Belle \u00c9poque, precisandosi come primo esempio di turismo di massa."}
{"id": "228724", "revid": "1305772", "url": "https://it.wikipedia.org/wiki?curid=228724", "title": "Il sospetto", "text": ""}
{"id": "228725", "revid": "599013", "url": "https://it.wikipedia.org/wiki?curid=228725", "title": "L'uomo senza volto", "text": ""}
{"id": "228726", "revid": "1983214", "url": "https://it.wikipedia.org/wiki?curid=228726", "title": "Nan\u00e0", "text": ""}
{"id": "228727", "revid": "1305772", "url": "https://it.wikipedia.org/wiki?curid=228727", "title": "Luna nuova (disambigua)", "text": ""}
{"id": "228729", "revid": "120106151", "url": "https://it.wikipedia.org/wiki?curid=228729", "title": "Province della Turchia", "text": "Le province della Turchia (in turco: \"iller\", singolare \"ili\") sono la suddivisione territoriale di primo livello del Paese e sono pari a 81. Esse sono ricomprese in regioni, prive di rilevanza amministrativa, e si suddividono a loro volta in distretti (\"il\u00e7eler\", singolare \"il\u00e7e\").\nLe province prendono il nome dai rispettivi capoluoghi, detti anche distretti centrali, salvo che per le province di Hatay, Kocaeli e Sakarya."}
{"id": "228730", "revid": "729019", "url": "https://it.wikipedia.org/wiki?curid=228730", "title": "Erik Buell", "text": "Biografia.\nErik Buell era il presidente della Buell Motorcycle Company, casa motociclistica da lui fondata nel 1983 e chiusa nel 2009 dalla Harley-Davidson, della quale faceva parte.\nDopo aver conseguito la laurea in ingegneria Buell lavor\u00f2 alla Harley-Davidson dalla fine degli anni settanta fino a tutti gli anni ottanta. In questo periodo venne coinvolto nel progetto della concept-moto \"Nova\". A questo progetto partecip\u00f2 anche la Porsche. La moto doveva avere un motore V4. Buell era anche il responsabile della parte ciclistica delle moto della serie \"FXR\", una moto da turismo conosciuta per il suo motore montato su inserti in gomma.\nBuell fu anche un assiduo pilota di gare su strada e una volta lasciato il lavoro alla Harley fond\u00f2 la sua ditta: la \"Buell Motor Company\" . La prima moto realizzata era una moto da competizione che adottava una aerodinamica radicale ed era potenziata da una versione autoprodotta del motore \"Barton\", due tempi 4 cilindri in quadrato.\nNel 1990 la Harley entr\u00f2 nel capitale della societ\u00e0 di Buell che cambi\u00f2 denominazione in \"Buell Motorcycle Company\". In seguito la Harley-Davidson rilev\u00f2 la parte di capitale detenuta da Buell e cominci\u00f2 a distribuire le moto \"Buell\" attraverso la sua rete di vendita. Buell \u00e8 rimasto quale responsabile della progettazione e dell'engineering delle moto che portano il suo nome.\nDopo la chiusura della \"Buell\" da parte di Harley-Davidson, nel 2009 Erik Buell ha fondato la Erik Buell Racing, allo scopo di preparare moto destinate alle competizioni per i clienti privati, basate sul progetto della vecchia \"Buell 1125R\", su licenza Harley. Successivamente la casa ha iniziato la produzione di modelli stradali.\nIl 15 aprile 2015 anche la Erik Buell Racing ha richiesto la procedura di fallimento, chiudendo di fatto i battenti."}
{"id": "228731", "revid": "539155", "url": "https://it.wikipedia.org/wiki?curid=228731", "title": "Solitudine (disambigua)", "text": ""}
{"id": "228732", "revid": "228587", "url": "https://it.wikipedia.org/wiki?curid=228732", "title": "Passione", "text": ""}
{"id": "228733", "revid": "599013", "url": "https://it.wikipedia.org/wiki?curid=228733", "title": "Schiavo d'amore", "text": ""}
{"id": "228734", "revid": "599013", "url": "https://it.wikipedia.org/wiki?curid=228734", "title": "L'amica", "text": ""}
{"id": "228735", "revid": "1613450", "url": "https://it.wikipedia.org/wiki?curid=228735", "title": "Ritrovarsi", "text": ""}
{"id": "228736", "revid": "599013", "url": "https://it.wikipedia.org/wiki?curid=228736", "title": "Il ferroviere", "text": ""}
{"id": "228738", "revid": "1305772", "url": "https://it.wikipedia.org/wiki?curid=228738", "title": "Giulietta e Romeo", "text": ""}
{"id": "228739", "revid": "481666", "url": "https://it.wikipedia.org/wiki?curid=228739", "title": "La seconda moglie", "text": ""}
{"id": "228740", "revid": "481666", "url": "https://it.wikipedia.org/wiki?curid=228740", "title": "La carne e l'anima", "text": ""}
{"id": "228741", "revid": "599013", "url": "https://it.wikipedia.org/wiki?curid=228741", "title": "Il figlio dello sceicco", "text": ""}
{"id": "228742", "revid": "2056951", "url": "https://it.wikipedia.org/wiki?curid=228742", "title": "\u00c8 nata una stella", "text": ""}
{"id": "228743", "revid": "599013", "url": "https://it.wikipedia.org/wiki?curid=228743", "title": "Perdizione", "text": ""}
{"id": "228745", "revid": "212348", "url": "https://it.wikipedia.org/wiki?curid=228745", "title": "Tentazione", "text": ""}
{"id": "228746", "revid": "247222", "url": "https://it.wikipedia.org/wiki?curid=228746", "title": "Perturbazione (gruppo musicale)", "text": "I Perturbazione sono un gruppo musicale pop rock italiano, originario di Rivoli.\nStoria.\nEsordi.\nI Perturbazione nascono nel 1988 a Rivoli, in provincia di Torino. I primi componenti della band sono Tommaso Cerasuolo (voce), Rossano Antonio Lo Mele (batteria) e due loro compagni di classe. Ad essi si aggiungeranno, l'anno successivo, Stefano Milano (basso) e Gigi Giancursi (chitarra). Esordiscono nel 1990, nel concerto di fine anno del liceo frequentato dai componenti della band, senza per\u00f2 la voce ufficiale, che rientrer\u00e0 nel gruppo nel 1991, in sostituzione di Giorgio Mirto, fino ad allora voce e chitarra.\nNel 1992, il gruppo scrive il primo brano originale della propria produzione, \"Violet\", che sar\u00e0 inserito nell'album di debutto, \"Waiting to Happen\" (1998). Nel 1993 realizzano un demo chiamato \"Atto ed effetto del perturbare\". Nel 1994, allo scopo di arricchire il suono della band, Elena Diana (violoncello e pianoforte) entra nella formazione. Due anni pi\u00f9 tardi, nel 1996, viene pubblicato il loro primo singolo autoprodotto, \"Corridors/A Huge Mistake\", confezionato e venduto ai concerti.\nTra il 1997 e la primavera del 1998, i Perturbazione conoscono John Vignola, che diventer\u00e0 il loro primo discografico, e pubblicano il loro primo album, \"Waiting to Happen\" (On/Off Records), interamente cantato in lingua inglese. Sempre nel 1998, il gruppo accoglie l'ultimo componente della formazione ufficiale, Cristiano Lo Mele (chitarra), fratello di Rossano, e sceglie l'italiano per i propri testi. All'inizio dell'anno successivo esce l'EP \"36\" (Beware! Records), che contiene cinque brani in italiano e uno in inglese.\nTra il 1998 e il 2002 il gruppo continua a esibirsi e a comporre. I primi due dischi verranno ristampati su CD unico da Santeria con distribuzione Audioglobe.\nSuccesso con \"In circolo\".\nAll'inizio del 2002 esce \"In circolo\" (Santeria/Audioglobe), da cui saranno estratti i singoli \"Il senso della vite\" e \"Agosto\" (il poetico videoclip in animazione della canzone \u00e8 stato vincitore di \u201cVideoclipped the Radio Stars\u201d, uno dei pi\u00f9 importanti concorsi nazionali per videoclip). Il disco verr\u00e0 inserito nel 2012 nella lista stilata da \"Rolling Stone Italia\" dei 100 dischi italiani pi\u00f9 belli di sempre.\nIl successo del disco non sar\u00e0 immediato: prima rifiutato da alcune etichette e poi pubblicato in sordina da Santeria, nell'estate 2003 il brano \"Agosto\" viene apprezzato dal pubblico e dai network radiofonici e televisivi, che passano la canzone e il relativo video nei \"music control\". Nel 2003 la band inaugura un tour che si protrarr\u00e0 fino al 2004 con pi\u00f9 di 130 concerti (che valgono al gruppo il premio come \"Miglior Tour Italiano 2003\" al Meeting delle Etichette Indipendenti di Faenza, tra le principali manifestazioni di riferimento della discografia italiana). La band suona anche all\"' Tour\".\nNel 2004 i Perturbazione collaborano con gli Zen Circus alla canzone \"Sweet me\", contenuta nell'album del gruppo pisano \"Doctor Seduction\".\nL'affermazione con \"Canzoni allo specchio\" e \"Pianissimo fortissimo\".\nDopo aver firmato con la prestigiosa casa discografica Mescal (etichetta di band come Afterhours, Subsonica e Bluvertigo), nel 2005 esce \"Canzoni allo specchio\" (Mescal/Sony Music), prodotto da Paolo Benvegn\u00f9 e registrato allo Studio Esagono in Emilia. Altre collaborazioni presenti nel disco sono quelle con Rachele Bastreghi e Francesco Bianconi dei Baustelle e Jukka Reverberi dei Giardini di Mir\u00f2. Da questo album verranno estratti i singoli \"Se mi scrivi\" (videoclip diretto da Guido Chiesa che vede tra i protagonisti Marina Massironi e Carlo Lucarelli), \"Chiedo alla polvere\" e \"Animalia\" (il cui videoclip \u00e8 stato realizzato in animazione da Tommaso, cantante del gruppo).\nSulla scia del successo ottenuto col nuovo album, il gruppo si cimenta con uno spettacolo dedicato alle citt\u00e0 italiane e a come queste sono state cantate e raccontate dalla musica nazionale dal dopoguerra ad allora. Il tour \"Le citt\u00e0 viste dal basso\" porta quindi in dote la voglia di fare concerti sempre diversi, a seconda della citt\u00e0 visitata e vede coinvolti molti esponenti della musica italiana come Manuel Agnelli, Francesco Bianconi, Max Pezzali, Emidio Clementi e Vasco Brondi. Nel frattempo il conduttore radiofonico e deejay Linus chiede ai Perturbazione di rivisitare il brano \"Sapore di sale\" di Gino Paoli per la sigla del suo programma \"Deejay chiama Italia\". Inoltre, nel 2006, i Perturbazione hanno partecipato ad un album tributo dedicato ai Belle and Sebastian chiamato \"A Century of Covers\", in cui sono presenti con la versione italiana di \"Get me away from here I'm dying\" (\"Portami via di qui, sto male\").\nIl 13 aprile 2007 esce un nuovo album del gruppo, dal titolo \"Pianissimo fortissimo\", per l'etichetta EMI, con cui la band ha firmato un nuovo contratto nel 2006. L'album \u00e8 stato anticipato in marzo dal singolo \"Un anno in pi\u00f9\", che il gruppo ha messo a disposizione per il download gratuito sul proprio sito, nell'intera giornata del 14 febbraio. Il primo singolo pubblicato \u00e8 \"Battiti per minuto\", nel cui video Remo Remotti interpreta se stesso. Gli archi di \"Pianissimo fortissimo\" sono arrangiati da Davide Rossi (gi\u00e0 al lavoro con Elisa, Coldplay, Goldfrapp e R\u00f6yksopp). Nel mese di ottobre 2007 \u00e8 uscito il secondo singolo \"Nel mio scrigno\".\nDopo l'annuncio dell'abbandono della formazione da parte di Stefano Milano nel 2008, i Perturbazione si avvalgono del supporto di Alex Baracco al basso. Intanto nello stesso anno il gruppo chiude il rapporto con la EMI per divergenze artistiche e decide di riprendere a lavorare su uno spettacolo pensato e confezionato in casa. Nasce cos\u00ec \"Concerto per disegnatore e orchestra\", incontro inedito tra teatro di figura e animazione primordiale in cui il frontman della band Tommaso Cerasuolo disegna dal vivo una storia che viene ripresa e proiettata su uno schermo, mentre gli altri cinque componenti del gruppo la sonorizzano. Il progetto viene accompagnato dalla pubblicazione di \"Enlarge Your English\", cinque brani in inglese realizzati per l'editoria scolastica e raccolti in vari volumi distribuiti gratuitamente sul sito ufficiale della band.\nNel 2009 esce \"Le citt\u00e0 viste dal basso\", vinile pubblicato in sole 999 copie, che raccoglie il meglio del tour omonimo realizzato qualche anno prima. Dello stesso spettacolo verr\u00e0 realizzata una serie documentaristica a puntate trasmessa da Alice TV.\n\"Del nostro tempo rubato\" e \"Musica X\".\nNel periodo fine 2009-inizio 2010 la band intraprende un tour chiamato \"Preliminari Tour\", che consiste in una specie di riscaldamento in vista dell'uscita di un nuovo lavoro discografico. Il 21 maggio 2010 esce l'album doppio, prodotto da Fabio Magistrali, \"Del nostro tempo rubato\" (Santeria), una sorta di concept album sul tema del trasloco (affettivo, dal proprio paese, letterale, e cos\u00ec via). Il singolo di lancio \"Buongiorno buonafortuna\", che vede la collaborazione di Dente ottiene un ottimo successo cos\u00ec come il tour che ne segu\u00ec, che fa tappa tra l'altro il 26 settembre 2010 al festival musicale \"Woodstock 5 Stelle\" organizzato a Cesena dal blog di Beppe Grillo e trasmesso dal canale televisivo nazionale Play.me, che proprio con questa diretta apr\u00ec la neonata emittente.\nNel frattempo vengono contattati per una rilettura integrale de \"La buona novella\", celebre disco di Fabrizio De Andr\u00e9, eseguendo e registrando l'album dal vivo (ancora inedito) insieme a Nada e Alessandro Raina.\nIl 14 novembre 2012 viene diffusa, in occasione del decennale dalla pubblicazione, una riedizione dell'album \"In circolo\" chiamata \"In circolo - Dieci anni dopo\". Si tratta di un disco doppio: oltre alla ristampa dell'originale, \u00e8 presente un secondo CD chiamato \"Fuori dal giro\" e contenente 24 brani tra inediti assoluti, cover, riadattamenti di alcuni brani e altri pezzi mai pubblicati. Nel frattempo i Perturbazione lavorano alla successiva produzione, in uscita per la corregionale Mescal, che ritorna dopo alcuni anni ad essere la loro etichetta.\nNel 2013 collaborano con il rapper e cantautore Dargen D'Amico nella traccia \"Con te\", contenuta nell'album \"Vivere aiuta a non morire\", uscito il 30 aprile.\nNell'aprile 2013 pubblicano il singolo \"La vita davanti\". Dal 6 maggio 2013 viene reso disponibile il nuovo album \"Musica X\" in allegato con il numero 86 della rivista \"XL di Repubblica\". Il disco, edito dalla Mescal e prodotto da Max Casacci (Subsonica), si avvale della collaborazione di Erica Mou (in \"Ossexione\"), de I Cani (in \"Questa \u00e8 Sparta\") e di Luca Carboni (ne \"I baci vietati\").\nSanremo 2014.\nIl 18 dicembre 2013 viene annunciata la loro partecipazione al Festival di Sanremo 2014. Alla manifestazione presentano i brani \"L'Italia vista dal bar\" e \"L'unica\", quest'ultima passa, rimane in gara per il Festival e vince il premio della Sala Stampa e il 19 febbraio viene pubblicato il video ufficiale. La band si \u00e8 classificata sesta nella classifica finale del Festival.\nNell'ottobre 2014 due componenti del gruppo, il chitarrista Gigi Giancursi e la violoncellista Elena Diana, hanno abbandonato il gruppo.\nLe storie che ci raccontiamo.\nIl 2016 vede l'uscita del loro ottavo album in studio dal titolo Le storie che ci raccontiamo (come la canzone che chiude l'album), il primo con la nuova formazione in 4 elementi. L'album \u00e8 anticipato dal singolo \"Dipende da te\". Nell'album \u00e8 inclusa la canzone \"Da qualche parte nel mondo\" che comunque vede la partecipazione dell'ex-violoncellista del gruppo Elena Diana.\n(Dis)amore.\nIl 29 maggio 2020 \u00e8 uscito \"(Dis)amore\", l'ottavo album del gruppo, un concept di 23 tracce che racconta l'inizio, lo sviluppo, la crisi e la fine di una storia d'amore.\nProgetti paralleli.\nI Perturbazione sono protagonisti anche di happening e grandi eventi. L'originale idea del \"Concerto per disegnatore e orchestra\" (colonna sonora dal vivo di un lungometraggio disegnato/animato \"in diretta\" da Tommaso Cerasuolo), realizzato anche in occasione della giornata inaugurale di Torino Capitale Mondiale del Libro, sotto il patrocinio dell'UNESCO.\nHanno realizzato la sonorizzazione della copia restaurata dal Museo Nazionale del Cinema del film muto \"Maciste\", come evento di apertura del Traffic Festival 2006.\n\"Le citt\u00e0 viste dal basso\", spettacolo teatrale che coniuga musica, letteratura e grandi ospiti: Meg, Manuel Agnelli (Afterhours), Mauro Ermanno Giovanardi (La Crus), Emidio Clementi (Massimo Volume), Simone Lenzi (Virginiana Miller), Francesco Bianconi (Baustelle), Remo Remotti, Syria, Le luci della centrale elettrica e molti altri. Lo spettacolo \u00e8 poi stato inciso su un disco omonimo contenente le cover degli artisti coinvolti."}
{"id": "228748", "revid": "287204", "url": "https://it.wikipedia.org/wiki?curid=228748", "title": "Paura (disambigua)", "text": ""}
{"id": "228749", "revid": "363629", "url": "https://it.wikipedia.org/wiki?curid=228749", "title": "\u0405 (cirillico)", "text": "La \u0405, minuscolo \u0455, chiamata dze, \u00e8 una lettera dell'alfabeto cirillico. Viene usata solo nella lingua macedone. Rappresenta la consonante affricata alveolare sonora IPA //.\n\u00c8 una lettera molto antica, gi\u00e0 presente nell'alfabeto cirillico arcaico. La somiglianza fisica con la lettera latina S \u00e8 casuale."}
{"id": "228750", "revid": "124748040", "url": "https://it.wikipedia.org/wiki?curid=228750", "title": "Robot Wars", "text": "Robot Wars \u00e8 uno show televisivo britannico riguardante i combattimenti tra robot radiocomandati amatoriali. Nato come competizione di robot negli USA (1994), il programma \u00e8 stato poi sviluppato per la televisione in Inghilterra (1998).\nMessa in onda.\nIn Inghilterra il programma \u00e8 andato in onda dal 20 febbraio 1998 al 7 marzo 2004 in tre diversi periodi, per poi tornare il 24 luglio 2016 per l'ottava edizione (chiamata anche Robot Wars 2016).\nIn Italia and\u00f2 in onda tra il 2000 e il 2001 su Italia 1, con la conduzione di Marco Bellavia e la cronaca di Guido Bagatta, in seguito trasloc\u00f2 su LA7, condotto da Andrea Lucchetta e commentato da Ugo Francica Nava. Nel 2022 le stagioni 8-9-10 dello Show andranno in onda su DMAX.\nArena.\nI combattimenti si svolgono in un'arena rettangolare, adeguatamente confinata in base alle norme di sicurezza. Agli angoli del \"ring\" si trovano gli \"house-robots\", robot controllati dallo staff a scopo di intrattenimento, che attaccano i concorrenti in gara quando questi ultimi invadono uno degli angoli o sono incapaci di muoversi.\nL'arena \u00e8 provvista di alcuni ostacoli: una griglia dalla quale fuoriescono fiamme, una catapulta sulla quale viene posizionato e lanciato il robot sconfitto, ed un pozzo quadrato. L'apertura del pozzo \u00e8 controllata mediante l'impatto su un grande tasto posto su uno dei bordi dell'arena; il robot che cade nel pozzo perde automaticamente la partita.\nOgni robot \u00e8 gestito da una squadra che ne cura la progettazione e la realizzazione, e lo controlla durante gli scontri.\nCategorie di peso.\nIn base al peso del robot esistono tre diverse categorie:\nRobot vincitori.\nQui sono elencati i vincitori dei tornei principali delle varie edizioni:\nHouse-robots.\nGli \"house-robots\" sono robot che non sono soggetti al regolamento della competizione: hanno quindi massa, potenza ed armi non necessariamente convenzionali. Servono a finire i robot rimasti inoperativi in maniera cruenta, tramite trapano, lama, pinze, lanciafiamme o altro; la loro funzione \u00e8 quindi puramente spettacolare. Alcuni sono dotati di estintore, in modo da domare eventuali incendi.\nSono in tutto nove:"}
{"id": "228751", "revid": "1654832", "url": "https://it.wikipedia.org/wiki?curid=228751", "title": "Assunta Spina", "text": ""}
{"id": "228752", "revid": "228587", "url": "https://it.wikipedia.org/wiki?curid=228752", "title": "Dagli Appennini alle Ande", "text": ""}
{"id": "228753", "revid": "599013", "url": "https://it.wikipedia.org/wiki?curid=228753", "title": "I figli di nessuno", "text": ""}
{"id": "228754", "revid": "1305772", "url": "https://it.wikipedia.org/wiki?curid=228754", "title": "Il gatto nero", "text": ""}
{"id": "228755", "revid": "767487", "url": "https://it.wikipedia.org/wiki?curid=228755", "title": "The Final Cut (album)", "text": "The Final Cut \u00e8 il dodicesimo album dei Pink Floyd, pubblicato nel 1983 dalla Harvest/EMI in Europa (e, successivamente in Giappone) e dalla Columbia/Sony nel resto del mondo.\n\u00c8 un concept album, nonch\u00e9 l'ultimo album dei Pink Floyd con Roger Waters in formazione, il quale \u00e8 autore e voce di tutti i brani (David Gilmour esegue solo una strofa in \"Not Now John\"). Proprio per tale motivo, (nonch\u00e9 per l'assenza del tastierista Richard Wright, allontanato dal gruppo da Waters per le divergenze che erano sorte tra i due negli ultimi tempi) molti critici e fan dei Pink Floyd considerano questo album come un album solista di Waters; ne \u00e8 la prova la frase scritta sul retro dell'album: \"by Roger Waters, performed by Pink Floyd\" (\"di Roger Waters, eseguito dai Pink Floyd\"). L'album tratta tematiche relative alla guerra e al ritorno dei reduci con riferimenti alla guerra per il possesso delle isole Falkland; viene espressamente citato Eric Fletcher Waters, padre di Roger, morto in Italia durante la seconda guerra mondiale.\nRegistrazione.\nAlcuni brani del disco sono derivati dalle session del precedente album, \"The Wall\", e infatti il titolo originale del disco era \"Spare Bricks\", ovvero \"Mattoni Avanzati\").\nRichard Wright, estromesso dal gruppo da Waters gi\u00e0 dalle registrazioni del precedente album, venne sostituito al piano e alle tastiere da Andy Bown e Michael Kamen. Per la registrazione venne utilizzato per la prima volta l'olofono, un particolare microfono che simula il funzionamento dell'orecchio e permette all'ascoltatore, soprattutto con l'ausilio di cuffie, di ricostruire un'immagine tridimensionale del suono.\nLa seconda edizione del disco uscita a marzo nel 2003 contiene una versione rimasterizzata dei brani con la rielaborazione dei missaggi originali oltre all'aggiunta del brano \"When the Tigers Broke Free\", gi\u00e0 presente nella colonna sonora del film \"The Wall\".\nFilm.\nL'uscita dell'album, nel Regno Unito, fu accompagnata da un breve film su VHS, basato su una selezione di brani dell'album (\"The Gunner's Dream\", \"The Final Cut\", \"Not Now John\" e \"The Fletcher Memorial Home\"), dal titolo \"The Final Cut Video EP\". Il film fu prodotto da Waters e diretto da Willie Christie, e tra gli attori era presente Alex McAvoy, gi\u00e0 presente nel film di \"The Wall\".\nEsecuzioni dal vivo.\nAl disco non fece seguito alcun tour. Come dichiarato da Nick Mason nel suo libro \"Inside Out - La prima autobiografia dei Pink Floyd\", non venne considerata l'idea di esibirsi dal vivo per promuovere l'album, vista anche la difficolt\u00e0 di competere con gli show precedenti di \"The Wall\" del 1980-1981.Sembra che, per\u00f2, i pi\u00f9 entusiasti di poter fare una tourn\u00e9e di questo disco furono David Gilmour e Nick Mason, ma fu l'idea di Roger Waters a impedire che ci\u00f2 avvenisse. Tuttavia Waters ha sempre inserito nella scaletta dei suoi tour solisti alcune canzoni tratte dall'album come \"The Gunner's Dream\", \"Get Your Filthy Hands Off My Desert\", \"The Flechter Memorial Home\" e \"Southampton Dock\".\nCanzoni.\n\"The Post War Dream\".\nLa prima traccia dell'album inizia con circa 25 secondi di effetti sonori, dopo i quali inizia la musica. C'\u00e8 nel testo del brano un diretto riferimento alle guerra delle Falkland e all'allora premier inglese Margaret Thatcher.\n\"Your Possible Pasts\".\n\u00c8 la seconda traccia dell'album; non \u00e8 mai stata eseguita dal vivo, ma alcuni versi del ritornello sono letti nel film di \"The Wall\" dal protagonista Pink, tra i brani \"Waiting for the Worms\" e \"Stop\".\n\"One Of The Few\".\n\u00c8 la terza traccia dell'album. Nella traccia sono presenti vari effetti sonori, tra cui il ticchettio di un orologio. \u00c8 un brano escluso da \"The Wall\" e ha come protagonista l'insegnante di \"The Happiest Days of Our Lives\" (come anche \"The Hero's Return\" e \"Paranoid Eyes\"), qui spogliato dei suoi tratti grotteschi. \u00c8 un sopravvissuto della Seconda Guerra Mondiale che ha intrapreso la carriera dell'insegnamento, ed \u00e8 posto in contrapposizione al padre di Waters, altro protagonista del disco, morto in guerra. Il titolo del brano \u00e8 preso da una frase di Winston Churchill.\n\"When The Tigers Broke Free\".\nIl brano non era presente nell'edizione originale e venne aggiunto per la riedizione in CD del 2004, tra i brani \"One of the Few\" e \"The Hero's Return\".\n\"The Hero's Return\".\nIl testo e il ritmo si basano su quello di \"Teacher, Teacher\", un brano del 1978 pensato per essere inserito nel film \"Pink Floyd The Wall\", ma poi abbandonato, e pubblicato solo in alcune demo. Il brano, registrato tra il luglio ed il dicembre 1982, \u00e8 contenuto anche nel lato B del singolo \"Not Now John\". Nel singolo \u00e8 registrata una versione estesa del brano, il quale \u00e8 rinominato \"The Hero's Return (Parts I &amp; II)\".\n\"The Gunner's Dream\".\nIl brano (eseguito live dall'autore) venne preso in considerazione per essere inserito nel disco \"\", ma fu poi scartato in favore di \"The Fletcher Memorial Home\".\n\"Paranoid Eyes\".\nIl brano parla di un uomo che torna a casa dopo la guerra, totalmente deluso dalle speranze del dopo guerra.\n\"Get Your Filthy Hands Off My Desert\".\nGli effetti sonori utilizzati in questo brano sono stati in seguito utilizzati da Roger Waters nel suo album solista \"Amused to Death\" (1992).\n\"The Fletcher Memorial Home\".\nLa canzone, cos\u00ec come altre nell'album a cui appartiene, \u00e8 stata registrata in olofonia; compare, inoltre, nel \"greatest hits\": \"\" uscito nel 2001. Degno di nota \u00e8 l'assolo di chitarra di David Gilmour, particolarmente ispirato secondo la critica del settore. Venne eseguito live per la prima volta dal solo Waters nel 2006.\n\"Southampton Dock\".\n\u00c8 la nona traccia dell'edizione originale dell'album e la decima della riedizione del 2004. Il brano \u00e8 stato eseguito pi\u00f9 volte dal vivo da Roger Waters ed \u00e8 presente nel suo DVD \"In the Flesh Live\".\n\"The Final Cut\".\nLa voce in primo piano di Waters racconta dubbi, paure, speranze di un uomo in bilico tra i sogni e la realt\u00e0 concreta. L'autore passa dal presente al passato, dalla prima alla terza persona, mantenendo un unico flusso di coscienza diviso i diversi momenti nel tempo e nello spazio. La struttura musicale del brano accompagna l'alternarsi di momenti contrapposti: speranza e disperazione, vittoria e sconfitta.\n\"Not Now John\".\nIl brano, uno dei singoli tratti dall'album, \u00e8 l'unico ad essere cantato anche da David Gilmour, oltre che da Waters. La canzone si differenzia da tutte le altre per la presenza costante della chitarra elettrica e alcuni interventi delle coriste e dell'organo Hammond.\nLa canzone \u00e8 una critica alla guerra (in particolare la guerra delle Falkland), al primo ministro britannico Margaret Thatcher, cos\u00ec come, pi\u00f9 in generale, all'avidit\u00e0 e alla corruzione. Il nome \"John\" rappresenta un generico interlocutore ed \u00e8 di uso comune nella lingua inglese utilizzarlo per riferirsi a un interlocutore del quale non si sa il vero nome.\nNella canzone si sente la voce di Waters urlare la frase in italiano \"Scusi dov'\u00e8 il bar?\" (cos\u00ec come in \"The Fletcher Memorial Home\"), seguita da \"Se para collo pou eine toe bar\" e \"S'il vous pla\u00eet o\u00f9 est le bar?\", rispettivamente in greco e francese, e infine in inglese \"Hey, where's the fucking bar, John?\".\n\"Two Suns In The Sunset\".\nTalvolta chiamata semplicemente \"Two Suns\" anche dallo stesso autore, \u00e8 l'ultima traccia dell'album.\nIl testo narra del timore di un conflitto mondiale nucleare, con la morte di milioni di persone innocenti: \"[...]I suffer premonitions / confirm suspicions / of the holocaust to come\" (Mi tormentano le premonizioni che confermano i sospetti che arriver\u00e0 una strage).\nWaters descrive l'odio delle nazioni in guerra che all'improvviso si sprigiona (\"The wire that holds the cork / That keeps the anger in / Gives way\"), dando origine al conflitto. I versi successivi raccontano dell'esplosione nucleare, attraverso l'immagine di \"due soli nel tramonto\", uno dei quali, appunto, \u00e8 la bomba atomica: \"The sun is in the east / Even though the day is done / Two suns in the sunset\" (Il sole si trova a est anche se il giorno \u00e8 finito. Due soli nel tramonto).\nI versi successivi sono un flusso continuo di pensieri di un uomo che, colpito dall'esplosione, sta lentamente morendo. La metrica scelta da Waters \u00e8 5/4, un tempo composto (2/4 pi\u00f9 3/4); \u00e8 presente un assolo di sassofono di Raphael Ravenscroft.\nTracce.\nTesti e musiche di Roger Waters."}
{"id": "228756", "revid": "1305772", "url": "https://it.wikipedia.org/wiki?curid=228756", "title": "Mamma (disambigua)", "text": ""}
{"id": "228757", "revid": "228587", "url": "https://it.wikipedia.org/wiki?curid=228757", "title": "Resurrezione (disambigua)", "text": ""}
{"id": "228758", "revid": "916580", "url": "https://it.wikipedia.org/wiki?curid=228758", "title": "Pagliacci", "text": ""}
{"id": "228759", "revid": "287204", "url": "https://it.wikipedia.org/wiki?curid=228759", "title": "Sigur R\u00f2s", "text": ""}
{"id": "228760", "revid": "1305772", "url": "https://it.wikipedia.org/wiki?curid=228760", "title": "Il ponte dei sospiri", "text": "sospiri\"', film diretto da Mario Bonnard (1940)"}
{"id": "228762", "revid": "1305772", "url": "https://it.wikipedia.org/wiki?curid=228762", "title": "L'urlo (disambigua)", "text": ""}
{"id": "228763", "revid": "36426", "url": "https://it.wikipedia.org/wiki?curid=228763", "title": "Il bacio di Giuda", "text": ""}
{"id": "228765", "revid": "599013", "url": "https://it.wikipedia.org/wiki?curid=228765", "title": "La peccatrice", "text": ""}
{"id": "228766", "revid": "599013", "url": "https://it.wikipedia.org/wiki?curid=228766", "title": "La canzone del cuore", "text": ""}
{"id": "228767", "revid": "599013", "url": "https://it.wikipedia.org/wiki?curid=228767", "title": "Il padrone delle ferriere", "text": ""}
{"id": "228768", "revid": "1613450", "url": "https://it.wikipedia.org/wiki?curid=228768", "title": "L'ultima canzone", "text": ""}
{"id": "228769", "revid": "599013", "url": "https://it.wikipedia.org/wiki?curid=228769", "title": "La voce del sangue", "text": ""}
{"id": "228770", "revid": "228587", "url": "https://it.wikipedia.org/wiki?curid=228770", "title": "Giovinezza (disambigua)", "text": ""}
{"id": "228771", "revid": "287204", "url": "https://it.wikipedia.org/wiki?curid=228771", "title": "Il romanzo di un giovane povero", "text": "Il romanzo di un giovane povero \u2013 romanzo di Octave Feuillet"}
{"id": "228772", "revid": "1776051", "url": "https://it.wikipedia.org/wiki?curid=228772", "title": "Sch\u00f6nenwerd", "text": "Sch\u00f6nenwerd (toponimo tedesco) \u00e8 un comune svizzero di 4\u00a0873 abitanti del Canton Soletta, nel distretto di Olten."}
{"id": "228773", "revid": "741067", "url": "https://it.wikipedia.org/wiki?curid=228773", "title": "Scampolo", "text": "Scampolo \u00e8 una commedia di Dario Niccodemi del 1915 dalla quale sono stati tratti numerosi film:"}
{"id": "228774", "revid": "228587", "url": "https://it.wikipedia.org/wiki?curid=228774", "title": "Il richiamo", "text": ""}
{"id": "228775", "revid": "170480", "url": "https://it.wikipedia.org/wiki?curid=228775", "title": "Addio giovinezza!", "text": ""}
{"id": "228776", "revid": "101727897", "url": "https://it.wikipedia.org/wiki?curid=228776", "title": "La cieca di Sorrento", "text": ""}
{"id": "228777", "revid": "682087", "url": "https://it.wikipedia.org/wiki?curid=228777", "title": "Gerusalemme liberata (disambigua)", "text": ""}
{"id": "228778", "revid": "1305772", "url": "https://it.wikipedia.org/wiki?curid=228778", "title": "Gioconda (disambigua)", "text": ""}
{"id": "228779", "revid": "287204", "url": "https://it.wikipedia.org/wiki?curid=228779", "title": "La maestrina", "text": "Voce.\n\"Maestrina\" \u00e8 un appellativo allegorico che si d\u00e0 solitamente alla figura della maestra elementare."}
{"id": "228781", "revid": "599013", "url": "https://it.wikipedia.org/wiki?curid=228781", "title": "Il vetturale del Moncenisio", "text": ""}
{"id": "228782", "revid": "1429175", "url": "https://it.wikipedia.org/wiki?curid=228782", "title": "Eyjafjallaj\u00f6kull", "text": "Eyjafjallaj\u00f6kull (pronuncia , in italiano ), \u00e8 un ghiacciaio dell'Islanda.\nIl nome significa in islandese \"Ghiacciaio dei Monti delle Isole\"; la parola \u00e8 formata da \"eyja\" (isole), \"fjalla\" (montagne) e \"j\u00f6kull\" (ghiacciaio); le isole in questione sono le Vestmann, su cui domina in lontananza.\nCaratteristiche.\nCon un'area di 78\u00a0km\u00b2, \u00e8 il quinto per estensione dei ghiacciai islandesi. Si trova nella parte meridionale dell'isola, a nord del villaggio di Sk\u00f3gar e a ovest del ghiacciaio M\u00fdrdalsj\u00f6kull. Il ghiacciaio ricopre il vulcano Eyjafj\u00f6ll. In localit\u00e0 Fimmv\u00f6r\u00f0uh\u00e1ls, la notte del 20 marzo 2010 si \u00e8 aperto un cratere vulcanico.\nLa parte terminale a sud della montagna era un tempo parte della costa atlantica. Poich\u00e9 il mare si \u00e8 ritirato di circa 5\u00a0km, la nuova costa ha lasciato dietro di s\u00e9 molte deviazioni e una miriade di cascate, le pi\u00f9 conosciute delle quali sono Sk\u00f3gafoss e Seljalandsfoss. Quando il vento \u00e8 forte, l'acqua delle piccole cascate pu\u00f2 creare un suggestivo rumore paragonabile all'ululato di un lupo. Due delle lingue del ghiacciaio, Gigj\u00f6kull e Steinsholtsj\u00f6kull, terminano in lagune glaciali dove \u00e8 normalmente possibile ammirare iceberg galleggianti.\nNel 1967 parte di un enorme seracco chiamato Innstihaus, circa 15 milioni di metri cubi di ghiaccio, si stacc\u00f2 da un versante del ghiacciaio, precipitando nella laguna, 280\u00a0m pi\u00f9 in basso. L'onda generata fu terribile: si rivers\u00f2 nel fiume Markarflj\u00f3t con una forza di 21.000\u00a0m\u00b3/s, portando con s\u00e9 enormi rocce e spazzando via tutto ci\u00f2 che si trovava lungo il percorso.\nIl vulcano ha eruttato abbastanza frequentemente a partire dall'era glaciale. Prima del 2010, l'ultima eruzione avvenne dal 1821 al 1823, e caus\u00f2 una \"j\u00f6kulhlaup\" (inondazione dovuta allo scioglimento dei ghiacci) che caus\u00f2 notevoli danni.\nL'eruzione del 2010.\nIl 20 marzo 2010, dopo 187 anni, si \u00e8 verificata una nuova eruzione dell'Eyjafj\u00f6ll che ha causato l'evacuazione di circa 600 persone. Il 15 aprile la presenza di una nube di ceneri vulcaniche emessa dal vulcano ha portato alla chiusura degli spazi aerei e di vari aeroporti di alcuni paesi dell'Europa centro-settentrionale: Regno Unito, l'Irlanda, la Danimarca, la Norvegia, il Belgio, la Francia, la Germania, la Svizzera, la Svezia, la Polonia, l'Estonia, la Lettonia, la Rep. Ceca, l'Austria, l'Ungheria, la Romania, la Spagna e l'Italia. La situazione si \u00e8 ripetuta in misura meno estesa il 9 maggio."}
{"id": "228783", "revid": "729019", "url": "https://it.wikipedia.org/wiki?curid=228783", "title": "Sputnik 6", "text": "Lo Sputnik 6 (chiamato anche Korabl Sputnik 3) fu una missione spaziale sovietica effettuata nel 1960 nell'ambito del programma Vostok. Fu un volo di prova per la navicella Vostok e trasport\u00f2 due cani, \"Pchelka\" e \"Mushka\". A bordo vi erano un sistema televisivo e altri strumenti scientifici.\nStoria.\nVenne lanciato dal cosmodromo di Baikonur il 1\u00ba dicembre 1960. Esistono due diverse versioni sul destino della capsula. La prima sostiene che la capsula atterr\u00f2 dopo 17 orbite terrestri nelle acque dell'Oceano Pacifico, ma non venne mai recuperata a causa dell'incertezza sulla posizione esatta di tale atterraggio di mare. La seconda versione sostiene che la capsula fu distrutta da cariche esplosive onde evitare che la stessa cadesse in mani straniere. Accertato rimane solo il fatto che i due cagnolini morirono e il relitto della capsula non fu mai recuperato. La missione forn\u00ec comunque delle importanti certezze per la preparazione di successive missioni equipaggiate da cosmonauti: la capsula sarebbe stata in grado di atterrare anche senza l'ausilio del congegno propulsore, dato che volava su di una traiettoria d'orbita ellittica e pertanto il suo rientro in atmosfera sarebbe stato causato in maniera \"naturale\" dopo alcuni giorni di volo. Dall'altra parte ci\u00f2 avrebbe significato l'imprevedibilit\u00e0 del luogo d'atterraggio. Infatti non venne mai preso in considerazione un ammaraggio dato che un rientro a terra all'estero in paesi ostili, sarebbe stato valutato come catastrofico per la propaganda. Si doveva pertanto assolutamente perfezionare il congegno propulsore TDU-1 onde superare tali difficolt\u00e0 e in particolar modo per garantire assolutamente l'atterraggio sicuro e il veloce recupero del cosmonauta. Fu chiaro che si sarebbero dovuti attendere alcuni mesi del 1961 prima di poter lanciare il primo uomo nello spazio."}
{"id": "228785", "revid": "125641305", "url": "https://it.wikipedia.org/wiki?curid=228785", "title": "Chris Pratt", "text": "Conosciuto per la sua partecipazione alle serie televisive \"Everwood\" e \"Parks and Recreation\", la sua carriera cinematografica \u00e8 iniziata con ruoli di supporto in numerosi film, tra cui \"Wanted - Scegli il tuo destino\", \"Bride Wars - La mia migliore nemica\", \"Jennifer's Body\", \"L'arte di vincere\", \"Zero Dark Thirty\" e \"Lei\". Ottiene la fama internazionale nei ruoli di Peter Quill / Star-Lord nella trilogia dei \"Guardiani della Galassia\" e altri film dell'MCU; di Owen Grady nella trilogia di \"Jurassic World\"; e di Jim Preston, protagonista nel film \"Passengers\".\nBiografia.\nNato a Virginia nel Minnesota e cresciuto a Lake Stevens nello stato di Washington, \u00e8 il pi\u00f9 giovane dei tre figli di Kathleen Louise \"Kathy\" Indahl e Daniel Clifton Pratt e parla tedesco correntemente. La madre ha lavorato come cassiera presso un supermercato Safeway, mentre il padre (deceduto nel 2014 per le complicazioni della sclerosi multipla) ha lavorato nelle miniere d'oro in Alaska e di taconite in Minnesota, prima di intraprendere l'attivit\u00e0 di ristrutturatore edile. Pratt ha un fratello, Cully, e una sorella, Angie.\nNel 1997 si diploma alla Lake Stevens High School, dove si \u00e8 distinto come atleta in sport come lotta libera e football. Abbandona il college dopo un semestre e inizia a svolgere diversi lavori, come venditore porta a porta di coupon e spogliarellista part-time. All'et\u00e0 di 19 anni si trasferisce a Maui, nelle Hawaii, vivendo come un senzatetto e dormendo in un furgone e in una tenda sulla spiaggia. Mentre lavorava come cameriere in un ristorante Bubba Gump Shrimp Company a Maui, \u00e8 stato notato dall'attrice e regista Rae Dawn Chong. Lei lo ha scelto nel suo debutto alla regia, il cortometraggio horror \"Cursed Part 3\".\nCarriera.\nNel 2002 Pratt ottiene il ruolo di Bright Abbott nella serie televisiva \"Everwood\", ruolo che interpreta fino al 2006. Dopo la cancellazione di \"Everwood\", partecipa alla quarta stagione della serie televisiva \"The O.C.\" nel ruolo dell'attivista Winchester \"Ch\u00e9\" Cook.\nNel 2008 recita nella commedia \"Wieners - Un viaggio da sballo\" e fa parte del cast del film d'azione \"Wanted - Scegli il tuo destino\". L'anno seguente recita nella commedia \"Bride Wars - La mia miglior nemica\" e nell'horror \"Jennifer's Body\". In precedenza aveva sostenuto dei provini per i ruoli del capitano James Tiberius Kirk in \"Star Trek\" di J. J. Abrams e Jake Sully in \"Avatar\" di James Cameron, ma entrambi i provini non hanno avuto buon esito.\nNel 2009 entra invece a far parte della serie televisiva della NBC \"Parks and Recreation\", nel ruolo di Andy Dwyer. Originariamente il suo doveva essere un personaggio temporaneo, ma la sua interpretazione ha convinto i produttori tanto da promuoverlo a regolare. Pratt ha interpretato Andy Dwyer fino al 2015, anno della settima e conclusiva stagione di \"Parks and Recreation\".\nNel 2011 Pratt ha interpretato il giocatore degli Oakland Athletics Scott Hatteberg nel film \"L'arte di vincere\". Inizialmente gli era stato detto che era troppo grasso per interpretare un giocatore di baseball, cos\u00ec decide di perdere peso, e dopo aver perso un totale di 30 chili riesce ad ottenere la parte. Nel 2012 interpreta un Navy SEAL in \"Zero Dark Thirty\", di Kathryn Bigelow.\nNel 2014 interpreta Peter Quill, alias Star-Lord, protagonista del film \"Guardiani della Galassia\", prodotto da Marvel Studios e basato sugli omonimi personaggi Marvel Comics. Prima di iniziare le riprese Pratt si \u00e8 sottoposto a una dura dieta e a un allenamento che lo hanno portato a perdere 27\u00a0kg in sei mesi, rendendo il suo corpo tonico e muscoloso. Il ruolo in \"Guardiani della Galassia\" \u00e8 parte di un accordo multi-film per l'interpretazione di altri film Marvel. Nel 2014 si classifica al secondo posto tra gli \"uomini pi\u00f9 sexy\" nell'annuale lista della rivista \"People\".\nHa ottenuto il ruolo di Owen Grady, il protagonista in \"Jurassic World\", quarto film della saga di \"Jurassic Park\", nelle sale cinematografiche dall'11 giugno 2015. L'attore \u00e8 stato confermato anche per il film \"Jurassic World - Il regno distrutto\", il sequel di \"Jurassic World\", uscito nelle sale il 22 giugno 2018.\nNel 2016, assieme a Denzel Washington e Ethan Hawke, \u00e8 tra gli interpreti principali del western \"I magnifici 7\", di Antoine Fuqua, remake del film omonimo del 1960. Il film \u00e8 stato presentato in anteprima mondiale al Toronto International Film Festival e fuori concorso alla 73\u00aa Mostra internazionale d'arte cinematografica di Venezia. Nello stesso anno \u00e8 protagonista al fianco di Jennifer Lawrence in \"Passengers\", film di fantascienza diretto dal norvegese Morten Tyldum.\nIl 21 aprile 2017 Pratt riceve la sua stella sulla Hollywood Walk of Fame, in concomitanza con l'uscita nelle sale cinematografiche di \"Guardiani della Galassia Vol. 2\", che lo vede nuovamente nei panni di Star-Lord. Nel 2018 Pratt torna a vestire i panni di Star-Lord in ' e nel 2019 nel sequel '. Nel febbraio 2020 sono iniziate le riprese di \"Jurassic World - Il dominio\" (di Colin Trevorrow), sesto capitolo della saga, in cui l'attore riprende nuovamente il ruolo di Owen Grady. Oltre che con Bryce Dallas Howard, Isabella Sermon e Omar Sy, recita al fianco di alcuni degli attori protagonisti dei film precedenti della saga, come Sam Neill, Jeff Goldblum, Laura Dern e BD Wong. Le riprese sono per\u00f2 state interrotte fino a data da destinarsi a causa della pandemia di COVID-19.\nVita privata.\nSul set del film \"Take Me Home Tonight\" conosce l'attrice Anna Faris e dopo due anni di fidanzamento i due si sposano a Bali il 9 luglio 2009. La coppia ha un figlio, Jack, nato il 25 agosto 2012. Il 6 agosto 2017 Pratt e la moglie annunciano la loro separazione.\nIl 13 gennaio 2019 Pratt annuncia il suo fidanzamento ufficiale con Katherine Schwarzenegger, figlia di Arnold Schwarzenegger. La coppia si \u00e8 sposata l\u20198 giugno 2019.. Il 10 agosto 2020 \u00e8 nata la loro primogenita Lyla Maria.\nDoppiatori italiani.\nNelle versioni in italiano dei suoi film, Chris Pratt \u00e8 stato doppiato da:\nDa doppiatore \u00e8 sostituito da:"}
{"id": "228786", "revid": "1684799", "url": "https://it.wikipedia.org/wiki?curid=228786", "title": "Satana (disambigua)", "text": ""}
{"id": "228787", "revid": "124014333", "url": "https://it.wikipedia.org/wiki?curid=228787", "title": "Emily VanCamp", "text": "\u00c8 conosciuta principalmente per ruoli ricoperti nelle serie televisive \"Everwood\", \"Brothers &amp; Sisters - Segreti di famiglia\" e \"Revenge\". Dal 2014, interpreta il ruolo di Sharon Carter nei film del Marvel Cinematic Universe. Dal 2018 al 2021 ha interpretato l'infermiera Nic nella serie TV \"The Resident\".\nBiografia.\nNata a Port Perry, Ontario, da Cindy e Robert Vancamp, \u00e8 la terza di quattro figlie femmine. L'attrice ha dunque tre sorelle: Katie, Alison e Molly. Emily ha studiato danza fin dall'et\u00e0 di tre anni e, aspettando di diventare una danzatrice professionista, all'et\u00e0 di undici anni convinse i suoi genitori a farle frequentare un corso estivo a Montr\u00e9al. A dodici anni fu accettata all'\u00c9cole sup\u00e9rieure de ballet du Qu\u00e9bec, il programma di allenamento de \"Les Grands Ballets Canadiens\", e si trasfer\u00ec l\u00ec da una famiglia franco-canadese. \nPrimi ruoli.\nNel 1998 si interess\u00f2 alla recitazione, dopo aver visitato sua sorella Katie nel set del film \"Ladies Room\". Quindi incominci\u00f2 a frequentare corsi di recitazione il sabato, trov\u00f2 un agente e, dopo aver lavorato per degli spot commerciali, entr\u00f2 nel cast della serie tv horror canadese \"Hai paura del buio?\". Il suo personaggio fu presentato in una scena senza dialogo. In questo telefilm recit\u00f2 a fianco della diciassettenne Elisha Cuthbert.\nIn seguito, interpret\u00f2 una teenager di nome Jackie Bouvier nel film nominato agli Emmy CBS TV, \"Jackie Bouvier Kennedy Onassis\". L'anno seguente vide l'uscita del suo primo lungometraggio, il dramma lesbo \"L'altra met\u00e0 dell'amore\" in cui recita un ruolo secondario come sorella di Jessica Par\u00e8, e un altro spot televisivo in un episodio della breve serie horror \"All Souls\". Ebbe anche dei ruoli nella mini serie \"Dice\" e nel film \"Redeemer\" diretto da Graeme Clifford.\nVanCamp ebbe la sua grande occasione a 15 anni quando fu lanciata come Sam Dolan nella stagione della serie \"Glory Days\" dallo stesso creatore della serie\" Dawson's Creek\", Kevin Williamson. Ci\u00f2 attir\u00f2 l'attenzione dell'ex sceneggiatore di \"Dawson's Creek\", Greg Berlanti, poich\u00e9 la sua interpretazione gli ricordava quella di Katie Holmes. Egli la lanci\u00f2 nella serie televisiva \"Everwood\", dove la VanCamp interpret\u00f2 il ruolo di Amy Abbott. La giovane attrice ha ottenuto un importante riconoscimento per il ruolo, in cui il suo personaggio si \u00e8 confrontato con droghe, depressione e i litigi famigliari, ricevendo quattro nomination ai Teen Choice Awards e una agli Young Artist Awards nel corso dello show.\nDurante \"Everwood\" recit\u00f2 in altri film come \"No Good Deed - Inganni svelati\",\" Codice Homer\",\" Ringsberg\", \"The Ring 2\", \"Carriers - Contagio letale\" e \"Black Irish\".\nSuccesso.\nIl secondo ruolo importante per la VanCamp fu all'et\u00e0 di 20 anni quando Berlanti la inser\u00ec nella serie TV \"Brothers &amp; Sisters - Segreti di famiglia\" nella parte di Rebecca Harper. Entr\u00f2 come guest star dalla prima stagione, per poi diventare un personaggio regolare dalla seconda alla quarta. Esce dal cast nel corso della quinta stagione. Nel 2010 recita nel film \"Norman\", che le fece vincere il suo primo award al San Diego Film Festival e il Breckenridge Festival of Film. Infine, interpret\u00f2 una parte anche nell'adattamento di Lew Wallace, \"Ben-Hur\".\nDal 2011 al 2015 fu coinvolta nella parte di Emily Thorne/Amanda Clarke nella serie televisiva di successo \"Revenge\". Questo ruolo le fece guadagnare due candidature consecutive nell'ambito dei Teen Choice Awards.\nNel marzo 2013 \u00e8 stata scelta per interpretare il ruolo di Sharon Carter nel film Marvel ' del 2014, ruolo che riprende anche in ' del 2016 e nella miniserie televisiva \"The Falcon and the Winter Soldier\" del 2021. Nel 2017 \u00e8 entrata nel cast di \"The Resident\", nei panni dell'infermiera Nicolette Nevin. Nel 2021 decide di uscire dal cast, terminando il suo ruolo all'inizio della quinta stagione.\nVita privata.\nDal 2011 ha una relazione con l'attore inglese Joshua Bowman conosciuto sul set di \"Revenge\". A maggio 2017 i due si fidanzano ufficialmente e convolano a nozze il 15 dicembre 2018.. Il 26 agosto 2021 nasce la loro prima figlia, Iris.\nDoppiatrici italiane.\nNelle versioni in italiano dei suoi film, Emily VanCamp \u00e8 stata doppiata da:\nDa doppiatrice \u00e8 sostituita da:"}
{"id": "228789", "revid": "287204", "url": "https://it.wikipedia.org/wiki?curid=228789", "title": "Capitan Fracassa (disambigua)", "text": ""}
{"id": "228790", "revid": "2091899", "url": "https://it.wikipedia.org/wiki?curid=228790", "title": "Neoprogressive", "text": "Neoprogressive (abbreviato anche in neoprog) \u00e8 un genere e un movimento musicale sviluppatisi negli anni ottanta e orientati al \"revival\" del rock progressivo degli anni settanta. L'espressione \"neoprogressive\" inizi\u00f2 a diffondersi alla met\u00e0 degli anni ottanta, con riferimento a gruppi come Marillion, Pendragon, IQ, Pallas e altri.\nIntroduzione storica.\nLa fine del rock progressivo classico.\nIl rock progressivo, nelle sue varie forme, rappresent\u00f2 negli anni settanta uno dei generi pi\u00f9 popolari del panorama rock. Gruppi come King Crimson, Yes, Genesis, Emerson, Lake &amp; Palmer, Gentle Giant, Van der Graaf Generator o Pink Floyd potevano contare su un grandissimo seguito e, all'apice delle loro carriere, vendevano milioni di dischi e riempivano interi stadi con le loro esibizioni dal vivo. Verso la fine degli anni settanta il vento mut\u00f2 rapidamente direzione; l'emergere di nuovi movimenti e generi musicali come il punk, la disco music, la new wave o l'heavy metal cre\u00f2 un nuovo panorama musicale in cui il \"progressive\" era relegato a un ruolo sempre pi\u00f9 marginale. Molti dei grandi del \"progressive\" cercarono di adattarsi alla nuova scena musicale con vistosi mutamenti di rotta a favore di soluzioni rock/pop pi\u00f9 orientate all\"'easy listening\" e alla cosiddetta \"era di MTV\"; si pensi per esempio ai Genesis, che dopo la transizione di \"Duke\" approdavano, nel 1983, alla hit \"Mama\", ben lontana dai canoni che avevano reso celebre il gruppo ai tempi di \"Foxtrot\" o \"Selling England by the Pound\". Molti gruppi storici di rock progressivo finirono per sciogliersi a cavallo fra gli anni settanta e ottanta (si pensi per esempio ai \"Gentle Giant\" o ai \"Van der Graaf Generator\"). Persino gli Yes, in seguito rivelatisi campioni di longevit\u00e0 sulla scena del rock progressivo, finirono nel 1980 per creare un sodalizio con i Buggles di \"Video Killed the Radio Star\", da cui emerse una formazione che aveva poco in comune con quella di \"Fragile\" o \"Close to the Edge\".\nIn questo contesto, il pubblico degli affezionati del genere progressivo si trasform\u00f2 in una sorta di \"\u00e9lite\" che, esclusa dai grandi canali di comunicazione, si esprimeva con \"fanzine\" (in Italia soprattutto Paperlate), raduni di appassionati, ed esigui spazi dedicati su emittenti radio minori. L'avvento di Internet (e in particolare del Web) contribu\u00ec a dare la possibilit\u00e0 a questi \"nostalgici\" di coordinarsi e comunicare attraverso il mondo, formando una rete di estimatori ben informati. Questo pubblico seguiva (spesso con qualche perplessit\u00e0) le ultime evoluzioni dei grandi del progressive, come i gi\u00e0 citati Genesis, i Pink Floyd, gli Yes e i King Crimson; gli \"spin off\" di questi gruppi classici, come Asia, Mike + The Mechanics, UK, Roger Waters; o le (poche) nuove tendenze, come il lavoro di Peter Gabriel e Kate Bush.\nL'avvento del neoprogressive.\nFra l'inizio e la met\u00e0 degli anni ottanta iniziarono ad apparire sulla scena gruppi \"progressive\" di nuova generazione, tipicamente fondati da musicisti che erano stati \"fan\" dei grandi gruppi del decennio precedente e cercavano abbastanza esplicitamente di emularne lo stile. A differenza dei loro predecessori, questi gruppi avevano tipicamente scarse velleit\u00e0 di successo commerciale, e miravano invece a conquistarsi l'apprezzamento del \"sommerso\" pubblico del progressive. Non raramente, questi gruppi eseguivano nei loro concerti \"cover\" dei giganti del progressive, o addirittura si presentavano, almeno all'inizio delle loro carriere, come vere e proprie \"tribute band\".\nGi\u00e0 in passato alcuni gruppi della scena Canterbury a partire dalla met\u00e0 degli anni settanta avevano tentato di svecchiare il suono dei vecchi gruppi, tra questi i Camel, caratterizzati da sempre da un suono molto delicato e da tastiere iperveloci e atmosfere sognanti. Questi ultimi rappresentarono la fonte ispiratrice dei primi Pendragon, il cantato debole di Nick Barrett \u00e8 infatti molto simile ad Andy Latimer ed anche lo stile chitarristico ne ricalca queste influenze. Un caso anomalo \u00e8 rappresentato, invece, dai canadesi Rush, i quali, affermatisi come \"band\" di hard rock e progressive \"classico\" negli anni settanta, proposero nel decennio successivo sonorit\u00e0 elettroniche e dominate dalle tastiere affini a quelle del nascente neoprog.\nAlla met\u00e0 degli anni ottanta, questo movimento di artisti \"progressive\" di nuova generazione comprendeva tra gli altri i Marillion, gli IQ, i Twelfth Night, i Pendragon e i Pallas. In questo periodo nacque l'espressione \"new progressive\" (in italiano talvolta tradotta in \"neoprogressive\" o \"rock neoprogressivo\") per riferirsi a questi gruppi (in questo periodo la fanzine italiana di progressive Paperlate inizi\u00f2 a occuparsi quasi esclusivamente di \"new progressive\", e diede persino vita a una fanzine figlia dedicata ai Marillion, \"Real to Read\").\nIl neoprogressive era principalmente espressione di una nostalgia verso un particolare genere di rock progressivo, il rock sinfonico. I principali riferimenti erano Genesis, Van der Graaf Generator, Pink Floyd, King Crimson. Le affinit\u00e0 delle soluzioni ritmiche, melodiche, sonore e tecniche fra il \"new progressive\" e il rock sinfonico classico erano evidenti, tuttavia si deve attribuire un grande merito alle nuove band per avere smussato l'eccessiva complessit\u00e0 dei brani e per aver reso pi\u00f9 naturali le transizioni di diversi temi all'interno delle loro composizioni. \nFra i pi\u00f9 emulati si possono citare David Gilmour dei Pink Floyd (evidentemente modello principale di Steve Rothery dei Marillion), le tastiere di Tony Banks dei Genesis (imitate da moltissimi, incluso Martin Orford degli IQ), lo stile vocale di Peter Gabriel e di Peter Hammill.\nMolti di questi gruppi seppero realizzare opere che divennero veri e propri \"classici\" per i fautori del rock progressivo. La trilogia iniziale dei gi\u00e0 citati Marillion, per esempio (\"Script for a Jester's Tear\", \"Fugazi\" e \"Misplaced Childhood\"), fu in considerata di grandissimo valore artistico e molti gruppi nei decenni successivi cercarono di imitarne lo stile; lo stesso si pu\u00f2 dire di album degli IQ come \"The Wake\" e \"Tales from the Lush Attic\", o del \"live\" dei Twelfth Night \"Live and Let Live\". Quest'ultimo gruppo si pu\u00f2 prendere ad esempio della capacit\u00e0 di innovazione del movimento neoprogressive; le loro esibizioni dal vivo (e i loro album in studio in misura minore) univano musicalit\u00e0 progressive a elementi new wave o addirittura punk, all'impegno politico (elemento generalmente assente o quasi assente nel rock progressivo tradizionale) e a una teatralit\u00e0 che potrebbe ricordare Frank Zappa.\nL'evoluzione del neoprogressive.\nIl messaggio musicale della maggior parte dei gruppi neoprogressive era in qualche modo in una posizione di (difficile) equilibrio fra la ricercatezza delle soluzioni del rock progressivo (composizioni profondamente strutturate, soluzioni ritmiche d'avanguardia, contaminazioni jazz e classiche e cos\u00ec via) e il tentativo di non allontanarsi in misura eccessiva dalla pop e rock \"mainstream\". Gli obiettivi musicali di questi gruppi erano in genere meno ambiziosi di quelli dei loro predecessori. Alcuni di essi elaborarono soluzioni di compromesso anche molto particolari; un esempio per tutti \u00e8 il gi\u00e0 menzionato \"Misplaced Childhood\" dei Marillion, un concept album che pu\u00f2 essere interpretato sia come una lunghissima suite, sia come una sequenza di brani di 3-5 minuti (e quindi adatti a MTV e alla radio) potenzialmente indipendenti.\nIl fenomeno del successo di pubblico dei Marillion fu comunque una parentesi piuttosto breve, e in seguito il neoprogressive torn\u00f2 a essere alimentato da un pubblico elitario, non numeroso ma fedele e molto attivo. I grandi gruppi neoprogressive degli anni ottanta (soprattutto, ma non solo, Marillion, IQ e Pendragon) riuscirono a trovare i mezzi per dare vita a discografie molto ricche, e la maggior parte di essi sono ancora attivi, confluendo in un mercato musicale con un certo seguito (seppure sempre di nicchia) che include anche generi affini come il progressive metal (vedi Dream Theater, Spock's Beard).\nDagli anni 2000 ad oggi, il genere continu\u00f2 a ravvivarsi e a portare nuova linfa vitale. Basti pensare ai tedeschi Sylvan che ebbero un buon successo commerciale, o ai britannici Frost*. Questi ultimi apportarono diverse novit\u00e0 al genere come alcune tecniche derivate dal progressive metal ma smussandole bene e adeguandole ad un sound pi\u00f9 elegante ed orecchiabile simile al rock alternativo o al grunge degli anni novanta, inserendo loop elettronici su arpeggi di chitarra precampionati. Un altro gruppo che si afferm\u00f2 in questi anni seguendo le orme dei primi Marillion furono gli Arena che inserirono nuove sfumature metal all'interno della loro musica pur differenziandosi dai classici gruppi progressive metal; qui la musica prende le armonie e le atmosfere cupe del progressive metal con la ritmica e la leggerezza del neoprogressive. Altra band degna di nota sono i polacchi \"Millennium\" ed i neozelandesi Silhouette influenzati dai primi Marillion, che apportarono sensazionali nuove idee incorporando la musica classica e sinfonica con suoni pi\u00f9 attuali basati su sintetizzatori digitali, arricchiti da un cantato sontuoso e teatrale, fino ad arrivare agli italiani Wood of Light con il concept album \"Feelikescaping\" o i Silver Key, che nel 2012 pubblicarono l'album di debutto \"In the Land of Dreams\", caratterizzato da sonorit\u00e0 elettroniche e in parte sinfoniche, ma distaccato rispetto al progressive degli anni settanta."}
{"id": "228791", "revid": "729019", "url": "https://it.wikipedia.org/wiki?curid=228791", "title": "K\u00fcttigen", "text": "K\u00fcttigen (toponimo tedesco) \u00e8 un comune svizzero di 6\u00a0086 abitanti del Canton Argovia, nel distretto di Aarau.\nGeografia fisica.\nK\u00fcttigen \u00e8 collegato al comune di Oberhof attraverso il Benkerjoch, passo del Massiccio del Giura, e a quello di Densb\u00fcren attraverso il passo Staffelegg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "228792", "revid": "2118285", "url": "https://it.wikipedia.org/wiki?curid=228792", "title": "Pittura gotica", "text": "La pittura in uno stile che pu\u00f2 essere chiamato \"gotico\" non apparve fino al XIII secolo, o, pi\u00f9 o meno, 50 anni dopo l'inizio dell'architettura e della scultura gotica. Il passaggio dal romanico al gotico \u00e8 molto impreciso e non coincide del tutto con una rottura evidente, piuttosto possiamo intravedere gli inizi di uno stile pi\u00f9 austero, scuro ed emozionale rispetto al periodo precedente. Questa transizione si sviluppa prima in Inghilterra e in Francia intorno al 1200, in Germania intorno al 1220 e in Italia circa nel 1300.\nLa pittura (la rappresentazione di immagini su una superficie) durante il periodo Gotico fu praticata in 4 forme principali: \nGli affreschi continuarono ad essere usati come principali veicoli narrativi di espressione pittorica sulle pareti delle chiese dell'Europa meridionale, come un protrarsi delle tradizioni Cristiane delle origini e Romaniche. Nel nord la pittura del vetro fu l'arte scelta fino al XV secolo. Le pale si svilupparono in Italia nel XIII secolo diffondendosi attraverso l'Europa intera, soppiantando dal XV secolo la pittura del vetro anche nel nord. La decorazione dei manoscritti rappresent\u00f2 la fonte pi\u00f9 completa della pittura Gotica, sviluppando un gran numero di espressioni artistiche in luoghi dove nessun lavoro monumentale era altrimenti sopravvissuto. La pittura con olio su tela non divenne popolare fino ai secoli XV e XVI e fu una caratteristica tipica dell'arte del Rinascimento."}
{"id": "228793", "revid": "965226", "url": "https://it.wikipedia.org/wiki?curid=228793", "title": "Candidati alla presidenza degli Stati Uniti d'America per il Partito Repubblicano", "text": "Elenco dei candidati alla presidenza degli Stati Uniti per il Partito Repubblicano."}
{"id": "228796", "revid": "112240259", "url": "https://it.wikipedia.org/wiki?curid=228796", "title": "Perturbazione", "text": ""}
{"id": "228804", "revid": "363629", "url": "https://it.wikipedia.org/wiki?curid=228804", "title": "Blu di Prussia", "text": "Il blu di Prussia (in tedesco: \"Preu\u00dfisch Blau\"), noto anche come blu di Berlino, \u00e8 un pigmento blu scuro usato nelle vernici e un tempo nei disegni tecnici. Venne scoperto casualmente a Berlino nel 1706 da Diesbach e Dippel. \nHa diversi nomi chimici, tra cui \u201cferrocianuro ferrico\u201d, \u201cferricianuro ferroso\u201d, \u201cesacianoferrato(II) di ferro(III)\u201d, \u201cesacianoferrato(III) di ferro(II)\u201d e \u201cesacianoferrato ferrico\u201d. \nIl nome deriva da motivazioni storiche: deriva dall'utilizzo della tintura nelle divise del Regno di Prussia. \nCaratteristiche.\nIl blu di Prussia \u00e8 stato descritto in due forme: quella solubile, KFe(II)[Fe(III)(CN)6] e la forma insolubile, Fe(III)4[Fe(II)(CN)6]3\u00b76H2O. \nKeggin e Miles hanno suggerito una struttura cubica a facce centrate in cui il ferro ad alto spin e il ferrocianuro a basso spin si dispongono in una struttura ottaedrica legati a -NC e -CN unit\u00e0, rispettivamente con K+ controione sito interstiziale.\nLa forma insolubile descritta da Ludi et al. manca di un quarto di ioni esacianoferrato con il sito dell'azoto occupato invece da un cluster di molecole d'acqua coordinate al sito del Fe(III) con altre molecole d'acqua interstiziali.\nSi ottiene per reazione tra il ferrocianuro di potassio e ioni di ferro(III); il colore \u00e8 talmente intenso e caratteristico da rendere questa reazione adatta per il rilevamento del ferro o dei cianuri. Il blu intenso \u00e8 causato dal trasferimento di elettroni da un atomo di ferro a un altro all'interno della molecola. Viene assorbita luce a 680\u00a0nm (rosso), provocando il trasferimento di un elettrone da un atomo di Fe(II) a uno vicino di Fe(III): la luce trasmessa risulta blu.\nNonostante la presenza dello ione di cianuro, il blu di Prussia, come altri ferrocianuri, non \u00e8 particolarmente tossico a causa del forte legame tra gli ioni di cianuro e di ferro. Comunque, se trattato con acidi forti concentrati, pu\u00f2 liberare il cianuro in forma di cianuro di idrogeno, pi\u00f9 noto come acido cianidrico, che \u00e8 estremamente tossico.\nImpieghi.\nIl blu di Prussia \u00e8 un colore intenso e tende verso il nero o il viola scuro quando viene mischiato con altri colori a olio. \nSospeso come colloide in acqua, il blu di Prussia \u00e8 la base della tintura in blu dei tessuti. Venne impiegato come colore nelle uniformi degli eserciti prussiani e degli eserciti francesi napoleonici; in particolare i Francesi lo chiamarono \"bleu national\".\nIl blu di Prussia pu\u00f2 essere utilizzato anche da agente chelante e nel trattamento per l'avvelenamento da metalli pesanti. In particolare viene usato per i pazienti che hanno ingerito cesio o tallio radioattivi e anche per il tallio non radioattivo.\nCome \"blu degli ingegneri\" viene miscelato con un materiale oleoso e strofinato su una superficie metallica; questa viene a sua volta strofinata con un'altra superficie di riscontro e la rimozione del pigmento indica la posizione dei punti in rilievo. Quindi pu\u00f2 essere usato per indicare la regolarit\u00e0 di una superficie o di un supporto.\nJoseph Whitworth rese popolare il primo metodo pratico per preparare accuratamente delle superfici piatte negli anni 1830, usando il blu di Prussia e delle tecniche di raschiamento su tre superfici di prova. Fino alla sua introduzione delle tecniche di raschiamento, lo stesso metodo con tre superfici veniva usato con delle tecniche di lucidatura che davano per\u00f2 risultati meno accurati. Ci\u00f2 port\u00f2 a un'esplosione dello sviluppo di strumenti di precisione che usavano queste tecniche per generare superfici piatte come base per l'ulteriore costruzione di forme precise.\nIl blu di Prussia pu\u00f2 essere miscelato con alcoli metilati per creare una macchia ad essiccazione rapida. Queste macchie vengono usate per le operazioni di marcatura nella lavorazione dei metalli, per trasferire lo schema di lavorazione sul pezzo prima che venga lavorato."}
{"id": "228805", "revid": "339392", "url": "https://it.wikipedia.org/wiki?curid=228805", "title": "Blu di Berlino", "text": ""}
{"id": "228807", "revid": "110157", "url": "https://it.wikipedia.org/wiki?curid=228807", "title": "Densb\u00fcren", "text": "Densb\u00fcren (toponimo tedesco) \u00e8 un comune svizzero di 726 abitanti del Canton Argovia, nel distretto di Aarau.\nGeografia fisica.\nDensb\u00fcren \u00e8 collegato a K\u00fcttigen attraverso il passo Staffelegg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "228810", "revid": "709565", "url": "https://it.wikipedia.org/wiki?curid=228810", "title": "Spiro Agnew", "text": "Biografia.\nDi origine greca, dopo essere stato governatore del Maryland, fu vicepresidente sotto la presidenza di Richard Nixon dal 1969 al 1973. Eletto con Nixon alle presidenziali del novembre 1968, fu rieletto vicepresidente nel novembre 1972, ma si dovette dimettere il 10 ottobre 1973 perch\u00e9 responsabile di evasione fiscale su alcuni contributi elettorali."}
{"id": "228812", "revid": "77358", "url": "https://it.wikipedia.org/wiki?curid=228812", "title": "Hubert H. Humphrey", "text": ""}
{"id": "228813", "revid": "1748167", "url": "https://it.wikipedia.org/wiki?curid=228813", "title": "Lato (geometria)", "text": "Il lato, nella geometria piana, \u00e8 ognuno dei segmenti che delimitano un poligono. Essendo il poligono definito da una spezzata chiusa, i segmenti che compongono la spezzata chiusa sono detti lati del poligono.\nIl lato \u00e8 anche ciascuna delle semirette che delimitano un angolo.\nPer esempio in un quadrato esistono quattro lati, cio\u00e8 quattro segmenti che lo delimitano.\nPosizioni reciproche di due lati in un poligono.\nSiccome ogni lato ha due lati ad esso consecutivi, il numero di lati opposti sar\u00e0 uguale al totale dei lati meno 3 (il lato stesso pi\u00f9 i due consecutivi). \nIndicando con n il totale dei lati di un poligono, i lati opposti a uno dato sono formula_1.\nCongruenza dei lati.\nNel triangolo, la congruenza dei tre lati d\u00e0 il nome di equilatero al triangolo. Se solo due sono congruenti, ci troviamo di fronte a un triangolo isoscele, se sono tutti diversi, il triangolo \u00e8 scaleno. Medesima classificazione per i trapezi che non hanno la classificazione di equilatero.\nNomenclatura relativa ai lati.\nIn un triangolo rettangolo il lato maggiore dei tre prende il nome di ipotenusa e i restanti due prendono il nome di cateti.\nLa somma della lunghezza dei lati di un poligono \u00e8 detta perimetro del poligono stesso.\nLato opposto.\nCon riferimento al triangolo Il concetto di lato opposto a un vertice \u00e8 il lato che non concorre a delimitarlo. Per estensione ricadono sotto questa denominazione anche i prolungamenti dello stesso lato. Essendo convenzionalmente i vertici indicati come A, B e C, i relativi lati opposti sono indicati con le lettere minuscole \"a\", \"b\" e \"c\". \nPi\u00f9 in generale il lato opposto a un vertice in tutti i poligoni non intrecciati con numero di lati \"n\" dispari \u00e8 il lato che \"dista\" dal vertice (\"n\" - 1)/2 segmenti. Nei casi di \"n\" pari il lato opposto a un lato assegnato \u00e8 separato da quest'ultimo da (\"n\" - 2)/2 segmenti."}
{"id": "228815", "revid": "2014155", "url": "https://it.wikipedia.org/wiki?curid=228815", "title": "Alben W. Barkley", "text": "Biografia.\nFu Vicepresidente sotto la presidenza di Harry S. Truman dal 1949 al 1953. Fu membro del Congresso degli Stati Uniti per il Kentucky dal 1913, prima alla Camera dei Rappresentanti e poi, dal 1926, al Senato, della cui fazione democratica fu leader dal 1937 fino alla sua elezione a vicepresidente.\nFu lui a visitare come senatore e membro del comitato d'indagine del congresso sulle atrocit\u00e0 naziste, il lager di Buchenwald il 24 aprile 1945 e il primo a documentare, ufficialmente, all'America e al mondo le terribili atrocit\u00e0 compiute dai nazisti durante la Shoah."}
{"id": "228818", "revid": "729019", "url": "https://it.wikipedia.org/wiki?curid=228818", "title": "Erlinsbach (Argovia)", "text": "Erlinsbach (toponimo tedesco) \u00e8 un comune svizzero di 4\u00a0146 abitanti del Canton Argovia, nel distretto di Aarau.\nGeografia fisica.\nErlinsbach \u00e8 collegato a Kienberg attraverso il passo Salh\u00f6he.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "228821", "revid": "1543377", "url": "https://it.wikipedia.org/wiki?curid=228821", "title": "Bonvesin de la Riva", "text": " \nLa sua produzione letteraria annovera testi poetici e prosastici in lingua latina e in volgare lombardo. \u00c8 considerato infatti il padre della lingua lombarda.\nIl nome.\nL'indicazione onomastica dell'autore non \u00e8 univoca. Partendo dal cognome, la forma utilizzata dagli editori pi\u00f9 recenti, cio\u00e8 \"da la Riva\", \u00e8 quella che figura all'interno del codice pi\u00f9 autorevole delle opere volgari dell'autore, l\"'Ital. Qu. 26\", conservato alla Staatsbibliothek di Berlino. \nNei codici delle opere volgari si trova \"Da Riva\" per probabile semplificazione latineggiante. In due documenti concernenti Bonvesin redatti in latino si incontrano anche le forme \"de Lariva\" e in un altro quella \"de Laripa\", mentre la maggior parte delle attestazioni documentarie reca \"de la Riva\", in alternanza alla pi\u00f9 esatta \"de Ripa\" o \"de Rippa\", forma con la quale l'autore stesso si appella nel De magnalibus urbis Mediolani.\nPer quanto riguarda il nome proprio, altre forme note sono \"Bonus Vicinus\", \"Bonvicinus\", \"Bonvecinus\", \"Bovecinus\", \"Bonvisinus\", \"Bonvesinus\".\nBiografia.\nNasce con ogni probabilit\u00e0 a Milano prima del 1250. Ci \u00e8 noto il nome del padre, Petrus da Laripa. \nIl cognome \u00e8 stato collegato alla Ripa di Porta Ticinese: bench\u00e9 la tesi non goda attualmente di particolare credito, \u00e8 tuttavia assodato il possesso da parte dell'autore di beni immobili in quella zona della citt\u00e0.\nFu \"magister\", o \"doctor gramaticae\", nonch\u00e9 frate terziario dell'Ordine degli Umiliati. Fece parte dei decani dell'Ospedale Nuovo o di Donna Bona di Milano e fu confratello dei monaci dell'ordine di san Giovanni Gerosolimitano, cio\u00e8 gli Ospitalieri, nella chiesa figliale di Porta Romana.\nLe notizie biografiche sul suo conto sono desumibili in gran parte da un numero piuttosto esiguo di documenti prodotti tra il 1290 e il 1315, oltre che dalle sue stesse opere.\nSappiamo che dovette risiedere per un certo periodo della sua vita anche a Legnano, borgo dove sovvenzion\u00f2 l'Ospedale di sant'Erasmo. Per quanto concerne questa istituzione, l'epitaffio funebre di Bonvesin attribuisce la sua fondazione all'autore, ma nonostante ci\u00f2 non vi sono prove che possano confermare o smentire questa affermazione. Della permanenza a Legnano \u00e8 testimone un suo componimento in volgare noto come \"De quinquaginta curialitatibus ad mensam\", tuttavia non si conosce con esattezza l'arco cronologico entro il quale soggiorn\u00f2 nel borgo.\nL'autore \u00e8 a Milano entro il 1288, anno di stesura del \"De magnalibus urbis Mediolani\", testo prosastico in latino che presuppone un lavoro di ricerca statistica che dovette essere condotto \"in loco\".\nNel 1290 Bonvesin dimora con la prima moglie a noi nota, Bengedica, in Porta Ticinese. Bonvesin poteva regolarmente contrarre il matrimonio dal momento che i membri del Terzo Ordine degli Umiliati erano di stato laicale. \nUn documento risalente al 2 febbraio 1290 attesta che Bonvesin concedette un prestito di 200 lire di terzuoli ai frati dell'Ospedale della Colombetta di Milano, prestito in cambio del quale assicur\u00f2 un usufrutto vitalizio per s\u00e9 e per la moglie a carico dei frati stessi.\nUn documento posteriore di circa un anno (datato 26 marzo 1291) testimonia l'acquisto da parte dell'autore di un immobile a scopo abitativo nella parrocchia di san Vito in Porta Ticinese, dimora dove \u00e8 certo che Bonvesin risiedesse nel 1313. \nSull'adesione di Bonvesin al Terzo Ordine degli Umiliati \u00e8 possibile solamente affermare che essa sia precedente alla stesura del \"De quinquaginta curialitatibus ad mensam\", poich\u00e9 all'interno di questo componimento Bonvesin si nomina come \"frate\". \nDa un documento risalente al 9 settembre 1296, invece, siamo a conoscenza della sua entrata nella confraternita dei monaci dell'ordine degli Ospitalieri. All'interno di questo documento, a Bonvesin \u00e8 riferito per cinque volte il titolo di \"magister\" e per una volta quella di \"doctor gramaticae\".\nBonvesin risulta essere stato membro del Collegio dei decani dell'Ospedale Nuovo o di Donna Bona nel triennio 1303-1305, periodo cronologico dal quale provengono quattro documenti in cui il suo nome \u00e8 associato a questo ruolo.\nSempre all'interno di quest'ultimo ospedale, Bonvesin dett\u00f2 il suo primo testamento, datato 18 ottobre 1304 e annullato nove anni dopo da un secondo testamento del 5 gennaio 1313. Alla data a cui risale il primo dei due documenti appena citati Bonvesin risulta sposato non pi\u00f9 con Bengedica, bens\u00ec con una donna di nome Floramonte. Nonostante i due matrimoni, non risulta che Bonvesin abbia avuto figli.\n\u00c8 ancora il primo testamento a indicare che Bonvesin fosse proprietario non solo della scuola dove insegnava, ma anche della cattedra, dei banchi e delle suppellettili, oltre ai libri detenuti in pegno dagli scolari morosi. Sempre dal medesimo documento si pu\u00f2 riscontrare che Bonvesin possedeva alcune case in Porta Tosa che erano concesse in affitto.\nIl secondo testamento di Bonvesin fornisce un \"terminus post quem\" per datare la morte dell'autore: questo \u00e8 infatti l'ultimo documento a noi pervenuto in cui Bonvesin risulta ancora vivente ed \u00e8 datato al 5 gennaio 1313. A questa data l'autore doveva aver smesso di praticare l'attivit\u00e0 di maestro, dal momento che nel documento non sono menzionati n\u00e9 libri, n\u00e9 altro materiale per l'insegnamento. \nNel testamento l'autore lascia in eredit\u00e0 ai Frati della Colombetta lo stabile della parrocchia di san Vito. Bonvesin era certamente defunto prima del 13 marzo 1315, data a cui risale un decreto con il quale Matteo Visconti, signore di Milano, esenta dal pagamento dei fodri i frati della Colombetta risiedenti in san Vito e in cui l'autore viene citato come morto da tempo.\nDalle differenti opere di carit\u00e0 rivolte in particolare a enti religiosi, \u00e8 possibile inferire come la vita del maestro milanese fu caratterizzata dall'attivismo sociale, in campo educativo e filantropico; in misura meno pronunciata anche in ambito politico, ambito nel quale Bonvesin sembra eleggere come personalit\u00e0 di riferimento quella di Ottone Visconti.\nInfatti, \u00e8 proprio nella figura del vescovo e poi signore di Milano che Bonvesin individua colui che avrebbe potuto garantire la concordia civile.\nA questo proposito pu\u00f2 essere ricordato come l'Ospedale Nuovo, di cui Bonvesin fu decano, aveva ricevuto nel 1267 un permesso speciale sulla scelta del ministro preposto all'officio liturgico da parte di Ottone Visconti stesso.\nBonvesin \u00e8 ritenuto la personalit\u00e0 pi\u00f9 rilevante della cultura milanese del XIII secolo, nonch\u00e9 il maggior poeta del Nord Italia, assurto quindi a icona ideale della letteratura didattica in volgare del Nord.\nIn diverse citt\u00e0 italiane Bonvesin da la Riva viene oggi ricordato con delle vie a lui intitolate e nella citt\u00e0 di Legnano una scuola secondaria porta il suo nome.\nOpere in volgare lombardo.\nLa lingua dei volgari di Bonvesin.\nGli studiosi che si sono occupati di questo gruppo di componimenti non hanno espresso giudizi concordi circa il codice linguistico adottato da Bonvesin. Se la lingua di queste opere \u00e8 stata interpretata da un lato come espressione di una nascente koin\u00e8 lombarda, non pu\u00f2 tuttavia essere ignorato il parere di Gianfranco Contini, contrario all'ipotesi menzionata. Questi, infatti, era convinto della presenza all'interno della lingua dell'autore di una componente dialettale locale preponderante, che risulta illustre dal punto di vista stilistico e lessicale e non tanto sotto l'aspetto linguistico.\nI volgari.\nLa produzione volgare di Bonvesin ammonta a circa diecimila alessandrini. Contini ha assegnato a ciascun componimento in volgare una corrispondenza con una lettera alfabetica e ha suddiviso le opere secondo tre categorie: contrasti, volgari espositivi e narrativi, volgari didattici.\nContrasti:\nVolgari espositivi e narrativi:\nVolgari didattici:\nA questo elenco deve essere aggiunto il componimento \"De Cruce\" (U), ancora inedito all'epoca dell'edizione di Contini e pubblicato solo successivamente.\nLa produzione volgare di Bonvesin \u00e8 interamente composta da testi poetici. Lo schema strofico prevalente \u00e8 quello delle quartine monorime di alessandrini (secondo la configurazione strofica \"aaaa\"), eccetto due componimenti (N e V) in cui la rima \u00e8 baciata (schema strofico \"aabb\"). Studiosi eminenti come Contini e D'Arco Silvio Avalle hanno individuato nel Bonvesin autore di volgari l'opera di un traduttore e di un volgarizzatore di preesistenti testi latini.\nProbabilmente, il caso pi\u00f9 esplicito di questa attitudine \u00e8 quello dei \"Disticha Catonis\" (V) versione volgare della fortunatissima opera tardo-antica di Dionisio Catone. Non si pu\u00f2 tralasciare nemmeno il caso del contrasto tra i dodici mesi dell'anno, in cui Bonvesin si rivela traduttore di se stesso: ne deriva che il \"De controversia mensium\" latino sia cronologicamente anteriore alla \"Disputatio mensium\" (T) volgare.\nInoltre, anche il poemetto \"De vita scolastica\" contiene al proprio interno alcuni esempi che verranno parafrasati e ampliati in alcune opere in versi lombardi.\nIl \"Libro delle Tre Scritture\" \u00e8 ritenuto, in base a caratteristiche strutturali e formali, il capolavoro in volgare di Bonvesin. L'opera costituisce un antecedente della Commedia di Dante Alighieri: i tormenti del fuoco, del ghiaccio e dei serpenti velenosi sono infatti elementi in comune tra l'inferno bonvesiniano (descritto in S I) e quello dantesco. In aggiunta, la ripartizione dei regni ultraterreni in dodici pene e dodici glorie (queste ultime descritte in S III) risulta un'anticipazione della distribuzione dantesca in cerchi e in cieli. Nell'opera di Bonvesin, tuttavia, non trova spazio la descrizione del purgatorio: S II costituisce, infatti, una parafrasi poetica dei vangeli della Passione.\nAll'interno del genere dei contrasti, la \"Disputatio mensium\" (T) e la \"Disputatio rose cum viola\" (G) sono due dei testi in cui Bonvesin esprime le proprie convinzioni politiche. Nel secondo componimento la viola, umile e laboriosa, ha la meglio sull'aristocratica e boriosa rosa, la quale esce sconfitta dal confronto per decreto del Giglio.\nIn questo poemetto Bonvesin esalta dunque le virt\u00f9 civiche di Milano incarnate dal popolo, contrapposte alla prepotenza di una certa parte della nobilt\u00e0 che ha l'obiettivo di ottenere la tirannide fomentando lotte intestine.\nL'attenzione alla convivenza tra persone \u00e8 un tema caro all'autore e particolarmente presente nel \"De quinquaginta curialitatibus ad mensam\" (N). Nel componimento viene indicato l'atteggiamento consono da mantenere a tavola: questo momento \u00e8 infatti ritenuto estremamente significativo sotto il punto di vista dei rapporti sociali. \nAlcuni volgari di Bonvesin possono essere ritenuti alla stregua di poemi agiografici e sono caratterizzati da un andamento prevalentemente narrativo. In uno di questi, il \"Vulgare de elymosinis\" (B) non solo \u00e8 contenuta la narrazione di dieci miracoli, ma \u00e8 anche sostenuta dall'autore l'utilit\u00e0 delle donazioni economiche a favore degli ospedali. Questa affermazione permette di cogliere un interessante parallelo tra il contenuto di un'opera bonvesiniana e le azioni concretamente compiute dall'autore, che si prodig\u00f2 nell'aiuto di vari enti ospedalieri.\nSempre all'interno di volgari con tematica analoga, le \"Laudes de virgine Maria\" (L) contengono la narrazione di cinque miracoli che fungono da \"exempla\" a esposizioni dottrinali. Tra questi miracoli, molto frequenti nella letteratura dell'epoca sono quelli del castellano, del pirata (presenti anche nel \"De vita scolastica\"), di Maria Egiziaca e di frate Ave Maria.\nUlteriori componimenti agiografici, che si configurano entro la tipologia delle vite dei santi, sono la \"Vita beati Alexii\" (P) e il \"Vulgare de passione sancti Iob\" (O). Con i suoi 524 versi, P costituisce il testo narrativo pi\u00f9 esteso di Bonvesin.\nIl frequente ricorso di Bonvesin a exempla nei suoi volgari espositivi e narrativi avvicina la divulgazione dell'autore alla predicazione francescana e anche ai testi d'ammaestramento in versi di Iacopone da Todi.\nLa cronologia delle opere volgari di Bonvesin.\nGli studi condotti sino ad ora sulla produzione volgare di Bonvesin non sono riusciti a stabilire una cronologia certa dei componimenti. Gianfranco Contini individua negli anni Settanta e Ottanta del Duecento l'arco cronologico all'interno del quale l'autore scrisse i suoi volgari.\nLe ipotesi intorno a questo argomento si basano principalmente sull'analisi della struttura metrica dei componimenti stessi. Il \"Libro delle Tre Scritture\" (S) \u00e8 l'unico componimento tra questi per cui si possa fornire un'indicazione piuttosto precisa, cio\u00e8 il 1274.\nQuest'opera \u00e8 formata da quartine monorime di alessandrini, prevalenti nella produzione dell'autore rispetto alle quartine di alessandrini con rima baciata. Dal momento che il secondo schema strofico appare pi\u00f9 arcaico del primo e, inoltre, il \"De quinquaginta curialitatibus ad mensam\" (N) \u00e8 l'unico volgare certamente scritto nel periodo di soggiorno legnanese (che dovette indubbiamente precedere il 1288), sembra che quest'ultimo testo sia da datare non oltre i primissimi anni Settanta del XIII secolo. \nInoltre, \u00e8 stato ipotizzato da Raymund Wilhelm che la \"Vita beati Alexii\" (P) sia posteriore al \"Libro delle Tre Scritture\" (S) e, di conseguenza, la prima opera citata sia stata scritta dopo il 1274. \nOpere in latino.\nLa produzione latina di Bonvesin consta di un'opera in prosa che pu\u00f2 essere ascritta al genere delle \"laudes civitatum\", il \"De magnalibus urbis Mediolani\", e di due componimenti poetici in versi: \"De controversia mensium\" e \"De vita scolastica\". \n\"De magnalibus urbis Mediolani\".\nNel 1288 Bonvesin scrisse il \"De magnalibus urbis Mediolani\", suddiviso in un prologo e otto capitoli. Caratterizzata da un tono marcatamente encomiastico, l'opera \u00e8 volta ad elogiare Milano. Nei primi quattro capitoli l'attenzione \u00e8 incentrata sulla descrizione topografica, demografica ed edilizia della citt\u00e0 e del suo contado.\nLa narrazione delle vicende di politica interna di Milano si arresta nel quinto libro alla sconfitta e morte di Federico II. La descrizione della citt\u00e0 e delle sue attivit\u00e0 produttive \u00e8 la parte dell'opera che ha stimolato maggiormente l'interesse degli studiosi, a discapito della parte politica, che \u00e8 pur presente nel testo.\nInfatti, all'interno del \"De magnalibus urbis Mediolani\" il bersaglio politico individuato da Bonvesin sono le fazioni dei nobili milanesi che parteggiavano per Guglielmo VII di Monferrato, chiamato a Milano per assumere il ruolo di capitano di guerra nel 1278 e deposto da una rivolta popolare capeggiata da Ottone Visconti nel 1282.\nL'unico manoscritto a noi pervenuto che conserva l'opera (codice 8288 della Biblioteca Nacional di Madrid, risalente al 1420-1430), scomparso per secoli, fu ritrovato nella biblioteca della capitale spagnola nel 1894 in condizioni di forte deterioramento. \nOpere latine in versi.\nDue sono i componimenti poetici in lingua latina di Bonvesin, noti sotto il titolo di \"De controversia mensium (DCM)\" e di \"De vita scolastica\".\nIl primo di questi consta di 430 esametri e rappresenta la versione latina dell'omonima opera in volgare. All'interno di esso bisogna verosimilmente ravvisare un'allusione alle lotte politico-sociali in atto in Lombardia e, nello specifico, all'interno della citt\u00e0 di Milano, nella seconda met\u00e0 del XIII secolo. Pi\u00f9 precisamente, l'opera costituirebbe una critica all'inasprimento del regime autoritario dei Torriani negli anni Settanta del Duecento.\nNell'opera \u00e8 descritta la ribellione degli undici mesi contro Gennaio (\"Ianus\" in latino), accusato sia di essere l'unico di questi a non lavorare affatto, sia di essere sempre dedito all'ozio e al divertimento, nonch\u00e9 di esercitare un controllo dispotico sugli altri mesi e sperperare il prodotto delle fatiche altrui.\nA queste accuse segue la decisione degli undici di coalizzarsi tra loro per imbracciare le armi contro il despota. Tuttavia, alla sola vista di questi armato della propria clava, essi desistono e si vedono costretti a stipulare un trattato di pace con Gennaio.\nNel \"De vita scolastica\" Bonvesin si occupa a livello teorico della scuola, ambiente a lui familiare a causa del suo ruolo di insegnante. In questo poemetto di 936 distici elegiaci il poeta si prefigge lo scopo di trasmettere norme di comportamento sociale sia agli allievi, sia ai maestri. All'interno dell'opera l'autore esige che i discenti siano puntuali nel pagamento, in modo da non arrecare preoccupazioni al docente e, inoltre, auspica che questi elargiscano a favore del maestro ulteriori regalie, anche sotto forma di compenso economico. Questo componimento di Bonvesin godette di notevole fortuna in epoca rinascimentale, dal momento che se ne contano una ventina di edizioni incunabole o Cinquecentesche.\nPer quanto riguarda le opere poetiche in latino, Giovanni Orlandi \u00e8 fautore della tesi che \"De controversia mensium\" sia anteriore al \"De vita scolastica\", questo soprattutto in base all'analisi prosodica e allo studio delle cesure degli esametri presenti nelle due opere. \nPer quanto riguarda il solo \"De vita scolastica\", un'ipotesi di datazione pi\u00f9 precisa potrebbe essere fornita dalla presunta dipendenza del componimento in distici di Bonvesin dallo \"Speculum morale\", opera spuria attribuita a Vincenzo di Beauvais e annoverata nella tradizione dello \"Speculum maius\". Il \"terminus ante quem\" per la stesura di questo testo sembra dover essere individuato nell'anno 1297. Qualora venga considerata valida questa supposizione, il \"De vita scolastica\" non potrebbe essere stato composto prima di questa data. Di Orlandi \u00e8 invece il giudizio secondo il quale le due opere latine in versi siano inferiori al \"De magnalibus urbis Mediolani\"."}
{"id": "228822", "revid": "466539", "url": "https://it.wikipedia.org/wiki?curid=228822", "title": "Mick Jagger", "text": "Fondatore e \"frontman\" dei Rolling Stones, \u00e8 considerato una delle personalit\u00e0 pi\u00f9 influenti della musica rock. Nel 2008 \u00e8 stato posizionato al 16\u00ba posto nella lista dei 100 migliori cantanti secondo Rolling Stone.\nBiografia.\nI primi anni (1943-1961).\nNasce da una famiglia piccolo-borghese presso il Livingstone Hospital di Dartford (Kent), a circa trenta chilometri a est di Londra, in Inghilterra. Figlio di Basil Fanshawe \"Joe\" Jagger (13 aprile 1913 - 11 novembre 2006) - un insegnante come il nonno (Ernest David Jagger) - e di Eva Ensley Mary (6 aprile 1913 - 18 maggio 2000), parrucchiera e attivista politica d'origine australiana. Mick Jagger ha un fratello minore, Chris, nato il 19 dicembre 1947, che come il padre intraprender\u00e0 la carriera di insegnante. Mick, invece, cantava gi\u00e0 da piccolo, e nel 1950, alle scuole elementari di Dartford, conosce Keith Richards, futuro amico e co-leader della band.\nNel 1956 inizia a suonare per diletto con due compagni di scuola, ma senza esibirsi. Nell'estate del 1960 appare per la prima volta in pubblico nella sala parrocchiale di Dartford, con una canzone di Buddy Holly. Nel 1961 Keith e Mick si incontrano nuovamente, e con grande sorpresa scoprono d'aver coltivato una comune passione per il rhythm and blues. Nel 1962 Jagger si trasferisce in Edith Grove (quartiere Chelsea), a Londra, per studiare Economia e diventare o un giornalista o, come sua madre, un politico; tuttavia, il suo amico Keith lo esorta a continuare a cantare e a fondare con lui una band musicale: cominciano cos\u00ec a provare vari brani rock presso uno scantinato di Ealing Broadway (in seguito chiamato il \"Ferry Club\").\nI primi Rolling Stones (1962-1969).\nNel 1962 si aggiungono al gruppo i musicisti Brian Jones, Bill Wyman e Charlie Watts, un sodalizio che determina la nascita di una delle band pi\u00f9 importanti nella storia della musica rock, i Rolling Stones, nome ispirato da un brano di Muddy Waters (e non, come erroneamente si pensa, alla canzone \"Like a Rolling Stone\" di Bob Dylan, composta soltanto tre anni dopo, nel 1965). La coppia Jagger-Richards diventa quindi il cuore del gruppo: il secondo compone la musica, mentre il primo scrive i testi delle canzoni - anche se talvolta i ruoli si mescolano. Jagger, intanto, coltiva e sviluppa il suo talento da front-man, rivelandosi un vero e proprio \"animale\" da palcoscenico: oggi \u00e8 considerato una vera leggenda del rock mondiale grazie al carisma, alla sensualit\u00e0 e all'estro con i quali ha sempre affrontato le proprie esibizioni. La prima apparizione degli Stones si tiene al celebre Marquee Club di Londra il 12 luglio 1962. L'anno dopo, Mick Jagger abbandona gli studi in favore della carriera di cantante. La sua tipica voce sensuale passa da cover relative ad artisti come Chuck Berry e Bo Diddley a canzoni originali, scritte con Keith. La musica e la fama del gruppo crescono, sull'onda del connubio sesso, droga e rock'n'roll. Nel 1967 Jagger e Richards vengono arrestati per detenzione di stupefacenti, e condannati a tre mesi di reclusione, pena poi commutata in libert\u00e0 condizionale.\nI Rolling Stones (1970-1980).\nDopo la morte del chitarrista Brian Jones, avvenuta nel 1969, Mick Jagger decide di dare una svolta alla band, assumendosi pi\u00f9 responsabilit\u00e0 organizzative e contribuendo in maniera essenziale: durante la tourn\u00e9e negli Stati Uniti del 1972, gli Stones suoneranno a New York City con un tipico \"look\" aggressivo e glamour.\nGli anni settanta diventano per Mick Jagger un decennio impegnativo: la tossicodipendenza di Keith, infatti, lo induce a occuparsi con molta solerzia della produzione musicale legata alla band pi\u00f9 longeva del rock.\nMick solista (1980-1993).\nNel 1980, dopo alcuni litigi con Keith e nonostante il continuo successo della band, Mick Jagger tenta una carriera da solista. Nel 1985 esce \"She's the Boss\", di discreto successo, in cui spicca il brano \"Just Another Night\". Due anni dopo tenta un secondo album solista, \"Primitive Cool\", che ottiene buoni giudizi da parte della critica, ma realizza un minor numero di copie vendute. \"Wandering Spirit\" \u00e8 il suo terzo album, che esce solo nel 1993, con un lancio accompagnato anche da un mini-tour.\nMick ritorna agli Stones (1994-oggi).\nRicucite le divergenze all'interno dei Rolling Stones, Mick Jagger ritorna a tempo pieno a scrivere testi e contribuisce alla ristrutturarazione della band, che acquisisce cos\u00ec un \"sound\" pi\u00f9 pulito, moderno e armonioso; ai nuovi album, inoltre, vengono associati imponenti e spettacolari tour mondiali. Nel 1997 esce l'album \"Bridges to Babylon\", in cui spicca il brano \"Anybody Seen My Baby?\". I Rolling Stones sono di nuovo sulle vette delle classifiche, e a tale successo seguiranno altri anni di celebrit\u00e0 e di concerti. Nel 2002 esce la raccolta \"Forty Licks\", mentre due anni dopo Jagger compone le musiche per il film \"Alfie\" insieme a Dave Stewart (ex Eurythmics). Nel 2005, dopo la pubblicazione dell'album \"A Bigger Bang\", inizia un tour mondiale.\nNel 2003, ormai ripulito anche dalle droghe e dagli eccessi, viene insignito del titolo inglese di baronetto, lo stesso titolo che durante gli anni sessanta era stato assegnato ai Beatles. Dal 2011 Mick Jagger \u00e8 anche un componente del supergruppo SuperHeavy. Christina Aguilera e Adam Levine si ispirano a lui per scrivere la hit \"Moves like Jagger\", che viene presentata per la prima volta il 22 giugno 2011 durante il programma televisivo \"The Voice USA\".\nVita privata.\nJagger \u00e8 stato sposato dal 1971 al 1978 con Bianca P\u00e9rez-Mora Macias, mentre dal 1990 al 1999 \u00e8 stato sposato con Jerry Hall. Nel 2001 si lega alla stilista L'Wren Scott, morta suicida il 17 marzo 2014. Ha avuto 8 figli: Karis (con la cantante Marsha Hunt, 1970); Jade (con la prima moglie Bianca Jagger, 1971); Elizabeth (1984), James (1985), Georgia (1992) e Gabriel (1997) (con la seconda moglie Jerry Hall); Lucas (con la modella Luciana Gimenez, nel 1999). Ha 5 nipoti e il 19 maggio 2014 sua nipote Assisi, figlia di Jade, d\u00e0 alla luce una bambina di nome Ezra Key, rendendo Jagger bisnonno. L'8 dicembre 2016 \u00e8 diventato padre per l'ottava volta a 73 anni, quando la sua fidanzata, la ballerina ventinovenne Melanie Hamrick, ha dato alla luce un bambino di nome Deveraux.\nAmicizia con Keith Richards.\nLa relazione di Jagger con il compagno di band Keith Richards \u00e8 stata spesso definita dalla stampa come un rapporto di \"amore-odio\". Richards stesso, a proposito delle litigate storiche tra i due, disse in una intervista del 1998: \u00abPenso ai nostri litigi come a delle liti familiari. Se sono io a gridare ed urlare contro di lui, \u00e8 perch\u00e9 nessun altro ha il coraggio di farlo, oppure non sono pagati per farlo. Allo stesso tempo, mi auguro che Mick si renda conto che io sono un amico che sta solo cercando di portarlo sulla strada giusta per fargli fare ci\u00f2 che deve essere fatto\u00bb.\nPolitica.\nJagger ha espresso il suo sostegno al Partito Conservatore britannico e dichiarato stima nei confronti di Margaret Thatcher. Tuttavia ha affermato di voler restare apolitico dopo essere stato invitato ad un evento dal Primo Ministro David Cameron nel 2012. Nel 2014 si \u00e8 dichiarato contrario all'indipendentismo scozzese in occasione del referendum sull'indipendenza della Scozia. Jagger ha sostenuto David Cameron e si \u00e8 dichiarato favorevole alla Brexit. Durante il Festival di Venezia 2019 ha apertamente criticato le azioni dell'amministrazione Trump in merito al riscaldamento globale.\nImpegno per la protezione dell'ambiente.\nMick Jagger sostiene l'organizzazione per la conservazione della vita marina Sea Shepherd. Per il trentesimo anniversario dell'organizzazione, ha organizzato, insieme a Pierce Brosnan, un gal\u00e0 di beneficenza durante il quale ha messo all'asta una chitarra autografata. Jagger sostiene anche la \"Soil Association\", impegnata nell'agricoltura biologica nel Regno Unito.\nJagger, insieme ai suoi compagni di band, protest\u00f2 contro un progetto di costruzione in cui diversi alberi che avevano pi\u00f9 di cento anni, avrebbero dovuto essere abbattuti. La protesta ebbe successo, ma 50 alberi erano gi\u00e0 stati abbattuti in anticipo."}
{"id": "228832", "revid": "287204", "url": "https://it.wikipedia.org/wiki?curid=228832", "title": "Autigny", "text": ""}
{"id": "228835", "revid": "287204", "url": "https://it.wikipedia.org/wiki?curid=228835", "title": "Cottens", "text": ""}
{"id": "228836", "revid": "228587", "url": "https://it.wikipedia.org/wiki?curid=228836", "title": "Congresso dell'Aia", "text": ""}
{"id": "228837", "revid": "104458", "url": "https://it.wikipedia.org/wiki?curid=228837", "title": "Ependes", "text": ""}
{"id": "228838", "revid": "169529", "url": "https://it.wikipedia.org/wiki?curid=228838", "title": "Congresso dell'Aia (1948)", "text": "Il Congresso dell'Aia, vero primo momento federale europeo, si tenne nel congresso d'Europa all'Aia, dal 7 all'11 maggio 1948. Vi parteciparono 750 delegati da tutta Europa, oltre ad osservatori da Stati Uniti e Canada.\nStoria.\nOrganizzato dal \"Comitato internazionale dei movimenti per l'Unione europea\" e presieduto da Winston Churchill, il Congresso mise assieme i rappresentanti di un ampio spettro politico, fornendo loro l'opportunit\u00e0 di discutere idee riguardanti lo sviluppo dell'Unione europea e non solo.\nImportanti figure politiche come Konrad Adenauer, Winston Churchill, Walter Hallstein, Harold Macmillan, Fran\u00e7ois Mitterrand, Paul-Henri Spaak, Albert Copp\u00e9 e Altiero Spinelli, svolsero un ruolo attivo nel Congresso chiedendo un'unione politica, economica e monetaria dell'Europa.\nQuesta conferenza storica contribu\u00ec notevolmente a suscitare, nei governi e nell'opinione pubblica, un'influenza positiva riguardo alle istituzioni europee che si stavano formando proprio negli anni del secondo dopoguerra.\nLe decisioni.\nIl Congresso dell'Aia pose le basi per l'istituzione del Consiglio d'Europa, dopo una sorta di compromesso tra due diverse visioni dell'unit\u00e0 europea: quella \"unionista\", sostenuta in particolar modo da Churchill, e quella \"federalista\".\nIl Consiglio d'Europa sarebbe stato istituito appena un anno dopo con il Trattato di Londra.\nInoltre, lo statista spagnolo Salvador de Madariaga propose al Congresso la fondazione del Collegio d'Europa, un collegio in cui i laureati universitari di diverse nazioni, alcune delle quali fino a poco tempo prima in guerra tra loro, avrebbero potuto studiare e vivere assieme.\nIl Congresso decise infine la convocazione di un'Assemblea europea eletta dai parlamenti nazionali, la stesura di una Carta europea dei diritti umani e la creazione di una Corte Europea dei diritti dell'uomo.\nAltri progetti.\nI documenti creati durante il Congresso dell'Aia sono consultabili presso gli Archivi Storici dell'UE a Firenze"}
{"id": "228839", "revid": "1318658", "url": "https://it.wikipedia.org/wiki?curid=228839", "title": "Congresso dell'Aia (1872)", "text": "Il Congresso dell'Aia dell'Associazione internazionale dei lavoratori (settembre 1872) segn\u00f2 la fine di questa organizzazione come alleanza unitaria di tutte le fazioni socialiste (anarchici e marxisti). Furono espulsi dall'associazione gli anarchici Mikhail Bakunin e James Guillaume e la corrente marxista prese il controllo. Il Congresso decise inoltre di spostare la sede del Consiglio generale da Londra a New York. La corrente anarchica fond\u00f2 una nuova internazionale nel successivo Congresso Internazionale di Saint-Imier, tenutosi pochi giorni dopo."}
{"id": "228844", "revid": "15756", "url": "https://it.wikipedia.org/wiki?curid=228844", "title": "Asociaci\u00f3n Internacional de los Trabajadores", "text": "L'Asociaci\u00f3n Internacional de los Trabajadores, nota anche con l'acronimo AIT (in italiano: Associazione Internazionale dei Lavoratori, in inglese: \"International Workers' Association\", \"IWA\") \u00e8 una federazione internazionale anarco-sindacalista composta da sindacati di diverse nazioni.\nBasata nei principi del sindacalismo rivoluzionario, l'internazionale punta alla creazione di sindacati capaci di lottare per gli interessi economici e politici della classe lavoratrice ed eventualmente, per abolire direttamente il capitalismo con \u201cl'instaurazione di comunit\u00e0 economiche ed organi amministrativi gestite dai lavoratori.\u201d\nNel suo apice storico, l'Internazionale rappresent\u00f2 milioni di persone sparse per il mondo. I sindacati che la compongono giocarono un ruolo centrale nei conflitti sociali degli anni 20 ed anni 30. L'Internazionale fu creata quando in molti paesi entrarono in un periodo di forte repressione, ed alcuni dei sindacati pi\u00f9 grandi furono distrutti durante questo periodo.\nCome risultato, dalla fine della Seconda Guerra Mondiale tutti tranne uno dei rami dell'Internazionale, hanno smesso di funzionare come sindacati, un crollo che continu\u00f2 durante gli anni 40 e gli anni 50. Successivamente, negli anni 70, con la morte del dittatore spagnolo Francisco Franco, l'Internazionale crebbe nuovamente grazie alla rifondazione della Confederaci\u00f3n Nacional del Trabajo (CNT).\nDopo gli anni 70, l'Internazionale si espanse ed oggi conta con 14 sezioni e quattro organizzazioni amiche.\nIdeologia.\nIl programma dell'AIT promuove una forma non gerarchica del sindacalismo per provare ad unire i lavoratori in lotta per degli avanzi politici ed economici verso l'obiettivo finale del comunismo libertario.\nQuesta federazione \u00e8 progettata per contrastare nell'immediato i problemi delle relazioni industriali, come il salario, le condizioni di lavoro e le leggi del lavoro, e per perseguire la riorganizzazione della societ\u00e0 in un sistema globale di comunit\u00e0 economiche e gruppi amministrativi basati su un sistema federativo di consigli liberi locali, regionale, nazionali e globali. Questa riorganizzazione basata nel pianificazione ed il mutualismo, ovvero nella creazione del comunismo libertario.\nL'AIT rifiuta esplicitamente il centralismo, i partiti politici, il parlamentarismo e lo statalismo, includendo l'idea della dittatura del proletariato, e definendo la realizzazione di questo cambio sociale, fortemente basato sulle critiche anarchiche scritte sia prima che dopo la Rivoluzione russa. Inoltre l'Internazionale rifiuta il concetto di \"economia deterministica\" del marxismo.\nL'impegno dell'Internazionale si centra nell'organizzazione dei lavoratori:\nPolitiche.\nL'AIT rifiuta tutti i confini politici e nazionali e rivendica un cambio radicale al significato di produzione per ridurre l'impatto umano sull'ambiente.\nSin dalle sue origini, l'AIT ha preso posizioni antimilitariste, rispecchiando la schiacciante mentalit\u00e0 anarchica sin dalla Prima Guerra Mondiale che la classe lavoratrice non dovrebbe immischiarsi nelle guerre di potere tra le classi dominanti, ed ovviamente non dovrebbe morire per loro. Questo include un impegno nell'antimilitarismo nei suoi principi fondamentale e nel 1926 fond\u00f2 la \"Coalizione Internazionale Anti-Militarista\" per promuovere il disarmo e raccogliere informazioni sulla produzione di guerra.\nRiguardo alle azioni industriali come lo sciopero ed il boicottaggio, ritenute come elementi fondamentali della lotta contro il capitalismo e l'oppressione dello Stato, il documento della fondazione dell'AIT afferma anche che il sindacalismo riconosce:\nViene rimarcato che questo processo dovrebbe verificarsi con la formazione di milizie popolari democratiche invece che con le tradizionali gerarchie militari. Questa \u00e8 stata presentata come un'alternativa al modello della dittatura del proletariato.\nOrganizzazione.\nLa federazione ammette organizzazioni che si riconoscano negli obiettivi e nelle finalit\u00e0 descritti nel proprio statuto federativo e che si trovino in paesi dove non ci sia un gruppo gi\u00e0 affiliato alla federazione. Inoltre viene richiesto il pagamento dell'affiliazione per aiutare a mantenere la struttura dell'AIT stessa.\nGrazie a Congressi Internazionali che al giorno d'oggi si tengono ogni due anni, i gruppi membri danno vita all'Internazionale, e prendono decisioni in base ad un sistema decisivo basato sul voto. I punti di discussione dei Congressi sono proposti dalle organizzazioni nazionali che compongono l'AIT, che hanno tempo fino a sei mesi prima della realizzazione del Congresso per poterli presentare, dando cos\u00ec il tempo alle altre organizzazioni di poterle discutere e prendere posizione in merito. Le decisioni e risoluzione adottate dai Congressi Internazionali sono vincolanti per tutte le organizzazioni affiliate.\nNon esistono ruoli permanenti di salariati o autorit\u00e0 elette dentro l'organizzazione, sia sul piano internazionale che su quello locale. L'amministrazione dell'organizzazione \u00e8 delegata a dei volontari che non vengono retribuiti per il loro compito. Inoltre questi volontari sono limitati dallo svolgimento delle attivit\u00e0 di gestione con un mandato diretto degli altri affiliati e soggetto alla revoca immediata. Oltre le decisioni collettive dell'AIT stessa, tutti i processi decisionali hanno luogo nell'area geografica interessata e implicata nella decisione.\nL'amministrazione dell'AIT \u00e8 compiuta dal Segretariato, che \u00e8 un organo formato almeno da tre persone residenti nei paesi dove l'Internazionale \u00e8 presente. L'AIT elegge il Segretario Generale, che funge da intermediario e rappresentate dell'Internazionale, ma anche questa figura non ha poteri decisionali. Il Segretariato pu\u00f2 solo mantenere l'incarico per due mandati consecutivi. Per delle mansioni specifiche, come la revisione dei conti, vengono create delle commissioni apposite.\nLe comunicazioni internazionali sono mantenute tramite il Segretario Internazionale di ogni gruppo affiliato, e con l'ampia circolazione delle pubblicazioni dei membri e gruppi affiliati. Inoltre avvengono su Internet delle comunicazioni informali.\nStoria.\nPrima Internazionale ed il sindacalismo rivoluzionario (1864-1917).\nLa prima ideologia del sindacalismo rivoluzionario dalla quale deriva quella dell'AIT si form\u00f2 durante l'Prima Internazionale, che puntava ad unire una gran variet\u00e0 di diverse organizzazioni di sinistra, socialiste, comuniste ed anarchiche, oltre che di sindacati che si basavano sulla classe lavoratrice e la lotta di classe.\nLa Prima Internazionale non fu capace di resistere alle divergenze tra gli anarchici ed i marxisti, con la maggioranza degli anarchici che lasciarono l'organizzazione dopo il Congresso dell'Aia del 1872, che vide l'espulsione dei noti libertari Mikhail Bakunin e James Guillaume per le loro critiche all'approccio di Karl Marx dei partiti politici per il cambio sociale.\nLa divisione diede vita all'iniziativa di creare un'internazionale anarchica, nota come Congresso Internazionale di Saint-Imier (1881-1887). Comunque, la forte repressione in Francia della Comune di Parigi, cos\u00ec come in Spagna ed in Italia, insieme alla crescita della propaganda del fatto nel movimento anarchico ed il filone dominante socialdemocratico nella sinistra europea, minarono seriamente la crescita dell'internazionale anarchica nella prima parte del secolo XX.\nIl 1900 vide un considerevole balzo in avanti per le organizzazioni dei lavoratori, con l'adozione di nuovi metodo organizzativi come, i sindacati di settore e nel 1913 ci fu il primo \"Primo Congresso Internazionale Sindacalista\" tenutosi a Londra che mirava a creare forti legami tra i sindacati esistenti ed i gruppi di propaganda. Furono presenti al Congresso l'Associazione Libera di Sindacati Tedeschi, il Segretariato Nazionale del Lavoro (NAS) olandese, l'Unione Sindacale Italiana (USI) e l'Industrial Syndicalist Education League (ISEL) britannica. Asisstettero come osservatori l'Industrial Workers of the World (IWW) degli Stati Uniti d'America, la Confederaci\u00f3n Nacional del Trabajo (CNT) spagnola e la Federaci\u00f3n Obrera Regional Argentina (FORA) argentina.\nIl Congresso fu inconcludente, a parte per la dichiarazione dei principi e la costruzione di un gruppo di informazione. Il movimento in espansione si spense in un anno, con l'avvento della Prima Guerra Mondiale e le comunicazioni tra i sindacati divennero impossibili.\nDopo la fine della Prima Guerra Mondiale e con la rinascita del movimento dei lavoratori e della Rivoluzione Russa, fu fondata l'AIT, dichiarandosi unica erede della Prima Internazionale.\nIl rifiuto del bolscevismo e la fondazione dell'AIT (1918-1922).\nL'esito del Bolscevismo nella Rivoluzione Russa fu rispecchiato da un'ondata di successi sindacali in tutto il mondo, comprendendo le lotte della Industrial Workers of the World negli USA, affiancato dalla creazione di sindacati di massa anarchici nell'America Latina ed i numerosi scioperi in Germania, Portogallo, Spagna, Italia e Francia, dove si not\u00f2 che \u201cil sindacalismo neutrale (dal punto di vista economico, ma non politico) fu spazzato via\u201d.\nPer alcuni, in questa nuova onda rivoluzionaria, la Russia sembrava offrire un'alternativa al reformismo della socialdemocrazia, al punto che nel 1919 si riscontr\u00f2 un grande interesse nell'appello del Partito Bolscevico che fece a tutti i lavoratori per unirsi e creare una nuova Rete Internazionale. Quasi tutti i sindacati erano presenti nel 1920 al congresso del bolscevismo internazionale, chiamato Internazionale Comunista, nel quale i sindacati francesi ed italiani si unirono immediatamente..\nI primi scettiscismi furono espressi dall'influenza dell'Unione dei Lavoratori Liberi della Germania (FAUD) verso i concetti del bolscevismo rispetto all'internazionale di sindacati, conosciuta come l'Internazionale sindacale rossa. Questi sentimenti crebbero significativamente in quanto i delegati dei diversi paese ebbero accesso alla Russi rivoluzionaria. Augustine Souchy della FAUD critic\u00f2 duramente il fallimento dell \u201cdittatura dello Stato socialista\u201d, cos\u00ec come l'intransigenza del Bolscevismo secondo la quale tutti si sarebbero dovuti sottoporre alla leadership del Partito Comunista. Inoltre iniziarono ad arrivare dei resoconti documentati dell'imprigionamento degli anarchici e dei socialisti da parte dei bolscevichi.\nNell'ufficializzazione dell'Internazionale sindacale rossa, nel luglio del 1921, si stabil\u00ec la subordinazione dell'Internazionale sindacale rossa al'Internazionale Comunista e questo leg\u00f2 le priorit\u00e0 di tutti i sindacati membri a quelli dello Stato russo. Mentre inizialmente le organizzazioni sindacaliste presenti, includendo i pi\u00f9 grandi sindacati della Spagna (CNT), Italia (USI), Argentina (FORA), Germania (FAUD) e USA (IWW) accettarono ad unirsi alla condizione che fossero rimasti indipendenti, le relazioni si inasprirono lungo il corso dell'anno.\nDal 1922 le relazioni si ruppero completamente e l'Internazionale Comunista fu condannata nella conferenza sindacale a Berlino del 16-18 giugno, dopo che un delegato Russo si rifiut\u00f2 ripetutamente di far pressione per liberare di sindacalisti indipendenti ed anarchici dalle prigioni leniniste. I delegati della Francia, Germania, Norvegia e Spagna si decisero nello stabilire un gruppo di lavoro per preparare le basi della fondazione di una nuova internazionale, che rifiutasse il parlamentarismo, il militarismo, il nazionalismo ed il centralismo.\nLa creazione di questa nuova internazionale, successivamente conosciuta come l\"'International Workingmen's Association\" (IWA in inglese, AIT in spagnolo), ebbe luogo in una conferenza illegale a Berlino, nel dicembre del 1922, marcando una rottura decisiva tra il movimento sindacalista internazionale ed il boscevismo..\nI firmatari degli statuti fondatori dell'AIT inclusero gruppi europei ed americani. Il pi\u00f9 grande sindacato anarchico del tempo, la CNT in Spagna, non partecip\u00f2 perch\u00e9 i suoi delegati furono arrestati mentre andarono alla conferenza, per\u00f2 si unirono l'anno successivo, ed apportarono 600.000 affiliati all'internazionale. Nonostante la mancanza della CNT, l'internazionale contava con pi\u00f9 di 1 milione di lavoratori alla sua inaugurazione:\nI primi segretari dell'Internazionale furono Rudolf Rocker, Augustin Souchy ed Alexander Schapiro.\nDopo il primo congresso, altri gruppi si affiliarono dalla Francia, Austria, Danimarca, Belgio, Svizzera, Bulgaria, Polonia e Romania. Successivamente, un blocco di sindacati dall'USA, Colombia, Per\u00f9, Ecuador, Guatemala, Cuba, Costa Rica ed El Salvador condivisero gli statuti dell'AIT.\nDeclino e repressione (1923-1939).\nAlcuni delle organizzazioni pi\u00f9 grandi dell'AIT si sciolsero, entrando in clandestinit\u00e0 o furono spazzate via tra gli anni 20 e gli anni 30 quando il fascismo sal\u00ec al potere in alcuni stati europei ad i lavoratori si allontanarono dall'anarchismo verso quello che sembrava essere il successo del modello bolscevico del socialismo.\nIn Argentina, la FORA aveva gi\u00e0 iniziato un processo di declino quando si un\u00ec all'AIT, con la frattura nel 1915 in due correnti a favore e contro il bolscevismo. Dal 1922, il movimento anarchico argentino perse molti dei suoi partecipanti, aggravato da future scissioni in gran parte dovute alle azioni di Severino Di Giovanni. L'organizzazione fu sciolta dalla repressione del generale Jos\u00e9 F\u00e9lix Uriburu nel 1930..\nLa tedesca FAUD lott\u00f2 durante gli ultimi anni 20 ed i primi anni 30 quando il Sturmabteilung prese il controllo delle strade. Il suo ultimo congresso nazionale a Erfurt nel marzo 1932 vide il sindacato nell'intento di formare un gruppo clandestino per combattere il nazismo di Adolf Hitler, una misura che non fu messa in pratica dato che gli arresti di massa decimarono l'organizzazione. L'editore del periodico del FAUD \"Der Syndikalist\", Gerhard Wartenberg, fu ucciso nel campo di concentramento di Sachsenhausen ed anche Karl Windhoff, delegato dell'IWA al congresso di Madrid del 1931, mor\u00ec in un campo di concentramento nazista. Ci furono processi di massa ai membri del FAUD tenutosi a Wuppertal e nella Renania, alcuni dei quali non sopravvissero ai campi di concentramento.\nL'italiana Unione Sindacale Italiana, che dichiarava di avere circa 600.000 affiliati nel 1922, era allarmata gi\u00e0 ai tempi dei primi assassinati e forme di repressione fasciste di Benito Mussolini. Entr\u00f2 in clandestinit\u00e0 dal 1924 ed anche se era ancora capace di guidare importanti scioperi di minatori, metalmeccanici e lavoratori del marmo, Mussolini ascese al potere nel 1925 e sanc\u00ec la morte dell'organizzazione. Dal 1927 i suoi massimi attivisti furono esiliati o arrestati.\nLa CGT portoghese entr\u00f2 in clandestinit\u00e0 dopo un fallito intento di far cadere la nuova dittatura instaurata di Gomes da Costa con uno sciopero generale nel 1927, che port\u00f2 alla morte di circa 100 militanti. Sopravvisse in clandestinit\u00e0 con circa 15.000-20.000 affiliati fino al gennaio del 1934, quando convoc\u00f2 uno sciopero generale rivoluzionario contro il progetto di sostituire i sindacati con le corporazioni fasciste, che fall\u00ec. Fu capace di continuare in un numero ancora pi\u00f9 ridotto fino alla Seconda Guerra Mondiale ma le sue forze erano irrisore.\nLa grande repressione dei governi in molte parti del mondo, port\u00f2 anche alla distruzione dell'anarco-sindacalismo in Per\u00f9, Brasile, Colombia, Giappone, Cuba, Bulgaria, Paraguay e Bolivia. Per la fine degli anni 30 solo in Cile, Bolivia, Svezia ed Uruguay i sindacati anarchici rimasero nella legalit\u00e0.\nProbabilmente la pi\u00f9 grande esplosione dell'anarco-sindacalismo fu fermata nella Guerra civile spagnola che vide la CNT, sostenuta da circa 1,58 milioni di affiliato, finire in clandestinit\u00e0 con la sconfitta della Repubblica Spagnola da parte di Francisco Franco. Il sesto congresso dell'AIT ebbe luogo nel 1936, subito dopo l'inizio della Rivoluzione anarchica spagnola, ma non fu capace di fornire seriamente materiale di supporto alla sezione.\nL'ultimo congresso dell'AIT precedente alla Seconda Guerra Mondiale si svolse a Parigi nel 1938, che non riusc\u00ec a riunirsi fino al 1951. Durante la guerra, solo un membro dell'AIT fu capace di continuare la sua attivit\u00e0 rivoluzionaria come sindacato, il SAC svedese.\nDopo la sconfitta di Hitler, molti dei militanti attivi della CNT, che militavano nella clandestinit\u00e0 sotto il regime di Francisco Franco, rimasero divisi in esilio tra la Francia ed il Regno Unito. In Svezia rimase la presenza SAC, ma in tutti gli altri paesi i militanti attivi dell'Internaizonale dovettero iniziare nuovamente da capo.\nRilancio dell'AIT (1951-1980).\nNel settimo congresso di Tolosa nel 1951 l'Internazionale fu rilanciata, un'altra volta senza la CNT, che non sar\u00e0 abbastanza forte da poter per rivendicare l'adesione fino al 1958 come organizzazione esiliata e clandestina. I delegati presenti per lo pi\u00f9 rappresentavano piccoli gruppi, da Cuba, Argentina, Spagna, Svezia, Francia, Italia, Germania, Paesi Bassi, Austria, Danimarca, Regno Unito, Bulgaria e Portogallo. Un messaggio di supporto fu ricevuto dall'Uruguay.\nAl decimo congresso del 1958, il SAC usc\u00ec dall'Internazionale, abbandonando cos\u00ec il sindacalismo rivoluzionario per candidarsi alle elezioni municipali ed integrarsi nelle strutture dello stato.\nNel quindicesimo congresso del 1976, l'AIT si ritrov\u00f2 con solo 5 organizzazioni affiliate, due delle quale operavano ancora in esilio, quella spagnola e quella bulgara.\nCon la morte di Francisco Franco in Spagna, la CNT usc\u00ec dalla clandestinit\u00e0 e contava con circa 200.000 affiliati. Pochi mesi dopo la CNT sub\u00ec una scissione, che port\u00f2 una parte degli affiliati del sindacato a fondare la CGT spagnola, che abbracciava un sindacalismo diverso partecipando alle elezioni sindacali.\nRisveglio ed il periodo moderno (1980-presente).\nIl congresso del 1980 mostr\u00f2 dei miglioramenti dentro l'organizzazione, che contava con 10 gruppi partecipanti e fu beneficiata dalla riorganizzazione della CNT uscita dalla clandestinit\u00e0. Le organizzazioni che si unirono all'organizzazione furono l'USI italiana, la NFS norvegese, DAM dal Regno Unito, il WSA dagli Stati Uniti d'America, il FWU dalla Germania e l'ASF dall'Australia.,\nTutti i gruppi che entrarono nell'Internazionale crebbero e nel 1984 si unirono un gruppo giapponese ed un gruppo brasiliano.\nNegli anni novanta si registr\u00f2 un'ulteriore crescita dei gruppi dell'AIT, anche se il gruppo giapponese e quello australiano uscirono dall'organizzazione. La sezione francese sub\u00ec una scissione, dovuta ad una tendenza di una parte del sindacato nel voler partecipare alle elezioni sindacali, con la formazione del nuovo sindacato CNT Vignoles che non partecip\u00f2 all'AIT. La tendenza per la partecipazioni alle elezioni sindacali interess\u00f2 anche una parte dell'USI (chiamata \"Tendenza romana\") e questa parte dell'USI fu espulsa dall'AIT.\nL'AIT oggi.\nEventi recenti hanno messo sotto pressione alcune sezioni dell'AIT. Il 3 settembre 2009, sei membri della sezione serba (ASI-MUR), includendo il Segretario Generale dell'AIT Ratibor Trivunac, furono arrestati come sospetti di terrorismo internazionale in un'operazione poliziesca internazionale che includeva altri gruppi anarchici.\nPoco dopo i loro arresti circol\u00f2 una lettere aperta di alcuni accademici serbi, criticando l'accusa e l'atteggiamento della polizia serba. I sei militanti dell'ASI-MUR furono formalmente incriminati il 7 dicembre e dopo un lungo processo furono liberati, il 17 febbraio 2010.\nNel congresso numero 26 dell'Internazionale, che si tenne in Brasile nel dicembre 2009, pass\u00f2 una mozione per appoggiare i sei arrestati della sezione serba. La sezione norvegese assunse il Segretariato dell'AIT nel 2010, e la sezione polacca la assunse nel congresso del 2013.\nCome parte del movimento contro l'austerit\u00e0 in Europa, varie sezione dell'AIT furono molto attive a partire dal 2008, con la CNT che protagonizz\u00f2 gli scioperi generali spagnoli e l'USI partecipando a Milano nella campagna contro i tagli alla sanit\u00e0 pubblica.\nInoltre l'AIT ha fondato un \"\", ed un Bollettino esterno per coprire mediaticamente le attivit\u00e0 delle proprie sezioni.\nSezioni dell'AIT.\nLe seguenti organizzazioni sono sia gruppi membri che \"amici dell'AIT\". Gli \"amici dell'AIT\" sono considerate come organizzazioni politiche semi-ufficiali che non sono ancora formalmente entrate nell'organizzazione, e pertanto non hanno diritto al voto nei Congressi dell'AIT, ma spesso sono invitate come gruppi osservatori."}
{"id": "228845", "revid": "104458", "url": "https://it.wikipedia.org/wiki?curid=228845", "title": "Rossens", "text": ""}
{"id": "228846", "revid": "254059", "url": "https://it.wikipedia.org/wiki?curid=228846", "title": "Distretto della Sarine", "text": "Il distretto della Sarine (\"Saane\" in tedesco) \u00e8 un distretto del Canton Friburgo, in Svizzera. Confina con i distretti di Broye a nord-ovest, di See a nord, di Sense a est, di Gruy\u00e8re a sud e di Gl\u00e2ne a sud-ovest. Il capoluogo \u00e8 Friburgo (\"Fribourg\"/\"Freiburg im \u00dcechtland\").\nPrende il nome dal fiume Sarina che lo attraversa.\nComuni.\nAmministrativamente \u00e8 diviso in 30 comuni. Il distretto \u00e8 interamente di lingua francese ad eccezione di Friburgo e Pierrafortscha, che sono bilingui francese-tedesco."}
{"id": "228852", "revid": "1347902", "url": "https://it.wikipedia.org/wiki?curid=228852", "title": "Teoria marxiana del valore", "text": "La teoria marxiana del valore, o propriamente legge del valore delle merci (), \u00e8 un concetto centrale della critica di Karl Marx all'economia politica. La teoria fu esposta per la prima volta in \"Miseria della filosofia\" del 1847, per poi essere approfondita nel primo libro de \"Il Capitale\".\nKarl Marx eredita, rielaborandola, la teoria del valore dei classici, secondo cui la fonte ultima del valore \u00e8 il lavoro, e nello stesso tempo opera una rottura nei loro confronti. Quello che mutua \u00e8 l'idea, gi\u00e0 rintracciabile in Adam Smith e fatta propria da David Ricardo, che il lavoro sia la fonte della ricchezza e che il valore sia determinato dalla quantit\u00e0 di lavoro contenuto nelle merci (\"lavoro incorporato\").\nMarx tuttavia si distacca dai classici perch\u00e9 rifiuta una rappresentazione del modo di produzione capitalistico come qualcosa di a-storico, naturale ed eterno, sostenendo invece l'idea secondo cui la societ\u00e0 capitalistica non \u00e8 che una tappa dello sviluppo storico dell'umanit\u00e0. Respinge inoltre la definizione del capitale come insieme dei mezzi di produzione, ma lo considera come un qualcosa di storicamente determinato, avente un carattere sociale specifico e non dato in natura una volta per tutte.\nIl capitalismo \u00e8 dunque per Marx un modo di produzione transitorio, caratterizzato dalla separazione dei mezzi di produzione dai lavoratori e dalla massima diffusione della produzione mercantile. In tale ottica il valore non \u00e8 pi\u00f9 una propriet\u00e0 \"naturale\", ma risulta connesso alle determinazioni specifiche, storiche di tale modo di produzione.\nTeoria classica del valore.\nNel pensiero degli economisti classici convivevano due concezioni del valore, quella oggettiva del valore d'uso e quella soggettiva del valore di scambio.\nI diversi esponenti di tale scuola cercarono di elaborare una teoria del valore che spiegasse il rapporto fra i due aspetti del valore.\nAdam Smith.\nLa risposta di Smith si fondava sul principio, fondamentale nella costruzione dell'economista scozzese, della divisione del lavoro.\nSe ogni soggetto (persona o impresa) si specializza nel produrre un solo tipo di beni, ed offre i propri beni in cambio di quelli prodotti dagli altri soggetti, diceva Smith, apparentemente vi \u00e8 uno scambio di merci, ma in effetti vi \u00e8 uno scambio di lavoro. Conseguentemente le merci e il denaro sono solamente lavoro accumulato.\nDavid Ricardo.\nDavid Ricardo dedic\u00f2 il primo capitolo della sua opera pi\u00f9 estesa ed organica, i \"Principi di economia politica e della tassazione\", proprio alla teoria del valore. Qui egli svilupp\u00f2 la teoria del valore smithiana, precisando ad esempio che bisogna considerare non solo il lavoro direttamente applicato al prodotto finito, ma anche quello applicato ai macchinari utilizzati per produrlo.\nTeoria marxiana.\nLa teoria marxiana del valore-lavoro prende come base la teoria classica, ma vi apporta alcune modifiche.\nRispetto alla distinzione classica fra capitale fisso e capitale circolante, Marx opera una diversa distinzione fra capitale costante e capitale variabile, in cui il capitale costante comprende, oltre al capitale fisso, anche la porzione di capitale circolante non costituita da salari.\nInoltre Marx recupera la distinzione fisiocratica fra lavoro produttivo ed improduttivo, per arrivare alla distinzione fra sovrappi\u00f9 (plusvalore) e sfruttamento.\nMerce.\nNella sua principale opera economica, \"Il Capitale\" (1867), Marx inizia cos\u00ec la sua analisi:\nLa merce \u00e8 definita come un oggetto esterno che grazie alle sue qualit\u00e0 soddisfa un qualsiasi bisogno dell'uomo. Secondo Marx, la merce possiede due tipi di valori:\nPer Marx, il valore d'uso permette un'analisi qualitativa della merce e ne fa apprezzare quelle caratteristiche che si realizzano nel consumo, le sue caratteristiche strutturali, estetiche, fisico-chimiche, la sua attitudine a soddisfare i bisogni umani prescindendo dal sacrificio necessario all'uomo per appropriarsene. I valori d'uso formano il contenuto materiale della ricchezza. Una cosa pu\u00f2 essere valore d'uso senza essere valore quando non \u00e8 ottenuta attraverso il lavoro (aria, terreni ecc.), e una cosa pu\u00f2 non essere merce pur essendo utile e prodotto del lavoro umano quando chi produce provvede solo a soddisfare il proprio bisogno.\nDiversamente dal valore d'uso, il valore di scambio \u00e8 un mutevole rapporto quantitativo nel quale i valori d'uso di un tipo si scambiano con altri. Una merce si pu\u00f2 scambiare con tutte le altre, ed \u00e8 equivalente a ciascuna di esse, purch\u00e9 prese in determinate quantit\u00e0 reciprocamente congrue. I rapporti di scambio della stessa merce con ciascuna delle altre ci suggeriscono che il valore di scambio \u00e8 in generale il modo di espressione, la forma fenomenica, di un contenuto da esso distinguibile. L'analisi della merce come depositaria del valore di scambio porta a prescindere dalle sue qualit\u00e0, poich\u00e9 ci\u00f2 che interessa sono i rapporti quantitativi che si instaurano tra questa e le altre merci, e tra questa ed il denaro.\nParliamo di valore di scambio quando mettiamo in relazione tra di loro pi\u00f9 merci, mentre ogni merce possiede una caratteristica immanente che si manifesta esteriormente nel valore d'uso. La caratteristica, comune a tutte le merci, \u00e8 quella di essere prodotto del lavoro. Il lavoro possiede il duplice carattere della merce. Pu\u00f2 essere infatti visto come:\nSi potrebbe pensare che il valore di una merce possa aumentare quanto pi\u00f9 pigro sia il lavoratore, ma Marx afferma che essendo il valore un rapporto sociale che si estrinseca nel mercato, ove tutti agiscono su un piano di parit\u00e0, la quantit\u00e0 di lavoro astratto per produrre una merce \u00e8 data dal tempo di lavoro \"socialmente necessario\", secondo l'intensit\u00e0 e la produttivit\u00e0 prevalente in quel ramo produttivo, per produrre le merci. Il mercato \"valida\" questa quantit\u00e0, nel senso che, se un'impresa produce una merce impiegando pi\u00f9 tempo di quello socialmente necessario, realizzer\u00e0 sul mercato solo il valore corrispondente al tempo socialmente necessario, e non quello corrispondente al lavoro effettivamente prestato nelle condizioni di minore produttivit\u00e0. E viceversa nel caso di produttivit\u00e0 individuale superiore a quella media.\nLa \"misura immanente\", interna, del valore \u00e8 dunque quella che risulta dal tempo di lavoro socialmente necessario, cio\u00e8 di lavoro che \u00e8 necessario per produrre quella merce nelle condizioni tecniche storicamente prevalenti e col grado sociale medio di abilit\u00e0 e intensit\u00e0. La \"misura fenomenica\", esterna, del valore \u00e8 invece quella derivante dal denaro, quale rappresentante generale della ricchezza e del lavoro astratto.\nPer Marx il valore non pu\u00f2 che esprimersi in modo fenomenico, tramite i rapporti di scambio mercantili e tramite il denaro, e dunque il valore di scambio, manifestatosi all'inizio dell'analisi della merce, appare pi\u00f9 chiaramente come forma fenomenica del valore.\nEgli ritiene che l'astrazione del lavoro discenda da una caratteristica peculiare del modo di produzione capitalistico, quella per cui i soggetti non agiscono in base a piani e a obiettivi prestabiliti o a esigenze sociali immediate, ma come atomi separati ed indifferenti tra di loro, i cui prodotti raggiungono un riconoscimento sociale solo attraverso lo scambio, e solo nei limiti in cui sussistano le condizioni affinch\u00e9 tale scambio avvenga. La socialit\u00e0 del lavoro, che nel sistema capitalistico esiste nella produzione solo in forma latente, si manifesta nel mercato, luogo in cui le merci possono scambiarsi proprio in quanto oggettivazione di lavoro astratto. Quando il processo di produzione non \u00e8 ancora terminato e il lavoro \u00e8 in corso di erogazione, anche il valore \u00e8 in corso di creazione, \u00e8 valore \"potenziale\", come potenziale \u00e8 la merce. Al termine del processo produttivo, il lavoro speso per la produzione della merce diventa il valore in essa contenuto, suo valore individuale e sociale in potenza. Solo con la vendita poi \u2013 quello che Marx definisce il vero e proprio \"salto mortale della merce\" - il lavoro contenuto diventa la sostanza del valore sociale realizzato e avviene la \"validazione della socialit\u00e0 del lavoro\".\nMarx nota inoltre come il lavoro alienato dai lavoratori possa essere reso sociale solo annullandone le particolarit\u00e0 concrete ed utili e riducendolo a lavoro generico, qualitativamente identico, i cui prodotti sono proprio per questo equivalenti e quantitativamente comparabili. Nella societ\u00e0 capitalista, in cui il dominio degli sfruttatori sugli sfruttati non avviene in virt\u00f9 di arbitrio o prescrizioni legislative, morali o religiose, i rapporti sociali tra gli individui assumono cos\u00ec l'apparenza di rapporti tra cose poich\u00e9 mediati dai rapporti di scambio, cio\u00e8 da un meccanismo impersonale dominato dai prodotti del lavoro. Tali prodotti, vere e proprie \"cristallizzazioni\" di lavoro astratto, realizzano il proprio prezzo scambiandosi contro denaro.\nPer Marx gi\u00e0 dall'analisi della merce \u00e8 possibile riscontrare alcune caratteristiche universali ed altre proprie del modo di produzione capitalistico. Cos\u00ec, \u00e8 universale il valore d'uso dei beni, la loro caratteristica di essere utili; come pure \u00e8 universale il fatto che il lavoro umano venga impiegato per produrre oggetti utili. Ad esempio anche nella comunit\u00e0 familiare o nell'antica comunit\u00e0 tribale i beni disponibili per il consumo assumono tale caratteristica. Al contrario, il lavoro diviene astratto solo con un tipo di produzione storicamente determinato, con la produzione di merci, e ancor di pi\u00f9 con la produzione capitalistica sviluppata, che generalizza la forma di merce del prodotto.\nFeticismo della merce.\nMarx osserva che la legge del valore si dispiega nel modo di produzione capitalista, in cui il lavoro \u00e8 lavoro \"alienato\".\nIl salariato per sopravvivere aliena le sue prestazioni lavorative al capitalista, che ne dispone liberamente. Il capitalista dispone nella societ\u00e0 di mercato del potere sociale di comandare la forza-lavoro, e con essa della possibilit\u00e0 di appropriarsi dei prodotti del lavoro.\nIl denaro \u00e8 per Marx la forma alienata e nel contempo appropriata del valore, lo rappresenta come \"equivalente generale e astratto\", contrapposto ai diversi valori d'uso. Denaro e capitale, in quanto espressione rispettivamente del valore astratto e dell'accumulazione di valore fine a s\u00e9 stesso, sono \"cristallizzazioni di lavoro sociale\", \"coagulo di potere sociale per alcuni e di perdita di s\u00e9 per altri\".\nMarx nota come la produzione sviluppata di merci presenti anche un altro aspetto. Infatti, nel modo di produzione schiavistico o feudale i rapporti sociali che si instauravano tra i soggetti erano trasparenti e apparivano immediatamente come rapporti personali. Cos\u00ec, ad esempio, la \"corv\u00e9e\", al pari del lavoro salariato delle societ\u00e0 capitalistiche, si misurava col tempo, ma ogni servo della gleba sapeva bene che egli alienava al servizio del suo padrone una quantit\u00e0 determinata del suo tempo di lavoro. Al contrario, nel modo di produzione capitalistico questi rapporti personali appaiono come travestiti in rapporti fra le cose, assumendo forme fenomeniche che celano sempre pi\u00f9 le loro forme essenziali. Ci\u00f2 in qualche modo nasconde l'intima essenza della relazione, e questo perch\u00e9 gli agenti sociali hanno conoscenza immediata solo delle apparenze (ad esempio il prezzo delle merci o il salario quale non meglio identificato equivalente delle prestazioni lavorative), e non riescono a percepire la realt\u00e0 che si cela dietro le apparenze. Il prodotto della mano dell'uomo, la merce, assume in apparenza un'esistenza indipendente che cela i rapporti sociali esistenti tra gli uomini; si comporta cio\u00e8 come i \"feticci ideologici\" cui si attribuisce una vita indipendente. Cos\u00ec, le merci, da pure e semplici cose, prodotto del lavoro umano, assurgono al ruolo di rapporto sociale, e, nello stesso modo, anche i rapporti sociali fra gli uomini assumono l'aspetto, nello scambio, di rapporti tra cose.\nDalla merce al denaro.\nPer Marx la \"forma cellulare\" della societ\u00e0 contemporanea, la merce, contiene gi\u00e0 in potenza alcune contraddizioni che si possono sviluppare e trasferire ad un livello pi\u00f9 generale. Per il produttore o per chi la possiede temporaneamente per venderla essa non ha valore d'uso immediato, \"altrimenti non la porterebbe al mercato\", e la sua utilit\u00e0 consiste solo nell'essere mezzo di scambio, nel poter essere realizzata attraverso lo scambio con un equivalente. Tuttavia la merce, per potersi realizzare come valore, deve essere desiderata da altri, \"dar prova di s\u00e9 come valore d'uso\"; e solo lo scambio pu\u00f2 sancire l'esistenza di tale condizione. Questa opposizione latente all'interno della natura stessa della merce, tra valore d'uso e valore di scambio, si dispiega con l'estensione dello scambio e soprattutto con la produzione capitalistica, il cui fine ultimo non \u00e8 il valore d'uso, ma l'appropriazione e l'accumulazione di ricchezza astratta in forma monetaria.\nIl lavoro astratto deve cos\u00ec oggettivarsi in un altro \"feticcio\", in una merce indifferente alle propriet\u00e0 naturali e avente la qualit\u00e0 sociale di essere scambiabile con qualsiasi altra, purch\u00e9 rappresenti il medesimo tempo di lavoro socialmente necessario. Le singole merci sono per\u00f2 immediatamente oggettivazione di lavoro individuale, determinato qualitativamente e concreto. La contraddizione tra lavoro astratto e lavoro concreto, la contraddizione tra il carattere generale della merce come valore e il suo carattere particolare come valore d'uso, si risolve dunque attraverso l'esistenza di una \"incarnazione\" del valore distinguibile dalla corporeit\u00e0 della merce, la quale, nello scambio, deve assumere \"una forma di esistenza sociale in denaro, scissa dalla sua forma di esistenza naturale\".\nNello scambio le merci sono socialmente commensurabili e si presentano come quantit\u00e0 diverse, desumibili dal loro prezzo, di una stessa merce speciale: il denaro. Quest'ultimo \u00e8 la \"forma fenomenica necessaria\" della \"misura immanente\" del valore delle merci, del tempo di lavoro, e si contrappone alle altre merci, ai valori d'uso, come unica esistenza adeguata del valore di scambio. Lo sdoppiamento interno tra valore di scambio e valore d'uso di una merce si sviluppa quindi, per Marx, nello sdoppiamento esterno tra merce e denaro, in cui l'una conta sempre come valore d'uso, l'altro come valore di scambio.\nMetamorfosi della merce.\nMarx osserva come la circolazione delle merci non sia altro che una infinita serie di cambiamenti di mano fra merce e denaro. Il potenziale venditore, per il quale la merce \u00e8 immediatamente solo depositaria di valore, e non valore d'uso, la dovr\u00e0 scambiare contro denaro, sola forma di equivalente socialmente valida. Dopo di che potr\u00e0 appropriarsi di un'altra merce che sia finalmente per lui oggetto d'uso.\nIl processo di scambio pu\u00f2 essere quindi visto come composto di due mutamenti di forma:\nOgnuno di questi due momenti vede al polo opposto un altro soggetto. La prima trasformazione (M - D), la vendita, quella che Marx chiama il \"salto mortale della merce\", pu\u00f2 giungere a buon fine solo se il possessore della merce incontra un compratore interessato al suo valore d'uso, dunque solo se la merce \u00e8 utile, se cio\u00e8 il lavoro in essa speso si dimostra a posteriori speso in forma socialmente utile.\nMarx osserva come all'M - D del possessore di merce debba corrispondere un D - M per l'acquirente che gli si contrappone. Allo stesso modo la conclusione della metamorfosi, il secondo momento dello scambio, l'acquisto (D - M), deve necessariamente coincidere con l'inizio di un altro scambio per un altro soggetto, cio\u00e8 con la vendita.\nIl processo di scambio nel suo insieme differisce dallo scambio immediato dei prodotti: il baratto. Nel ciclo M - D - M la mediazione del denaro spezza infatti i limiti dello scambio immediato: non \u00e8 pi\u00f9 necessario l'incontro di due soggetti tali che, reciprocamente e contemporaneamente, la merce dell'uno sia valore d'uso per l'altro. Per\u00f2 tale processo spezza anche l'unit\u00e0 del baratto: lo scambio viene spezzato in due momenti distinti (M - D e D - M) con conseguenze importanti. Infatti, le relazioni sociali che si instaurano tra gli individui divengono incontrollabili dagli stessi. L'inizio (M - D) \u00e8 anche la fine (D - M) di un ciclo analogo che si contrappone al nostro. La conclusione (D - M) \u00e8 anche l'inizio di un altro ciclo (M - D). Per chi ha compiuto l'intero ciclo (M - D - M) la cosa finisce qui, perch\u00e9 lo scopo della sua transizione, impossessarsi di un diverso valore d'uso, \u00e8 raggiunto, ma, a partire dal suo secondo movimento (D - M), altri innescano un nuovo ciclo. La \"metamorfosi\" complessiva di una singola merce costituisce l'anello di una catena di metamorfosi, tutte in connessione tra di loro, al di fuori del controllo dei soggetti in relazione. Per Marx ci\u00f2 diventa fondamentale perch\u00e9, nella separazione del ciclo in due fasi, sta anche la possibilit\u00e0 della sua interruzione. Tale possibilit\u00e0 costituisce anche la possibilit\u00e0 dell'esistenza di quelle che egli chiama crisi di realizzo.\n\u00c8 da notare per inciso che Marx, partendo da questa forma astratta della metamorfosi della merce, formula una critica rigorosa alla \"legge degli sbocchi\" (o legge di Say), secondo la quale non pu\u00f2 esserci crisi generalizzata di realizzo perch\u00e9 ognuno vende per acquistare, si procura cio\u00e8 con la vendita il denaro che gli \u00e8 utile per futuri acquisti, e quindi ogni offerta d\u00e0 luogo ad una domanda di pari importo. Marx osserva invece che lo spezzarsi in due fasi della metamorfosi, il fatto che il venditore pu\u00f2 differire il suo successivo acquisto, o tesaurizzare il denaro, determina la possibilit\u00e0 della crisi, in ci\u00f2 anticipando un'importante intuizione di John Maynard Keynes.\nMetamorfosi del capitale.\nMa per Marx anche la \"metamorfosi della merce\" deve necessariamente svilupparsi in altro: nella \"metamorfosi del capitale\".\nIl valore, rappresentato dal denaro, ha funzionato fin qui solo come \"medium\" di uno scambio tra valori d'uso, ma il valore autonomizzato nel denaro non pu\u00f2 limitarsi a questo ruolo. La sua accumulazione \u00e8 infatti per l'autore il fine ultimo del modo di produzione capitalista.\nIl ciclo M - D - M non riesce a spiegare il fondamento di tutta una serie di fenomeni tipici di un modo di produzione che ha compiuto, attraverso il capitale, il balzo verso la generalizzazione della produzione di merci. Il primo e l'ultimo termine del ciclo sono due merci di valore equivalente; il movente dello scambio non pu\u00f2 che essere l'appropriazione di un valore d'uso che renda possibile la soddisfazione di determinati bisogni attraverso l'alienazione di una merce che per noi non costituisce valore d'uso ma \u00e8 solo depositaria di ricchezza astratta.\nAnche nella produzione capitalistica questo \u00e8 un aspetto inevitabile del processo di scambio. Ad esempio ecco cosa si potrebbe affermare a proposito dello scambio tra capitale e forza-lavoro:\nLe cose si presentano realmente in questi termini, ma l'analisi dei fenomeni da questa angolatura non riesce a svelare i rapporti cruciali. Non ci spiega sufficientemente, per esempio, qual \u00e8 il movente che induce a ripetere questo ciclo in forma capitalistica e su scala allargata.\nSe modifichiamo invece il punto di partenza del processo di scambio, partendo dal denaro (D - M), le cose si chiariscono. Non si tratta di un puro espediente analitico: porre il denaro all'inizio e alla fine del processo quale forma generale della ricchezza, corrisponde alla percezione corretta della produzione capitalistica, la quale \u00e8 produzione di ricchezza astratta fine a s\u00e9 stessa. Cos\u00ec, per Marx, se facciamo astrazione dal contenuto materiale della circolazione delle merci, dallo scambio dei valori d'uso, e consideriamo soltanto le forme economiche generate da questo processo, troviamo che il suo ultimo prodotto \u00e8 il denaro. Quest'ultimo prodotto della circolazione delle merci \u00e8 la prima \"forma fenomenica del capitale\".\nSe il ciclo diviene D - M - D (con il denaro, punto di partenza e di arrivo) il processo di scambio ha senso solo se l'ultimo termine \u00e8 superiore quantitativamente al primo, in quanto qualitativamente si tratta della stessa merce. Il ciclo M - D - M si capovolge nel ciclo D - M - D' (ove D' \u00e8 maggiore di D) e il denaro immesso nel ciclo diviene valore che si conserva e si accresce, diviene cio\u00e8 capitale.\nTuttavia anche la quantit\u00e0 accresciuta di denaro che esce dal ciclo \u00e8 limitata, come lo era quella anticipata. Se venisse spesa cesserebbe definitivamente di essere capitale; se venisse tesaurizzata non avrebbe la possibilit\u00e0 di accrescersi nuovamente. Essa deve essere messa di nuovo in circolazione. Il \"capitale valorizzato\", la fine di ogni ciclo, diviene cos\u00ec per Marx l'inizio di un nuovo ciclo. Ecco perch\u00e9 solo con la produzione capitalistica si generalizza la produzione e la circolazione delle merci.\nIl possessore di denaro diventa \"capitalista\", in quanto veicolo consapevole di tale movimento. La sua persona \u00e8 il punto di partenza e di ritorno del denaro. Il contenuto oggettivo di quella circolazione \u2013 la valorizzazione del valore \u2013 \u00e8 il suo fine soggettivo. Egli funziona come capitalista, ossia come capitale personificato, dotato di volont\u00e0 e di consapevolezza, solamente in quanto l'unico motivo propulsore delle sue operazioni \u00e8 una crescente appropriazione della ricchezza astratta. Quindi n\u00e9 il valore d'uso n\u00e9 il singolo guadagno vanno considerati il fine del capitalista. Suo fine \u00e8 soltanto il \"moto incessante del guadagnare\".\nLa valorizzazione nell'ambito della circolazione attraverso lo scambio di equivalenti, come vuole la regola del mercato, sembra per\u00f2 impossibile: infatti il possessore di denaro deve comperare e vendere le merci al loro valore, eppure alla fine del processo trarne pi\u00f9 valore di quanto ve ne abbia immesso. Secondo Marx il \"miracolo\" pu\u00f2 verificarsi solo se il denaro viene scambiato con un particolare tipo di merce, la forza-lavoro, il cui consumo come valore d'uso avviene in maniera produttiva, non rivolto al godimento immediato, ma alla conservazione e all'accrescimento del suo valore.\nLa circolazione semplice generalizzata \u00e8 un presupposto del capitale, ma la caratteristica specifica della produzione capitalistica sta per\u00f2 nell'esistenza sul mercato di soggetti che, avendo perso ogni possibilit\u00e0 di comando sui mezzi di produzione e di sussistenza, sono costretti a \"mettere in vendita, come merce, la loro stessa forza-lavoro\", in quanto impossibilitati a vendere i prodotti autonomi del loro lavoro. Quindi il capitale deve scaturire dalla circolazione, dallo scambio con la forza lavoro, il cui risultato \u00e8 la trasformazione del lavoro in capitale, in quanto d\u00e0 al capitale il diritto di propriet\u00e0 sul prodotto. Ma solo andando oltre l'esame di questa sfera della circolazione, dello scambio di valori equivalenti, si pu\u00f2 comprendere, per Marx, la vera natura dello sfruttamento. Occorre esaminare l'uso della forza-lavoro, e non solo il suo scambio.\nIl generalizzarsi dello scambio, attraverso l'introduzione del capitale, il farsi merce della forza-lavoro, lo scambio tra capitale e lavoro, determina il diritto dei capitalisti di appropriarsi del lavoro altrui, rovesciando il presupposto della circolazione semplice, in cui ognuno \u00e8 proprietario del prodotto del proprio lavoro.\nProcesso lavorativo e processo di valorizzazione.\nIl capitalista consuma la forza lavoro acquistata secondo il suo valore d'uso, cio\u00e8 facendola lavorare. Visto che il lavoro deve rappresentarsi in merci, questo deve essere speso in forma utile, per la produzione di valori d'uso. Infatti \"\"nessuna cosa pu\u00f2 essere valore senza essere oggetto d'uso. Se \u00e8 inutile, anche il lavoro contenuto in essa \u00e8 inutile, non conta come lavoro e non costituisce quindi valore\"\nSe consideriamo il processo lavorativo rivolto alla produzione di valori d'uso come un mezzo per regolare il ricambio organico dell'uomo con la natura, come un'attivit\u00e0 di appropriazione ed utilizzazione delle forze della natura conforme ad uno scopo precedentemente programmato, ci poniamo per Marx dal punto di vista delle determinazioni naturali di tale processo, comuni nella forma a tutte le societ\u00e0. I valori d'uso prodotti possono essere destinati al consumo o impiegati come mezzi di produzione in nuovi processi lavorativi. In quest'ultimo caso diventano fattori oggettivi del \"lavoro vivente\", condizioni di esistenza del processo lavorativo. Contemporaneamente questo processo costituisce l'unico mezzo per conservare come valori d'uso questi prodotti del lavoro, che non avrebbero nessuna utilit\u00e0 al di fuori di esso.\nLe determinazioni storiche, all'interno del modo di produzione capitalistico, di questo processo, visto come processo di consumo della forza lavoro da parte del capitale, sono invece che:\nTale processo coincide col \"processo di valorizzazione del capitale\".\nPlusvalore.\nQuest'ultimo risultato \u00e8 per Marx possibile perch\u00e9 il lavoro necessario alla reintegrazione del valore della forza-lavoro assorbe solo una frazione dell'intera giornata lavorativa. Cos\u00ec, ad esempio, mentre la giornata lavorativa \u00e8 di otto ore, nell'equivalente pagato per l'uso giornaliero della forza lavoro, nel salario, sono oggettivate solo cinque ore. Il lavoro svolto nelle rimanenti tre ore (\"pluslavoro\") determina il \"plusvalore\" di cui si appropria il capitale e rappresenta l'entit\u00e0 della sua valorizzazione.\nIn termini formali, se L \u00e8 la quantit\u00e0 di lavoro impiegata per una determinata produzione e V il lavoro necessario alla riproduzione della forza-lavoro, il plusvalore Pv sar\u00e0 dato dalla differenza:\nIl plusvalore \u00e8 per Marx l'unica fonte del profitto, la cui realizzazione ed accumulazione costituiscono il fine essenziale del capitale.\nPertanto ogni capitalista pratica metodi per accrescere il plusvalore. Tali metodi sono classificati da Marx nel modo seguente:\nCapitale costante e capitale variabile.\nPer Marx l'altra condizione per la valorizzazione del capitale \u00e8 che il valore dei mezzi di produzione si trasferisca completamente nel prodotto, che il lavoro speso nel processo abbia la duplice propriet\u00e0 di creare nuovo valore e di trasferire nel valore del prodotto \u2013 parallelamente alla creazione di nuovo valore, senza nessun lavoro supplementare \u2013 il \"lavoro morto\" contenuto nei mezzi di produzione. Questo duplice effetto scaturisce dalla duplice propriet\u00e0 del lavoro di essere lavoro astratto e lavoro utile.\nI mezzi di produzione (materie prime, macchine, ecc.), attraverso il lavoro utile, via via che si consumano, si trasformano in un nuovo valore d'uso e trasferiscono il loro valore in quello del nuovo prodotto. Senza l'intervento del lavoro utile il filato ed il telaio non si trasformerebbero in tessuto e perderebbero il loro valore. Ma il valore esiste in un valore d'uso, in una cosa. Se si perde l'utilit\u00e0 di un oggetto si perde anche il suo valore. Tuttavia nel processo produttivo, mentre i mezzi di produzione vedono perso il loro valore d'uso, non viene parallelamente disperso il loro valore, che si trasferisce interamente nel prodotto. Tali mezzi perdono cos\u00ec solo la forma originaria del loro valore d'uso e raggiungono la forma di un altro valore d'uso, quella del prodotto. Per il capitale \u00e8 del tutto indifferente in quale valore d'uso materializzarsi. In questo modo, grazie al carattere di utilit\u00e0 del lavoro, si verifica il trapasso di valore dal mezzo di produzione al prodotto. Il prodotto acquista cio\u00e8 solo il valore perso dal mezzo di produzione e i mezzi di produzione cedono il loro valore al prodotto solo in quanto durante il processo lavorativo perdono valore nella forma dei loro vecchi valori d'uso.\nAl contrario il lavoro, in quanto lavoro astratto sociale, aggiunge nuovo valore al prodotto. Esso aggiunge una determinata grandezza di valore, non in quanto dotato di un particolare contenuto utile, ma perch\u00e9 svolto in un tempo determinato, nella sua qualit\u00e0 astratta e generale, come dispendio di forza lavoro umana, la quale \u00e8 fonte di nuovo valore in quanto la sua messa in movimento \u00e8 oggettivazione di tempo di lavoro in un valore d'uso. La messa in atto della forza-lavoro per l'intera durata della giornata lavorativa consente quindi sia la riproduzione del suo valore, sia la creazione del plusvalore, il quale \u00e8 l'unica fonte dell'eccedenza del capitale valorizzato su quello impiegato.\nPer questi motivi Marx chiama queste due diverse forme di esistenza assunte dal capitale anticipato, una volta abbandonata la forma di denaro, cio\u00e8 la forza lavoro e i mezzi di produzione, rispettivamente \"capitale variabile\" e \"capitale costante\": l'una \u00e8 creatrice di nuovo valore, mentre gli altri cedono al prodotto, senza alcun incremento, il proprio valore. Con questa formulazione egli respinge cos\u00ec le teorie che spiegano il profitto come remunerazione dei servizi produttivi del capitale.\nDiscostandosi dalle definizioni precedenti, Marx viene in questo modo a far coincidere il capitale variabile con il \"monte salari\".\nSi noti poi che tutto il capitale anticipato \u00e8 dapprima in forma di denaro, e solo dopo l'acquisto dei mezzi di produzione e l'uso della forza-lavoro esso si materializza in altro. Il valore del capitale costante e del capitale variabile non pu\u00f2 che essere quindi dato dal lavoro astratto rappresentato dal denaro che \u00e8 stato speso per l'acquisizione di tali fattori, che poi \u00e8 anche il lavoro speso e socialmente validato dal mercato per la produzione dei mezzi di produzione e per la riproduzione della forza lavoro.\nFunzione della teoria del valore in Marx.\nLa teoria del valore, nell'analisi di Marx, \u00e8 pertanto uno strumento per indagare i rapporti sociali e le caratteristiche specifiche delle societ\u00e0 contemporanee. Essa \u00e8 inoltre uno strumento per indagarne le \"leggi di movimento\".\nCaratteristica del modo di produzione capitalistico, in cui predomina l'accumulazione di valore astratto, \u00e8 che il processo lavorativo con cui si producono oggetti utili, non \u00e8 altro che il mezzo per tale accumulazione, il fine essendo il processo di valorizzazione del capitale. La produzione diviene cos\u00ec fine a s\u00e9 stessa ed il lavoro interessa solo in quanto produttore di plusvalore, sorgente unica della valorizzazione del capitale, e non in quanto produttore di singoli beni utili, di valori d'uso. L'\"autovalorizzazione\" del capitale \u00e8 possibile perch\u00e9 \u00e8 caratteristica della forza-lavoro poter fornire un'eccedenza di lavoro rispetto a quello necessario per la riproduzione della classe lavoratrice. Questa eccedenza, definita in termini di lavoro astratto, \u00e8 un elemento strategico, e ogni intoppo al processo di valorizzazione pu\u00f2 costituire un elemento di crisi.\nMarx individua cos\u00ec le possibili cause delle crisi capitalistiche:\nDa un lato le crisi di realizzo in cui:\ndeterminano ricorrentemente la mancata conferma nel mercato della socialit\u00e0 del lavoro, e quindi la mancata realizzazione di tutto il valore oggettivato nella produzione cio\u00e8 di tutta la ricchezza prodotta (altra anticipazione di Keynes).\nDall'altro lato, essendo il lavoro l'unica fonte del plusvalore, limitata dal numero di lavoratori impiegati e dalla durata della giornata lavorativa e contrapposta al valore incessantemente crescente gi\u00e0 oggettivato nel capitale impiegato, viene a determinarsi un'altra causa di crisi nella tendenza alla diminuzione del saggio del profitto che \u00e8 il rapporto tra queste due grandezze (il plusvalore e il valore del capitale impiegato). Questa seconda causa viene denominata legge della caduta tendenziale del saggio del profitto.\nDeterminazione del valore nel Libro I del Capitale.\nNel Libro I de \"Il Capitale\", l'unico giunto a pubblicazione vivo l'autore - in cui si tratta l'immediato processo di produzione e valorizzazione astraendo dalla mediazione operata dalla competizione tra capitali - Marx non prende in considerazione l'operare della tendenza all'uguaglianza del saggio di profitto nei diversi settori produttivi, risultato della concorrenza esterna dei capitali alla ricerca della migliore allocazione, e ipotizza di conseguenza che le merci si scambino in proporzione alla quantit\u00e0 di lavoro astratto sociale in esse contenuto, o meglio che i rapporti di scambio effettivi nel mercato oscillino attorno a questo \"centro di gravit\u00e0\". Assume in pratica l'uguaglianza tra \"prezzi di produzione\" e \"valori di produzione\".\nData la convinzione di Marx circa l'uguaglianza tra i profitti totali realizzati nell'economia e il plusvalore totale, il caso reale, quello in cui i valori di produzione differiscono normalmente dai prezzi di produzione, costituiva solo una complicazione analitica tale da non modificare la sostanza dei rapporti sottostanti, come verr\u00e0 mostrato nel terzo libro.\nSchematizzando dunque quanto fin qui accennato: il valore delle merci \u00e8 dato dalla somma tra il valore del capitale costante (C), e il \"lavoro vivo\" messo in atto durante la produzione attuale (L), il quale si distingue a sua volta in valore del capitale variabile (V), cio\u00e8 il valore dei salari corrisposti ai lavoratori, e il plusvalore (Pv), cio\u00e8 la quantit\u00e0 di lavoro prestata dai lavoratori in eccedenza rispetto a quella contenuta nei salari.\nIn simboli, indicando con W il valore, abbiamo che:\ne il valore del capitale anticipato, K, \u00e8 dato da:\nIl rapporto tra il valore del capitale costante e quello del capitale variabile, formula_4, \u00e8 denominato \"composizione organica del capitale\" ed \u00e8 in qualche modo connesso allo sviluppo delle forze produttive, in quanto indica che uno stesso numero di lavoratori mette in movimento un valore accresciuto di materie prime, macchinari, ecc.\nEssendo il plusvalore l'unica fonte del profitto, e prescindendo da altri prelievi di plusvalore, quali rendite, tasse e oneri finanziari e della distribuzione, il saggio di profitto, \"r\", \u00e8 dato dal rapporto tra il plusvalore e il capitale complessivo impiegato, in simboli:\no anche:\nSe dividiamo per V numeratore e denominatore del membro a destra dell'equazione (1) otteniamo\nQuest'ultima relazione ci dice che a parit\u00e0 di \"saggio di sfruttamento della forza lavoro\" (formula_8) il saggio del profitto \u00e8 una funzione decrescente della composizione organica del capitale (formula_4). Infatti, quando aumenta questa seconda espressione, si accresce il denominatore dell'ultima equazione.\nProblema della trasformazione dei valori in prezzi di produzione.\nNel Libro III del Capitale, pubblicato postumo da Friedrich Engels, Karl Marx, abbandonando il livello di astrazione del libro I, introduce i molteplici capitali, e i loro movimenti tra i settori, che determinano la tendenza alla formazione di un saggio medio del profitto. A questo nuovo livello assumono importanza le diverse composizioni settoriali del capitale, mentre i risultati del libro primo sarebbero riproducibili solo ipotizzando l'uniformit\u00e0 della composizione organica del capitale tra settori. Tale uniformit\u00e0, infatti, \u00e8 condizione sufficiente a garantire l'uguaglianza tra i \"valori\", che risultano dalle quantit\u00e0 di lavoro incorporato, e i \"prezzi di produzione\", cio\u00e8 i prezzi di vendita delle merci cos\u00ec come sperimentati nelle economie capitalistiche, risultato della tendenza all'uniformit\u00e0 dei saggi di profitto settoriali.\nNonostante il venir meno nel caso pi\u00f9 generale della coincidenza tra valori e prezzi, Marx ritiene che questa sia solo una complicazione analitica non tale da inficiare il nucleo fondamentale della sua teoria, rimanendo per lui vero che l'unica fonte del profitto dei capitalisti \u00e8 il plusvalore: la competizione non pu\u00f2 alterare la legge del valore nel suo complesso, perch\u00e9 \u00e8 convinzione di Marx che il valore non pu\u00f2 essere creato nell'ambito della circolazione e che la competizione non pu\u00f2 alterare il complessivo valore creato nell'ambito della produzione, ma tutt'al pi\u00f9 redistribuirlo.\nIl problema diventa dunque solo quello di individuare le leggi di trasformazione che permettono di passare dai valori ai prezzi di produzione.\nTuttavia, il modo in cui Marx affronta e sembra risolvere il problema \u00e8 tutt'altro che pacifico. Si discute ancor oggi sull'esattezza della convinzione di Marx circa l'invarianza della legge del valore nel caso generale, sulle contraddizioni del modo in cui Marx imposta il problema nel Libro III e, non ultimo, sull'eventuale discordanza tra il modo in cui Engels ricostruisce il pensiero dell'amico morto e le reali convinzioni di Marx sull'argomento.\nEconomisti contemporanei di Marx.\nQuattro anni dopo la pubblicazione del \"Capitale\", nel 1871 vennero pubblicati i due libri che avrebbero apertamente criticato la teoria classica del valore-lavoro ed inaugurato quella neoclassica dell'utilit\u00e0 marginale: i \"Principi di economia pura\" di Carl Menger e la \"Teoria dell'economia politica\" di William Stanley Jevons."}
{"id": "228856", "revid": "11771", "url": "https://it.wikipedia.org/wiki?curid=228856", "title": "Ghiandola pituitaria", "text": ""}
{"id": "228857", "revid": "339392", "url": "https://it.wikipedia.org/wiki?curid=228857", "title": "Apollo e Dafne", "text": ""}
{"id": "228861", "revid": "18397", "url": "https://it.wikipedia.org/wiki?curid=228861", "title": "Rust In Peace", "text": ""}
{"id": "228864", "revid": "1571097", "url": "https://it.wikipedia.org/wiki?curid=228864", "title": "L'inferno (singolo)", "text": "L'inferno \u00e8 un singolo della cantante italiana Nina Zilli, pubblicato il 25 settembre 2009 per la Universal Music come secondo estratto dal suo EP di esordio."}
{"id": "228865", "revid": "767487", "url": "https://it.wikipedia.org/wiki?curid=228865", "title": "Selected Scenes from the End of the World", "text": "Selected Scenes from the End of the World \u00e8 il primo album della gothic band statunitense London After Midnight."}
{"id": "228866", "revid": "1873140", "url": "https://it.wikipedia.org/wiki?curid=228866", "title": "Paura d'amare", "text": "Paura d'amare o Paura di amare possono riferirsi a:"}
{"id": "228867", "revid": "228587", "url": "https://it.wikipedia.org/wiki?curid=228867", "title": "Inquietudine", "text": ""}
{"id": "228868", "revid": "1305772", "url": "https://it.wikipedia.org/wiki?curid=228868", "title": "Vendetta (disambigua)", "text": "In psicologia e sociologia la vendetta \u00e8 un'emozione umana. Il termine pu\u00f2 riferirsi anche a:"}
{"id": "228869", "revid": "599013", "url": "https://it.wikipedia.org/wiki?curid=228869", "title": "Le sorprese del divorzio", "text": ""}
{"id": "228870", "revid": "481666", "url": "https://it.wikipedia.org/wiki?curid=228870", "title": "Il fratello minore", "text": ""}
{"id": "228871", "revid": "599013", "url": "https://it.wikipedia.org/wiki?curid=228871", "title": "La preda", "text": ""}
{"id": "228872", "revid": "228587", "url": "https://it.wikipedia.org/wiki?curid=228872", "title": "Destino (disambigua)", "text": ""}
{"id": "228873", "revid": "1417447", "url": "https://it.wikipedia.org/wiki?curid=228873", "title": "L'ombra del dubbio", "text": ""}
{"id": "228874", "revid": "1305772", "url": "https://it.wikipedia.org/wiki?curid=228874", "title": "Redenzione", "text": ""}
{"id": "228875", "revid": "1272592", "url": "https://it.wikipedia.org/wiki?curid=228875", "title": "Catene", "text": ""}
{"id": "228876", "revid": "599013", "url": "https://it.wikipedia.org/wiki?curid=228876", "title": "La bisbetica domata (disambigua)", "text": ""}
{"id": "228877", "revid": "1305772", "url": "https://it.wikipedia.org/wiki?curid=228877", "title": "La tempesta (disambigua)", "text": ""}
{"id": "228878", "revid": "1305772", "url": "https://it.wikipedia.org/wiki?curid=228878", "title": "Il corsaro nero", "text": ""}
{"id": "228879", "revid": "709565", "url": "https://it.wikipedia.org/wiki?curid=228879", "title": "Monaca di Monza (disambigua)", "text": ""}
{"id": "228880", "revid": "2048534", "url": "https://it.wikipedia.org/wiki?curid=228880", "title": "Ossessione", "text": "L'ossessione o pensiero ossessivo \u00e8 un fenomeno psicopatologico che consiste in un'idea fissa o in una rappresentazione mentale accompagnata da un vissuto ansiogeno e che il soggetto non pu\u00f2 controllare pur avendone coscienza. Si tratta di un pensiero continuo, che ricorre e persiste nonostante gli sforzi per ignorarlo o eliminarlo. \nQuando tali pensieri sono associati al disturbo ossessivo-compulsivo, alla depressione, al disturbo dismorfofobico e talvolta al disturbo da deficit di attenzione/iperattivit\u00e0, i pensieri possono diventare paralizzanti, ansiogeni o persistenti. I pensieri ossessivi sono anche associati al disturbo ossessivo-compulsivo di personalit\u00e0, al disturbo da stress post-traumatico, ad altri disturbi d'ansia, ai disturbi alimentari o alla psicosi.\nQuesti disturbi devono essere diagnosticati da personale sanitario per poter essere distinti da situazioni normali di \"preoccupazioni ansiose\", \"ruminazioni mentali\" o \"pensieri intrusivi\" che ricorrono nella vita interiore di tutti.\nL'ossessione nel DOC.\nLe persone con Disturbo Ossessivo-Compulsivo (DOC) compiono determinate azioni, o compulsioni, proprio per cercare sollievo dall'ansia generata dall'ossessione. Le ossessioni iniziali, o i pensieri intrusivi, variano nella loro chiarezza e vividezza, oltre che nei loro contenuti. Un'ossessione relativamente vaga potrebbe comportare un senso generale di disagio o tensione accompagnato dalla convinzione che la vita non proceda normalmente. Un'ossessione pi\u00f9 intensa potrebbe manifestarsi come una persistente preoccupazione o come un pensiero fisso che qualcuno vicino a loro possa morire o che qualcosa o qualcuno possa rovinare la propria relazione sentimentale. Altre ossessioni riguardano la possibilit\u00e0 che qualcosa o qualcuno \u2013 come Dio, Satana o una malattia \u2013 possa fare del male a s\u00e9 o alle persone a cui egli tiene. Altri soggetti con DOC possono avere la costante idea di emanare invisibili escrescenze dal corpo o che gli oggetti inanimati possano essere coscienti.\nAlcune persone con DOC hanno ossessioni di tipo sessuale che possono comportare pensieri intrusivi o immagini mentali di \"baciare, toccare, accarezzare, avere rapporti sessuali, incesto e stupro\" con \"estranei, conoscenti, familiari, amici, colleghi, animali e figure religiose\" e che possono includere \"contenuti omosessuali o eterosessuali\" con persone di qualsiasi et\u00e0. Come altri pensieri o immagini mentali intrusive e spiacevoli, alcuni pensieri sessuali inquietanti a volte possono essere normali, ma le persone con DOC possono attribuirgli un significato particolare. Ad esempio, i timori ossessivi sull'orientamento sessuale possono apparire, alla persona affetta da DOC, come una crisi dell'identit\u00e0 sessuale. Inoltre, il dubbio che accompagna il DOC porta all'incertezza sul fatto che si possa realmente agire sui pensieri intrusivi, con conseguente autocritica o auto-avversione.\nI soggetti con diagnosi di DOC comprendono che il contenuto delle loro ossessioni non corrisponde alla realt\u00e0; tuttavia, sentono di doversi comportare come se fosse corretto farlo. L'individuo quindi si rende conto che i pensieri, le immagini o gli impulsi sono frutto della propria mente. Se le ossessioni venissero ritenute reali, allora si cadrebbe nel campo della schizofrenia o delle psicosi. Il DOC si manifesta a volte senza compulsioni evidenti, denominato DOC principalmente ossessivo. Il disturbo ossessivo-compulsivo senza compulsioni evidenti si manifesta nel 50-60% dei casi di DOC.\nPensieri, dubbi, immagini o impulsi ricorrenti e persistenti che affliggono il soggetto con DOC, vengono percepite come invasive e inappropriate (o comunque fastidiose) e provocano una marcata sofferenza, cosiddetta egodistonia. La differenza con il disturbo di personalit\u00e0 risiede proprio in questo: mentre nel DOC le ossessioni sono avvertite come intrusive, nel disturbo ossessivo-compulsivo di personalit\u00e0 (o OCPD) hanno carattere egosintonico (possono anche infastidire il soggetto ma vengono avvertite come parte di s\u00e9)."}
{"id": "228881", "revid": "767487", "url": "https://it.wikipedia.org/wiki?curid=228881", "title": "Dentato (araldica)", "text": ""}
{"id": "228882", "revid": "599013", "url": "https://it.wikipedia.org/wiki?curid=228882", "title": "I due sergenti", "text": ""}
{"id": "228884", "revid": "11771", "url": "https://it.wikipedia.org/wiki?curid=228884", "title": "Rutto", "text": ""}
{"id": "228886", "revid": "26630", "url": "https://it.wikipedia.org/wiki?curid=228886", "title": "L'ombra", "text": ""}
{"id": "228889", "revid": "2056951", "url": "https://it.wikipedia.org/wiki?curid=228889", "title": "Destra (araldica)", "text": "Destra \u00e8 un termine utilizzato in araldica per indicare parte dello scudo e delle figure o pezze; ed \u00e8 alla sinistra di chi le guarda. Infatti l'araldica raffigura scudi, che come arma difensiva si portano davanti al corpo; e poich\u00e9 destra e sinistra si riferiscono a chi porta lo scudo, risultano invertite per chi lo guarda standogli di fronte.\nLe figure araldiche sono abitualmente rivolte a destra, posizione che non si blasona; mentre per indicare il loro essere rivolte a sinistra si usa frequentemente il termine \"rivoltato\" (o \"rivolto\")."}
{"id": "228891", "revid": "1863745", "url": "https://it.wikipedia.org/wiki?curid=228891", "title": "Grande incendio di Londra", "text": "Il secondo grande incendio di Londra fu un incendio che si propag\u00f2 nella Citt\u00e0 di Londra dal 2 al 6 settembre 1666 (12-16 settembre, secondo il calendario gregoriano), distruggendola in gran parte. Prima di allora la stessa definizione di \"grande incendio\" fu utilizzata per un altro grande incendio che nel 1212 aveva distrutto una gran parte della citt\u00e0. &lt;br&gt;\nIn seguito, il raid incendiario del 29 dicembre 1940 condotto dalla Luftwaffe sulla citt\u00e0 divenne noto come il secondo grande incendio di Londra.\nL'incendio del 1666 fu una delle pi\u00f9 grandi calamit\u00e0 nella storia di Londra. Distrusse 13.200 abitazioni, 87 chiese parrocchiali, 6 cappelle, 44 \"Company Hall\", la Royal Exchange, la dogana, la cattedrale di Saint Paul, la Guildhall, il Bridewell Palace e altre prigioni cittadine, la Session House, quattro ponti sul Tamigi e sul Fleet, e tre porte della citt\u00e0. Il numero di vite perse nell'incendio \u00e8 ignoto, anche se la tradizione storica lo ritiene ridotto.\nL'incendio ebbe profonde conseguenze sulla storia di Londra, anche dal punto di vista sanitario poich\u00e9 per effetto della morte dei ratti che ne propagavano l'epidemia determin\u00f2 la fine della grande peste di Londra. Enormi furono le conseguenze anche sull'urbanistica della citt\u00e0, ridisegnata per intero a opera di Christopher Wren, Robert Hooke, e Samuel Pepys per volere di Carlo II d'Inghilterra.\nPreziose testimonianze sull'aspetto di Londra prima dell'incendio ci sono state tramandate dall'incisore ceco Wenceslaus Hollar.\nLe cause.\nL'incendio scoppi\u00f2 il mattino di una domenica del settembre 1666 nella casa di Thomas Farrinor (scritto anche Farriner, Fraynor, Farryner, o Farynor) a Pudding Lane. Farrinor era un fornaio del re Carlo II e probabilmente l'incendio scoppi\u00f2 perch\u00e9 Farrinor non spense il forno prima di andare a dormire. Poco dopo la mezzanotte sarebbero stati alcuni tizzoni ardenti a dar fuoco a legna nelle vicinanze. Farrinor riusc\u00ec a scappare dall'edificio in fiamme uscendo da una finestra del piano superiore insieme alla famiglia. La sua domestica invece non riusc\u00ec a fuggire e fu la prima vittima a morire.\nNel giro di un'ora dall'inizio dell'incendio, il lord sindaco della City di Londra, sir Thomas Bloodworth, fu svegliato dalla notizia. Non ne fu impressionato, infatti dichiar\u00f2: \"una donna potrebbe estinguerlo con una pisciata\".\nMolti degli edifici di Londra all'epoca erano costruiti con materiali combustibili, ma ben resistenti al fuoco, come il legno strutturale, a cui per\u00f2 venivano accostati altri materiali altamente infiammabili, come la paglia. Le scintille che partirono dal negozio del fornaio ricaddero sulle costruzioni adiacenti. Una volta innescato, l'incendio cominci\u00f2 a diffondersi sotto la spinta di un fortissimo vento. La diffusione del fuoco fu aiutata anche dal fatto che gli edifici erano costruiti troppo vicini l'uno all'altro, con solo stretti vicoli tra loro. \nL'azione delle autorit\u00e0.\nNel 1666 Londra andava appena riprendendosi dalla peggiore pestilenza della sua storia (dopo quella del 1349-1350 e denominata Peste nera) ed anche questo influ\u00ec in maniera negativa sul propagarsi dell'incendio poich\u00e9 per causa della morte o paura della peste, molte case erano disabitate e pochi i possibili volontari in grado di accorrere.\nLa procedura standard all'epoca per fermare la diffusione del fuoco consisteva nell'abbattere le case antistanti alle fiamme per creare \"fasce tagliafuoco\" che privassero l'incendio dal materiale combustibile, ma ci\u00f2 non fu possibile per la condotta del Lord Sindaco che, preoccupato dai costi di ricostruzione, fu titubante nell'ordinare l'abbattimento.\nIl sindaco Lord Thomas Bloodworth fece la scelta sbagliata, affidando il compito di spegnere le fiamme a squadre di emergenza al soldo di alcuni uomini benestanti di Londra ma questi possedevano molte propriet\u00e0 nella citt\u00e0 ed erano disposti a chiudere un occhio per far divampare le fiamme verso i magazzini e le propriet\u00e0 di altri nobili loro concorrenti, cos\u00ec le squadre furono inviate a demolire le case, ma spesso le macerie erano troppe per essere sgomberate prima dell'arrivo del fuoco ed in alcuni casi s'incendiavano prima di essere rimosse facilitandone la diffusione. \nIl fuoco divamp\u00f2 incontrollato per tre giorni arrestandosi nei pressi di Temple Church ma proseguendo verso Westminster. Il duca di York (poi re Giacomo II d'Inghilterra), ebbe la presenza di spirito di ordinare la demolizione della Biblioteca (\"Paper House\") per bloccare le fiamme.\nSolo nella giornata di mercoled\u00ec (il quarto giorno) il sistema di circoscrizione delle fiamme riusc\u00ec a bloccarne la diffusione, quando l'area distrutta andava da Whitehall ad ovest fino alla Torre di Londra ad est.\nDistruzione.\nCirca 430 ettari, ben l'80% della citt\u00e0, andarono distrutti: 13.200 case e 87 chiese, tra cui la cattedrale di San Paolo. Mentre solo 9\u201316 persone vennero riportate come morte nell'incendio, lo scrittore Neil Hanson (\"The Dreadful Judgement\") crede che il vero numero sia nell'ordine delle centinaia o delle migliaia. Hanson ritiene che gran parte delle vittime furono persone povere, i cui corpi vennero cremati dal calore intenso dell'incendio, e quindi i loro resti non vennero mai ritrovati. Questa ipotesi resta comunque controversa.\nSi ritiene che la furia distruttrice di questo incendio non sia mai stata superata al mondo da un incendio accidentale. All'interno delle mura esso consum\u00f2 quasi cinque sesti dell'intera citt\u00e0 e fuori dal perimetro delle mura colp\u00ec uno spazio esteso quasi quanto la sesta parte, che non fu toccata dal fuoco all'interno. Praticamente nessun edificio che venne a contatto col fuoco rimase in piedi. Edifici pubblici, chiese e abitazioni vennero accomunate da un unico destino.\nNel resoconto sommario di questa grande devastazione, dato in una delle iscrizioni sul monumento, e che venne estratto dai rapporti dei periti nominati dopo l'incendio, si dichiara che:\nIl valore delle immense propriet\u00e0 distrutte non pu\u00f2 essere stimato in meno di dieci milioni di sterline. Da tutta la confusione e dai maggiori pericoli che derivarono dall'incendio, sembra che non pi\u00f9 di sei persone persero la loro vita. Per quanto distruttive fossero state le conseguenze immediate dell'incendio, dei suoi effetti beneficiarono le generazioni successive. Esso debell\u00f2 completamente la Grande peste di Londra, che era costata la vita a circa 100.000 persone. Gran parte delle strutture pubbliche, la regolarit\u00e0 e bellezza delle strade e la grande salubrit\u00e0 ed estrema pulizia di gran parte della citt\u00e0 di Londra, sono dovute a questo evento.\nLe strade di Londra devono essere state pericolosamente buie durante le notti invernali, prima che venisse incendiata; lanterne con candele erano sparse con moderazione, n\u00e9 la luce era meglio distribuita, anche nelle strade nuove, prima del XVIII secolo. Le lampade globulari vennero introdotte da Michael Cole, che ottenne un brevetto nel luglio 1708.\nConcludiamo l'illustrazione di questo giorno con una opinione singolare dell'autore appena citato. Parlando dell'incendio di Londra disse:\nConseguenze.\nDopo l'incendio, inizi\u00f2 a girare voce per cui questo faceva parte di un complotto cattolico. Un orologiaio francese squilibrato, di nome Robert \"Lucky\" Hubert, confess\u00f2 di essere un agente del Papa e di aver appiccato il fuoco a Westminster. In seguito cambi\u00f2 la sua storia dicendo di averlo appiccato nel forno di Pudding Lane. Venne condannato, nonostante le prove evidenti che lo scagionavano, e venne impiccato a Tyburn il 28 settembre.\nDue commissioni, entrambe di tre membri, furono incaricate di ricostruire la citt\u00e0 dopo l'incendio: una, nominata dal Re, comprendeva Christopher Wren, l'altra, nominata dalle autorit\u00e0 cittadine, includeva Robert Hooke. Wren e Hooke ebbero la parte principale nell'opera di ricostruzione sia per il loro ruolo pubblico che come architetti privati. Il progetto originale prevedeva di ricostruire la citt\u00e0 in mattoni e pietra, con pianta a griglia e con viali e piazze in stile \"nord-continentale\", ma poich\u00e9 le fondazioni di molti edifici erano sopravvissute, le dispute legali sulla propriet\u00e0 del terreno posero fine all'idea della griglia. A partire dal 1667 il Parlamento raccolse fondi per la ricostruzione tassando il carbone e la citt\u00e0 venne riedificata sul piano stradale esistente, ma in mattoni e pietra e con un migliore sistema fognario e viario. Questa \u00e8 la ragione principale per cui Londra oggi \u00e8 una citt\u00e0 moderna che mantiene un disegno medioevale delle strade. Christopher Wren e Robert Hooke ricostruirono anche la Cattedrale di San Paolo 11 anni dopo l'incendio.\nVennero apprese lezioni sulla prevenzione degli incendi, e quando l'attuale Globe Theatre venne inaugurato nel 1997, fu il primo edificio di Londra con un tetto in paglia dall'epoca dell'incendio.\nImpatto culturale.\nIl Monumento al grande incendio di Londra, noto semplicemente come \"The Monument\", venne progettato da Wren e Robert Hooke. \u00c8 posto vicino al luogo dove inizi\u00f2 l'incendio, vicino all'estremit\u00e0 nord del London Bridge. L'angolo tra Giltspur Street e Cock Lane, dove fin\u00ec l'incendio, \u00e8 noto come \"Pye Corner\", ed \u00e8 segnato da una piccola statua dorata nota come \"Fat Boy\" (Ragazzo grasso) o Ragazzo dorato di Pye Corner, \nJohn Dryden commemor\u00f2 l'incendio nel suo poema del 1667, \"Annus Mirabilis.\" Dryden, nel suo poema, lavor\u00f2 per reagire alla paranoia circa le cause dell'incendio e propose che il fuoco fosse stato parte di un anno di miracoli, piuttosto che di uno di disastri. Il fatto che Carlo stesse gi\u00e0 progettando di ricostruire una citt\u00e0 gloriosa sopra le ceneri e il fatto che vennero riportate cos\u00ec poche vittime, per Dryden, era segno del favore divino, piuttosto che della maledizione.\nDal Diario di Samuel Pepys:\nNella serie animata per bambini Sam il pompiere, il protagonista esclama \u00abPer il grande incendio di Londra\u00bb ogni volta che si trova a dover affrontare una situazione d'emergenza."}
{"id": "228892", "revid": "1543377", "url": "https://it.wikipedia.org/wiki?curid=228892", "title": "Pino Cacucci", "text": "Biografia.\nCresciuto a Chiavari, si \u00e8 trasferito a Bologna nel 1975 per frequentare il DAMS. All'inizio degli anni ottanta ha vissuto per lunghi periodi sia a Parigi che a Barcellona. In seguito viaggia molto in America Latina e soprattutto in Messico dove ha abitato per lunghi periodi.\nHa pubblicato finora numerosi libri di narrativa e saggistica. Pone in risalto personaggi storici non vincitori, sommersi e nascosti dalla Storia ufficiale. Come posto in evidenza dallo stesso autore nell\u00b4opera \"In ogni caso nessun rimorso\", la storia viene scritta sempre dai vincitori e i suoi protagonisti perdono, come conseguenza delle loro azioni tutto:\nbattaglie, lavoro, amici, ideali, la loro stessa vita, tranne la dignit\u00e0, ma con l'aggiuntiva sfortuna di vivere in un'epoca in cui la dignit\u00e0 stessa era l'ultima delle qualit\u00e0 necessarie per passare alla Storia.\nParticolarmente intensa \u00e8 anche la sua attivit\u00e0 come traduttore.\nBibliografia.\nTraduzioni.\na tutt'oggi sono oltre un centinaio i libri tradotti da Pino Cacucci di letteratura spagnola e latinoamericana, ricordiamo: \nFilmografia (soggetto - sceneggiatura)/ Speciali televisivi.\nLa TV francese gli ha dedicato una puntata della sua trasmissione \"Un livre un jour\" andata in onda il 6 dicembre 2001 e intitolata \"Pino Cacucci: Demasiado corazon\".\nLA7 La Valigia dei Sogni su \"Puerto Escondido\" \""}
{"id": "228893", "revid": "126257", "url": "https://it.wikipedia.org/wiki?curid=228893", "title": "Diademato", "text": ""}
{"id": "228895", "revid": "126257", "url": "https://it.wikipedia.org/wiki?curid=228895", "title": "Nimbato", "text": ""}
{"id": "228897", "revid": "767487", "url": "https://it.wikipedia.org/wiki?curid=228897", "title": "Diminuito", "text": ""}
{"id": "228898", "revid": "287204", "url": "https://it.wikipedia.org/wiki?curid=228898", "title": "Eyjafjallajokull", "text": ""}
{"id": "228899", "revid": "126257", "url": "https://it.wikipedia.org/wiki?curid=228899", "title": "Diramato (araldica)", "text": ""}
{"id": "228900", "revid": "1632387", "url": "https://it.wikipedia.org/wiki?curid=228900", "title": "Una modesta proposta", "text": "Una modesta proposta (\"A modest proposal for preventing the children of poor people from being a burden to their parents or Country, and for making them beneficial to the Public)\"; \"Una modesta proposta per impedire che i bambini della povera gente siano di peso per i loro genitori o per il Paese, e per renderli utili alla comunit\u00e0\") \u00e8 un pamphlet satirico del 1729 dello scrittore irlandese Jonathan Swift.\nTrama.\nL'io narrante espone \u00abun metodo onesto, facile e poco costoso\u00bb di trasformare il problema della sovrappopolazione tra i cattolici irlandesi nella sua stessa soluzione. La proposta dell'autore consiste nell'ingrassare i bambini denutriti e darli da mangiare ai ricchi proprietari terrieri anglo-irlandesi. I figli dei poveri potrebbero essere venduti in un mercato della carne all'et\u00e0 di un anno per combattere la sovrappopolazione e la disoccupazione.\nCos\u00ec facendo si risparmierebbe alle famiglie il costo del nutrimento dei figli fornendo loro una piccola entrata aggiuntiva, si migliorerebbe l'alimentazione dei pi\u00f9 ricchi e si contribuirebbe al benessere economico dell'intera nazione. L'autore offre un supporto statistico per le sue asserzioni e fornisce dati specifici sul numero di bambini da vendere, il loro peso, il prezzo e i possibili modi di consumazione. L'autore suggerisce alcune ricette per preparare questo \"delizioso\" tipo di carne ed \u00e8 sicuro che questa cucina innovativa dar\u00e0 spunto per ulteriori piatti.\nAnticipa, inoltre, che le pratiche di vendita e di consumo di bambini avranno positivi effetti sulla moralit\u00e0 familiare: i mariti tratteranno le loro mogli con pi\u00f9 rispetto e i genitori valuteranno i loro bambini in modi finora sconosciuti. La sua conclusione \u00e8 che l'implementazione di questo progetto aiuter\u00e0 a risolvere i problemi complessi dell'Irlanda in materia sociale, politica ed economica pi\u00f9 di ogni altra misura finora proposta.\nCritica.\nL'accusa di cattivo gusto.\nL'intento satirico della \"Modesta proposta\" venne frainteso da molti contemporanei di Swift, che fu duramente criticato per aver scritto una prosa di un simile \"cattivo gusto\": lo scrittore and\u00f2 addirittura vicino alla perdita del suo patroc\u00ednio. Il fraintendimento fu anche causato dal contrasto tra la proposta cannibalistica e il tono sincero dell'esposizione.\nCitazioni e riferimenti nella cultura.\nNel film \"Signore e signori, buonanotte\", riproponendo l'intento satirico, Paolo Villaggio, interpreta lo studioso Schmidt, che riprende il tema citando Swift e lo ritiene applicabile alla citt\u00e0 di Napoli. Nella puntata del 17 marzo 2012 di \"The show must go off\", il drammaturgo Ascanio Celestini, nei panni di un politico spregiudicato, riprendendo il medesimo tema, propose di risolvere i problemi legati ad immigrazione e accoglienza degli stranieri cucinandoli. La \"Modesta proposta\" viene recitata da Paolo Poli nella prima puntata del programma televisivo \"Baubau '70\" (programma registrato nel 1970, ma mandato in onda dalla RAI solo nel 1976).\nNell'episodio 9 della quarta stagione di \"Gotham\", dal titolo omonimo, viene ripresa la proposta dell'opera, anche se con un diverso scopo: il criminale Lazlo Valentin/Professor Pyg vuole punire gli individui corrotti che detengono il potere a Gotham e per farlo adesca e uccide alcuni senzatetto, di cui estrae gli organi; dopodich\u00e9, mascherato da chef, si infiltra ad una cena di beneficenza a cui presenziano cittadini altolocati e boss della malavita, e utilizza gli organi per preparare dei pasticci di carne, che serve ai commensali e, dopo averne rivelato il contenuto, li obbliga a mangiare, sostenendo che essi si sono \"sfamati a spese dei poveri della citt\u00e0 per anni, ora stanno per scoprire che sapore hanno\".\nIn una delle sue ultime interviste, rilasciata a Enzo Biagi, il poeta e regista Pier Paolo Pasolini cita \"Una modesta proposta\" di Swift, a proposito della provocazione da lui lanciata nei confronti dei politici e dei presidi italiani."}
{"id": "228902", "revid": "1632387", "url": "https://it.wikipedia.org/wiki?curid=228902", "title": "Bloodbath", "text": "I Bloodbath (in inglese \"bagno di sangue\") sono un supergruppo death metal di Stoccolma, Svezia, nato nel 1999 con l'intenzione di riproporre un death metal di vecchio stampo.\nStoria del gruppo.\nAd un anno dalla nascita la band, formata da Mikael \u00c5kerfeldt (Opeth) alla voce, Dan Swan\u00f6 (Edge of Sanity) alla batteria, Blakkheim (Katatonia) alla chitarra e Jonas Renkse (Katatonia) al basso, entra in studio ed incide il primo EP \"Breeding Death\", composto da tre canzoni. Spinta dai commenti positivi dei fans, la band decide di fare un album completo. Due anni dopo, i Bloodbath pubblicano il loro primo album \"Resurrection Through Carnage\".\nNel 2004 Mikael \u00c5kerfeldt lascia i Bloodbath per poter dedicare pi\u00f9 tempo agli Opeth, il suo gruppo principale: a rimpiazzarlo viene chiamato Peter T\u00e4gtgren degli Hypocrisy. La formazione cambia nuovamente, con Dan Swan\u00f6 che lascia la batteria per suonare la chitarra. Martin Axenrot diventa il nuovo batterista e la band assume cos\u00ec un aspetto pi\u00f9 serio, smettendo di funzionare da semplice progetto secondario. Verso la fine dell'anno viene pubblicato il secondo album \"Nightmares Made Flesh\".\nNel febbraio 2005, il cantante Peter T\u00e4gtgren lascia la band a causa di problemi a conciliare il gruppo con altri progetti e lo stesso anno Mikael \u00c5kerfeldt si presenta come cantante per un singolo show dal vivo al Wacken Open Air Festival in Germania il 5 agosto; la band dichiara per\u00f2 che il Wacken sarebbe stato il primo e ultimo concerto dei Bloodbath con \u00c5kerfeldt alla voce. Nel settembre 2005 comincia la ricerca di un nuovo cantante.\nNell'agosto 2006 anche Dan Swan\u00f6 lascia la band per divergenze musicali. Stando al comunicato ufficiale Swan\u00f6 intendeva dirigersi verso un approccio meno brutale, cosa che i restanti componenti non condividevano.\nNel gennaio 2008 viene annunciato il ritorno di Mikael \u00c5kerfeldt alla voce, insieme al nuovo chitarrista Per \"Sodomizer\" Eriksson. Con questa nuova formazione la band pubblica nel marzo dello stesso anno l'EP \"Unblessing the Purity\", e cinque mesi dopo il CD/DVD \"The Wacken Carnage\", che ritrae la band durante la loro unica esibizione live.\nL'ottobre dello stesso anno viene pubblicato il loro terzo album, \"The Fathomless Mastery\".\nAd aprile 2012 lo stesso Mikael \u00c5kerfeldt annuncia la sua uscita dalla band per la seconda volta, per lasciar spazio ad un nuovo cantante, che viene annunciato nel settembre del 2014: Nick Holmes, voce dei Paradise Lost. Lo stesso anno esce il primo album in studio con Holmes alla voce, \"Grand Morbid Funeral\".\nNel 2017 Eriksson lascia i Bloodbath: lo sostituir\u00e0 Joakim Karlsson, con cui la band pubblicher\u00e0 un anno dopo il quinto album in studio \"The Arrow of Satan Is Drawn\"."}
{"id": "228905", "revid": "126257", "url": "https://it.wikipedia.org/wiki?curid=228905", "title": "Divisato", "text": ""}
{"id": "228906", "revid": "1522738", "url": "https://it.wikipedia.org/wiki?curid=228906", "title": "Testamento olografo", "text": "Il testamento olografo \u00e8 un tipo di testamento definito dall'art. del codice civile: \u00e8 il testamento scritto per intero, datato e sottoscritto di mano dal testatore. In Italia fu introdotto nel 1860 da Giovanni Battista Cassinis, in una revisione dello Statuto Albertino.\nRequisiti del testamento olografo.\nOlografia.\nIl primo requisito del testamento olografo \u00e8, come suggerisce lo stesso nome, l'olografia della scrittura. Essa deve essere composta dalla mano del testatore, con qualsiasi mezzo e su qualsiasi materiale che sia idoneo a tener traccia della scrittura. \nLa mancanza di tale requisito, ad esempio in caso di testamento scritto da un terzo o con macchina da scrivere, comporta la nullit\u00e0 del testamento.\nSecondo la dottrina maggioritaria, la scrittura deve avere il carattere della abitualit\u00e0, intendendosi per scrittura abituale qualsiasi scrittura che sia usata con frequenza dal testatore e sia tale da individuarne la personalit\u00e0.\nData.\nIl secondo requisito previsto per il testamento olografo \u00e8 rappresentato dalla data.\nEssa deve contenere l'indicazione del giorno, del mese e dell'anno in cui viene composto il documento che racchiude il testamento. La mancanza della data comporta l'annullabilit\u00e0 del testamento olografo. L'art. 606, infatti, non inserisce tale requisito tra quelli previsti a pena di nullit\u00e0.\nLa data \u00e8 necessaria per stabilire quale testamento prevale fra molteplici versioni scritte nel tempo dallo stesso testatore: il testamento con data pi\u00f9 recente \u00e8 esecutivo e invalida quelli anteriori.\nSottoscrizione.\nIl codice civile richiede che il testamento sia sottoscritto dall'autore dell'atto. La sottoscrizione deve essere autografa ed essere apposta alla fine del documento; pu\u00f2 anche non indicare nome e cognome ma deve, a buon conto, essere idonea a designare con certezza la persona del testatore (art. 602 c.c.). \nL'art. 606 c.c. prevede la nullit\u00e0 in caso di mancanza del requisito della sottoscrizione.\nOggetto.\nIl testamento deve indicare quali quote del patrimonio, ovvero quali beni determinati, sono destinati a quali persone.\nNel caso in cui il testatore non abbia rispettato le quote riservate dalla legge ai cosiddetti legittimari (coniuge, figli ed ascendenti, nel caso in cui non vi siano figli \u2013 artt.536 c.c. e seguenti), questi, o i loro eredi o aventi causa, possono chiedere la reintegrazione della propria quota, oppure possono anche rinunciare a tale azione, rispettando la volont\u00e0 del testatore.\nNel caso in cui non vi siano legittimari, il testatore pu\u00f2 decidere in assoluta libert\u00e0 a chi assegnare l'universalit\u00e0 del suo patrimonio.\nA norma dell'art. 591, co. 3, cod. civ., \u00abnei casi di incapacit\u00e0 preveduti dal presente articolo, il testamento pu\u00f2 essere impugnato da chiunque vi ha interesse. L'azione si prescrive nel termine di cinque anni dal giorno in cui \u00e8 stata data esecuzione alle disposizioni testamentarie\u00bb."}
{"id": "228909", "revid": "1516566", "url": "https://it.wikipedia.org/wiki?curid=228909", "title": "Dolce (araldica)", "text": "Dolce (trovasi anche scritta \"dolze\" o \"dolse\") \u00e8 un termine utilizzato in araldica per indicare un animale araldico, che trovasi nelle arme venete e dalmate. Si tratta di un animale raffigurato rampante, dal corpo leonino senza criniera e con il collo allungato, muso e orecchie a punta, talvolta cornuto e soffiante fiamme; la coda \u00e8 normalmente ramificata in modo simile ai draghi araldici. Alcuni autori la indicano erroneamente come una specie di volpe."}
{"id": "228910", "revid": "433605", "url": "https://it.wikipedia.org/wiki?curid=228910", "title": "Leontopoli", "text": "Leontopoli \u00e8 il nome greco della localit\u00e0 egizia conosciuta come Taremu, capoluogo dell'undicesimo distretto del Basso Egitto, posta sulla riva orientale del ramo di Damietta del Nilo.\nFu capitale dei sovrani della XXIII dinastia egizia dall'818 a.C. al 715 a.C. Principali divinit\u00e0 venerate furono Shu e Tefnet entrambi dalla testa leonina.\nIl sito della antica Leontopoli corrisponde alla localit\u00e0 moderna di Tell el-Muqdam a circa 10 chilometri dalla citt\u00e0 di Mit Ghamr."}
{"id": "228913", "revid": "767487", "url": "https://it.wikipedia.org/wiki?curid=228913", "title": "Doppiomerlato", "text": ""}
{"id": "228914", "revid": "767487", "url": "https://it.wikipedia.org/wiki?curid=228914", "title": "Sicurezza automobilistica", "text": "I dispositivi di sicurezza automobilistica vengono distinti in sistemi di sicurezza attiva e passiva e molti di essi sono per legge diventati obbligatori, di conseguenza forniti di serie al momento dell'acquisto di una autovettura. I dispositivi e gli equipaggiamenti di sicurezza e di gestione delle emergenze collocati a bordo dei veicoli (da parte delle case costruttrici o da parte di chi ha in carico l'uso dell'auto) costituiscono una delle misure principali per la riduzione del rischio stradale, in quanto intervengono su una delle componenti fondamentali del \"sistema guida\".\nStoria.\nIl fattore che ha concorso alla diffusione dello studio e della messa in opera di sempre maggiori sistemi di sicurezza \u00e8 il numero delle vittime per incidente stradale, elevato in tutto il mondo.\nDai primi progressi in campo automobilistico avvenuti con miglioramenti sostanziali riguardanti gli impianti frenanti si \u00e8 passato allo studio di telai e carrozzerie ad assorbimento progressivo d'urto, ai test simulativi degli incidenti sempre pi\u00f9 evoluti.\nBurocrazia.\nLe conclusioni di tutti questi studi sono state man mano recepite anche dagli organi legislativi che hanno introdotto l'obbligatoriet\u00e0 dei sistemi di sicurezza pi\u00f9 importanti. In Italia, da parecchi anni, \u00e8 obbligatorio sia il montaggio che l'uso delle cinture di sicurezza mentre l'ultimo dispositivo ad essere considerato inderogabile \u00e8 stato l'ABS.\nOltre alla sicurezza degli occupanti adulti di un veicolo, particolare importanza hanno anche i congegni utilizzabili per la ritenuta dei bambini, come i seggiolini in abbinamento alle cinture di sicurezza o ancor meglio gli appositi seggiolini ancorati direttamente all'auto attraverso dei punti specifici di fissaggio, definiti internazionalmente dalle norme dell'ISOFIX.\nTipi di dispositivi.\nI dispositivi possono essere:\nInfluenza alla guida.\nAlcuni dei dispositivi hanno portato ad un diverso modo di affrontare la guida di un veicolo; in un'auto munita di ABS ad esempio \u00e8 possibile frenare a fondo anche in condizioni critiche, poich\u00e9 \u00e8 il sistema stesso che provvede ad evitare il bloccaggio delle ruote. Tale frenata violenta era invece assolutamente da evitare in passato, soprattutto in condizioni di asfalto bagnato o comunque di scarsa aderenza.\nTest di sicurezza.\n\u00c8 sempre pi\u00f9 diffuso l'uso di sottoporre i nuovi veicoli a prove di crash test effettuate da organismi indipendenti e sovranazionali, ad esempio in Europa dall'EuroNCAP, per valutare oggettivamente il grado di protezione offerto dalle moderne autovetture.\nTuttavia in molti casi, l'obiettivo di ottenere i massimi punteggi nelle prove stabilite dall'EuroNCAP devia i progettisti dallo studio di altre strutture di sicurezza non soggette ai test eseguiti da detto ente.\nCommercio.\nSpesso la presenza di questi accessori \u00e8 una forma di valore aggiunto sul quale le case automobilistiche puntano anche nelle varie campagne pubblicitarie."}
{"id": "228915", "revid": "126257", "url": "https://it.wikipedia.org/wiki?curid=228915", "title": "Dragonato", "text": ""}
{"id": "228918", "revid": "1516566", "url": "https://it.wikipedia.org/wiki?curid=228918", "title": "Punti equipollenti", "text": "Punti equipollenti \u00e8 un'espressione utilizzata in araldica per indicare uno scaccato di nove pezzi a smalti alternati; ossia partizione risultante da un partito di due e un troncato di due. \u00c8 considerato simbolo di vittoria."}
{"id": "228919", "revid": "1305772", "url": "https://it.wikipedia.org/wiki?curid=228919", "title": "EPS", "text": ""}
{"id": "228920", "revid": "767487", "url": "https://it.wikipedia.org/wiki?curid=228920", "title": "Macalla", "text": "Macalla (\"eco\", in irlandese) \u00e8 un album della band irlandese dei Clannad.\nIl disco.\nPubblicato nel 1985, contiene il brano \"In a Lifetime\" eseguito insieme a Bono degli U2, che trainer\u00e0 il disco ai vertici delle classifiche di vendita e far\u00e0 conoscere il gruppo irlandese fuori dalle isole britanniche.\nCon questo disco, la band si emancipa definitivamente dall'ambito folk e tradizionale, i cui echi in questo lavoro continuano per\u00f2 a trasparire."}
{"id": "228921", "revid": "287204", "url": "https://it.wikipedia.org/wiki?curid=228921", "title": "Eustis", "text": ""}
{"id": "228922", "revid": "126257", "url": "https://it.wikipedia.org/wiki?curid=228922", "title": "Erboso (araldica)", "text": ""}
{"id": "228923", "revid": "92937850", "url": "https://it.wikipedia.org/wiki?curid=228923", "title": "Testamento pubblico", "text": "Il testamento pubblico \u00e8 definito dall'art. 603 del codice civile italiano come \"il testamento ricevuto dal notaio in presenza di due testimoni\".\nNatura giuridica.\nIl testamento pubblico \u00e8 un atto pubblico, redatto secondo le prescritte formalit\u00e0 da un pubblico ufficiale autorizzato ad attribuirgli pubblica fede nel luogo in cui \u00e8 redatto. Ad esso si applicano le norme dettate dal codice civile con riferimento agli atti pubblici. In particolare si applica al testamento pubblico la norma dell'art. 2700 secondo cui l'atto pubblico fa piena prova fino a querela di falso della provenienza dell'atto dal pubblico ufficiale che lo ha redatto, e di quanto il notaio attesta esser stato fatto o detto in sua presenza."}
{"id": "228928", "revid": "599013", "url": "https://it.wikipedia.org/wiki?curid=228928", "title": "Servit\u00f9 (diritto)", "text": "Una servit\u00f9 (o servit\u00f9 prediale nel caso di terreni), nel lessico giuridico, indica un diritto reale minore di godimento su cosa altrui, consistente nel peso o limitazione imposto a un fondo (detto \"servente\") per l'utilit\u00e0 di un altro fondo (detto \"dominante\") appartenente a un'altra persona ( del codice civile italiano). Il termine prediale deriva dal latino praedium, che significa \u00abfondo, terreno\u00bb. Dunque l'espressione \u00abservit\u00f9 prediale\u00bb equivale a quella di servit\u00f9 fondiaria.\nStoria.\nIl diritto di servit\u00f9 ha origine nel diritto romano: le figure pi\u00f9 risalenti sono le servit\u00f9 relative ai fondi rustici (\"iter\", \"actus\", \"via\", \"aquae ductus\") che si inquadrano in un contesto di economia agricola che risale all'et\u00e0 arcaica della storia di Roma. Queste antiche figure di servit\u00f9 erano inserite dal \"ius civile\" nella categoria delle \"res mancipi\".\nSolo successivamente vennero create le figure delle servit\u00f9 urbane, considerate \"res nec mancipi\".\nI giuristi di epoca classica non configurarono una categoria generale delle servit\u00f9 dedotta per astrazione dalle figure particolari del diritto di servit\u00f9.\nRisale solo all'epoca post-classica la distinzione tra servit\u00f9 personali e servit\u00f9 prediali. La formulazione generale di tale \"divisio\" ci \u00e8 tramandata da un brano dei \"digesta\" attribuito al giurista romano Marciano:\n\u00c8 un dato accolto dalla dottrina romanistica largamente maggioritaria che si tratti di un'interpolazione dei compilatori giustinianei, ai quali risale la \"divisio\", ignota ai giuristi romani del periodo classico.\nNonostante non sia autentica, la distinzione ha influenzato generazioni di giuristi delle epoche successive fino alla sua soppressione nel \"Code Napoleon\" del 1804. I commissari legislativi che si occuparono di redigere tale codice ritenevano, non a torto, che l'espressione \"servitutes personarum\" potesse richiamare alla mente l'idea di schiavit\u00f9 personale bandita dalla Rivoluzione francese.\nIl codice civile italiano del 1865, che come \u00e8 noto si ispira al \"Code Napol\u00e9on\", non fece menzione delle \"servitutes personarum\", ma conserv\u00f2 l'aggettivo \"\"prediale\", che in origine si contrapponeva a \"personale\"\", per indicare il diritto di servit\u00f9.\nSu questa strada si \u00e8 posto anche il codice civile del 1942 che ha denominato il titolo relativo alle servit\u00f9 \"Delle servit\u00f9 prediali\".\nNatura giuridica.\nIl diritto di servit\u00f9 prediale rientra nella categoria dei diritti reali di godimento su cosa altrui (iura in re aliena). Tale natura giuridica comporta l'impossibilit\u00e0 di costituire un diritto di servit\u00f9 su cosa propria, divieto codificato dai giuristi romani nel brocardo \"nemini res sua servit\", e accolto nella definizione codicistica del 1942.\nSi definiscono tradizionalmente come \"un peso imposto sopra un fondo per l'utilit\u00e0 di un altro fondo appartenente a diverso proprietario\" (art. 1027 c.c.).\nIl \"peso\" \u00e8 una limitazione della facolt\u00e0 di godimento di un immobile, detto \"fondo servente\", alla quale corrisponde un diritto del proprietario del \"fondo dominante\". Non necessariamente fondo servente e fondo dominante devono essere contigui, anche se devono essere relativamente vicini affinch\u00e9 la servit\u00f9 abbia un senso.\nL'utilit\u00e0 del fondo dominante, presente o futura, \u00e8 estremo essenziale della servit\u00f9: pu\u00f2 consistere nella maggiore comodit\u00e0 del fondo, pu\u00f2 anche essere inerente alla sua destinazione industriale. Tuttavia, deve sempre essere utilit\u00e0 di un fondo, non quello personale del proprietario. I soggetti possono essere avvantaggiati o svantaggiati dalla presenza di questo peso solo in via mediata, indiretta e riflessa.\nQuando il peso \u00e8 posto a vantaggio del fondo solo in via riflessa e consequenziale, non si parla di diritto reale limitato ma di un \"diritto personale di godimento\", assoggettato a tutt'altra disciplina. Per questa ragione, \u00e8 molto controversa la figura della cosiddetta servit\u00f9 aziendale.\nClassificazione delle servit\u00f9.\nLe servit\u00f9 vengono variamente classificate:\nCaratteri delle servit\u00f9.\nLa servit\u00f9 comprende le facolt\u00e0 accessorie indispensabili per il suo esercizio (art. 1064 c.c.).\nNel dubbio, deve ritenersi costituita in modo da soddisfare il bisogno del fondo dominante con il minor aggravio possibile del fondo servente (art. 1065 c.c.). Il proprietario del fondo servente non pu\u00f2 trasferire altrove la servit\u00f9, salvo il caso di sopraggiunta maggiore onerosit\u00e0 della servit\u00f9 nel luogo originario (art. 1068 c.c.).\nLe servit\u00f9 si possono acquistare a titolo derivativo e a titolo originario. Non si possono, tuttavia, usucapire le servit\u00f9 non apparenti (in quanto non permettono di rendere certo e incontrovertibile il possesso della servit\u00f9).\nUn modo di acquisto a titolo originario, proprio solo delle servit\u00f9 apparenti, \u00e8 la cosiddetta destinazione del padre di famiglia (art. 1062 c.c.): \u00e8 il rapporto di servizio stabilito fra due fondi appartenenti a un medesimo proprietario. Se i due fondi cessano di appartenere al medesimo proprietario, il preesistente rapporto di servizio si trasforma automaticamente in una servit\u00f9 di un fondo a favore dell'altro. Questo modo di acquisto vale solo per le servit\u00f9 apparenti.\nLa servit\u00f9 si costituisce in forza del titolo, indipendentemente dalla trascrizione. Ma, se il concedente aliena il fondo gravato da servit\u00f9 non trascritta (n\u00e9 menzionata nell'atto di trasferimento), il terzo acquirente non sar\u00e0 tenuto a rispettare la servit\u00f9. L'onere di provvedere alla trascrizione incombe sul titolare della servit\u00f9 (quest'ultimo al momento della costituzione assume l'obbligo di rispettare il vincolo di asservimento concesso e di impegnare i suoi aventi causa a rispettarlo): se non vi provvede, dovr\u00e0 risarcire al suo concessionario il danno derivategli dalla perdita della servit\u00f9.\nLa servit\u00f9 si estingue: per rinuncia da parte del titolare (ai sensi dell'art.1350, n. 5, c.c.), per confusione o per prescrizione ventennale.\nNon \u00e8 sufficiente il suo mancato utilizzo, n\u00e9 il venir meno della sua utilit\u00e0, a meno che non decorra il termine ventennale di prescrizione.\nLa prescrizione delle servit\u00f9 positive comincia a decorrere dal momento in cui cessa l'attivit\u00e0 di godimento del fondo altrui, quella delle servit\u00f9 negative solo dal momento in cui si verifica un fatto che impedisce l'esercizio della servit\u00f9.\nUn carattere proprio delle servit\u00f9 \u00e8 che esse non consistono mai in un fare o in un dare, ma solo in un non fare o in un sopportare che altri faccia. L'art. 1030 c.c.fa salve per\u00f2 le prestazioni accessorie alle servit\u00f9, consistenti in un fare o in un dare che il contratto o la legge impone al proprietario del fondo servente, con funzione strumentale rispetto all'esercizio della servit\u00f9.\nLe servit\u00f9 coattive.\nUn diritto alla costituzione coattiva delle servit\u00f9 \u00e8 dalla legge previsto in una serie di casi:\nLe servit\u00f9 coattive sono di regola costituite con sentenza dell'autorit\u00e0 giudiziaria, su domanda dell'interessato; la sentenza determina anche l'indennit\u00e0 dovuta al proprietario del fondo servente. Finch\u00e9 il primo non paga l'indennit\u00e0, il secondo pu\u00f2 opporsi all'esercizio della servit\u00f9.\nNei casi espressamente previsti dalla legge, la servit\u00f9 coattiva pu\u00f2 anche essere costituita con provvedimento dell'autorit\u00e0 amministrativa (provvedimento che assume carattere analogo all'espropriazione per pubblica utilit\u00e0).\nTutela giuridica.\nPer affermare e tutelare l'esistenza di una servit\u00f9 generalmente si pu\u00f2 far ricorso all'azione negatoria: in particolare alla confessoria servitutis, per negarla c'\u00e8 la negatoria servitutis."}
{"id": "228933", "revid": "287204", "url": "https://it.wikipedia.org/wiki?curid=228933", "title": "Lingua Klingon", "text": ""}
{"id": "228951", "revid": "125984735", "url": "https://it.wikipedia.org/wiki?curid=228951", "title": "Vincent Crane", "text": "Ha esordito nel mondo della musica nel 1967, entrando a far parte dei Crazy World di Arthur Brown.\nBiografia.\nDurante la sua permanenza nei Crazy World, Crane ha modo di incidere con loro l'unico album del gruppo: \"The Crazy World of Arthur Brown\".\nDurante una tourn\u00e9e americana nel 1969, Crane accusa problemi depressivi che lo costringono al ricovero ospedaliero mentre il gruppo si scioglie.\nUscito dall'ospedale fonda con Carl Palmer gli Atomic Rooster di cui sar\u00e0 leader unico e riconosciuto. Con essi Crane realizza diversi album, senza mai raggiungere gran fama, finch\u00e9 a met\u00e0 degli anni 70, anche questo gruppo si scioglie.\nNel corso degli anni successivi il tastierista \u00e8 coinvolto in diversi progetti, tra i quali un altro album con Arthur Brown e una collaborazione con Peter Green, oltre alla partecipazione al musical Rocky Horror Show. Nel 1980 riforma gli Atomic Rooster con una nuova formazione, sciogliendo poi definitivamente la band nel 1983. \nTra il 1984 e il 1986 entra a far parte dei Dexy's Midnight Runners coi quali va in tour in Europa. Ma la sua vita turbolenta e i problemi psichiatrici lo porteranno al suicidio nel febbraio del 1989."}
{"id": "228954", "revid": "767487", "url": "https://it.wikipedia.org/wiki?curid=228954", "title": "Museo Rosenbach", "text": "I Museo Rosenbach sono un gruppo musicale rock progressivo italiano, nato a Bordighera nel 1971. Il nome \u00e8 mutuato da un editore tedesco, \"Rosenbach\", che letteralmente significa \"ruscello di rose\".\nStoria del gruppo.\nGli anni settanta.\nAlla fine degli anni sessanta nel sanremese \u00e8 attivo il gruppo La Quinta Strada, formato da Alberto Moreno (tastiere), Pit Corradi (chitarra solista), Giancarlo Golzi (batteria), Marco Biancheri (voce), e come bassista un toscano detto \"Calore\" che suona cover di motivi beat e blues anglosassoni. All'inizio del 1971, con l'arrivo di Enzo Merogno (chitarra) e Leonardo Lagorio (fiati) da Il Sistema, e il cantante Stefano \"Lupo\" Galifi, il gruppo cambia nome per iniziativa di Moreno in \"Inaugurazione del Museo Rosenbach\". La band inizialmente prosegue con un repertorio basato su cover di grandi complessi \"progressive\" anglosassoni e brani originali, suonando come gruppo di supporto nei concerti di affermati artisti liguri, tra i quali Ricchi e Poveri e Delirium. Lagorio abbandona poco dopo per entrare nei Celeste.\nNel 1972 il gruppo viene contattato da Angelo Vaggi della Dischi Ricordi, che stava lanciando numerosi gruppi progressive (fra gli altri, il Banco del Mutuo Soccorso e la Reale Accademia di Musica). Il gruppo, che ha gi\u00e0 il materiale per un disco, abbrevia il nome in \"Museo Rosenbach\" ed esegue un provino con il solo \"Lupo\" Galifi alla voce (pubblicato vent'anni dopo dalla Mellow Records). Con la Dischi Ricordi il Museo Rosenbach pubblica \"Zarathustra\" nel 1973, un album che viene spesso annoverato fra i migliori lavori del progressive italiano. Il disco \u00e8 interamente un lavoro di Moreno, e rappresenta un ottimo esempio di rock sinfonico ben suonato e con le tastiere in grande evidenza. I testi a tema secondo i canoni del concept album nascono da una ricerca filologica ancora una volta di Moreno, tradotta in liriche dal paroliere Mauro La Luce. L'album nonostante l'impegno della Ricordi si rivela un insuccesso commerciale, soprattutto a causa dell'erronea valenza politica che gli viene attribuita: la copertina del vinile concepita dal grafico della casa discografica Caesar Monti su sfondo nero, raffigura un inquietante volto umano grazie a un collage di vari oggetti, tra i quali compare il mezzo busto di Mussolini. L'orientamento del movimento \"progressive\" italiano del tempo, con la maggior parte dei gruppi dichiaratamente schierata a sinistra, non favor\u00ec certo la promozione del disco. \u00c8 proprio per tentare di uscire da questa uniformit\u00e0 un po' conformista che si era fatta quella scelta: il gruppo era stato vittima della sua stessa provocazione. Si aggiunga poi che il tema dell'album ruota attorno all'opera \"Cos\u00ec parl\u00f2 Zarathustra\" del filosofo tedesco Friedrich Nietzsche, generalmente frainteso come ispiratore di ideologie totalitarie. A poco valsero le smentite della Ricordi e degli stessi membri del gruppo, superficialmente tacciati di fascismo, il gruppo venne emarginato dai contesti musicali dell'epoca, e censurato persino dalla Rai. Il gruppo riesce a partecipare al Festival di musica d'avanguardia e di nuove tendenze di Napoli, ma poco dopo finisce per sciogliersi. Nel 1975 il batterista Giancarlo Golzi entra nei Matia Bazar con i quali riscuote un grande successo commerciale.\nAnni novanta e duemila.\nAll'inizio degli anni novanta la Mellow Records, etichetta specializzata nel \"revival\" del genere progressive, ha ripubblicato \"Zarathustra\" e ha realizzato altri due CD, con registrazioni dal vivo dei primi anni e brani inediti. \nNello stesso periodo il bassista e fondatore del Museo, Alberto Moreno, propone a Giancarlo Golzi un nuovo lavoro, costituito da materiale completamente inedito. Merogno, Corradi e Galifi non aderiscono a questa iniziativa. \nNel 1999, con Marco Balbo alla chitarra, Marioluca Bariona alle tastiere e Andrea Biancheri al canto, il Museo produce \"Exit\", un concept album particolare in cui si raccontano episodi apparentemente isolati, momenti personali di un'esistenza non epica come quella di Zarathustra ma quotidiana, vissuta da un uomo qualunque.\nNel 2002 il Museo accetta la proposta della rivista finlandese \"Colossus\" di partecipare alla traduzione in musica rock del poema nordico Kalevala. Con la stessa formazione di Exit e l'aggiunta di Andrea Pavan al basso, compone la breve suite \"Fiore Di Vendetta\" in cui si racconta una cupa vicenda di guerra tra fratelli.\nAnni 2010.\nTra il 2010 e il 2012 Moreno e Golzi hanno deciso di riformare il gruppo per tenere alcuni concerti. Insieme a loro si sono uniti il primo cantante Stefano Galifi e nuovi musicisti: i chitarristi Max Borelli e Sandro Libra, il tastierista Fabio Meggetto e il bassista Andy Senis.\nDurante la preparazione del concerto si decide di valorizzare i tre brani che nel vinile erano il lato B per sottolineare, con un crescendo dinamico ed emotivo, le caratteristiche pi\u00f9 apprezzate della lunga suite. Le composizioni del 1973 vengono rese fedelmente ma appare evidente la necessit\u00e0 di interpretare in modo \"progressivo\" il materiale originale dando spazio ai contributi creativi dei nuovi elementi. Il Museo sente la necessit\u00e0 di fissare questo momento e realizza, nell'ottobre 2012, l'album dal vivo \"Zarathustra Live in Studio\".\nNell'aprile 2013 i Museo Rosenbach hanno presentato il nuovo concept album \"Barbarica\" in prima mondiale all'\"Italian Prog Festival\" di Tokyo. Dall'esibizione giapponese il gruppo a marzo 2014 ha pubblicato il doppio album \"Live in Tokyo\", contenente tutta l'esibizione live pi\u00f9 una bonus track. La lista tracce ripercorre l'evoluzione del progetto di questa nuova formazione: da \"Zarathustra\", eseguito integralmente, a \"Barbarica\", unendo i due concept (a quarant'anni di distanza l'uno dall'altro) in un sound nuovo, live.\nAd aprile il Museo Rosenbach parte per il Messico, dove partecipa al Baja Prog Festival 2014 di Mexicali. Nella notte del 13 agosto 2015 muore improvvisamente stroncato da un infarto lo storico batterista Giancarlo Golzi."}
{"id": "228955", "revid": "104458", "url": "https://it.wikipedia.org/wiki?curid=228955", "title": "Cressier", "text": ""}
{"id": "228956", "revid": "484362", "url": "https://it.wikipedia.org/wiki?curid=228956", "title": "Spagna Moresca", "text": ""}
{"id": "228957", "revid": "140509", "url": "https://it.wikipedia.org/wiki?curid=228957", "title": "Welcome Back, My Friends, to the Show That Never Ends - Ladies and Gentlemen Emerson, Lake &amp; Palmer", "text": "Welcome Back, My Friends, to the Show That Never Ends - Ladies and Gentlemen Emerson, Lake &amp; Palmer \u00e8 il secondo album dal vivo del gruppo musicale britannico Emerson, Lake &amp; Palmer, pubblicato nel 1974 dalla Manticore.\nDescrizione.\nContiene la registrazione del concerto che il trio ha tenuto il 10 febbraio 1974 presso il Convention Center di Anaheim (California), durante la tourn\u00e9e legata all'album \"Brain Salad Surgery\", e ricalca la scaletta dei concerti dell'epoca, ad eccezione del finale in cui il gruppo eseguiva per intero \"Pictures at an Exhibition\".\nIl lato A del primo disco si apre con il brano \"Hoedown\" di Aaron Copland dall'album \"Trilogy\" del 1972, proposto in una versione molto pi\u00f9 veloce rispetto a quella in studio, cui seguono \"Jerusalem\" e \"Toccata\" da \"Brain Salad Surgery\". Sul lato B si trova la suite \"Tarkus\" la cui esecuzione ha una durata molto pi\u00f9 lunga dell'originale, tanto da seguitare sulla prima met\u00e0 del secondo disco; tra le variazioni incluse nella versione dal vivo trova posto un accenno da parte di Greg Lake del brano \"Epitaph\" dei King Crimson, che egli stesso cant\u00f2, suon\u00f2 e co-firm\u00f2 nel 1969 e che qui chiude il lato B dopo \"Battlefield\".\nIl secondo vinile comincia con il finale di \"Tarkus\", \"Aquatarkus\", e prosegue con una sezione interamente costruita attorno al brano \"Take a Pebble\": all'interno, un momento per sola chitarra acustica e voce di Lake, include l'esecuzione integrale delle due ballate \"Still...You Turn Me On\" e \"Lucky Man\". La sezione seguita sulla quarta facciata con una lunga improvvisazione di Keith Emerson al pianoforte che sfocia poi nell'ultima strofa di \"Take a Pebble\". Completa il lato un \"medley\" tra \"Jeremy Bender\" e \"The Sheriff\", entrambe con Emerson impegnato al piano \"honky tonk\".\nIl terzo vinile infine \u00e8 interamente occupato dalla suite \"Karn Evil 9\": la \"1st Impression\" ricopre tutto il primo lato e comprende un assolo di batteria di Carl Palmer, mentre le altre due \"Impressions\" costituiscono la sesta ed ultima facciata."}
{"id": "228958", "revid": "599013", "url": "https://it.wikipedia.org/wiki?curid=228958", "title": "His Infernal Majesty", "text": "Il termine \"His Infernal Majesty\" pu\u00f2 riferirsi a:"}
{"id": "228960", "revid": "339392", "url": "https://it.wikipedia.org/wiki?curid=228960", "title": "Spagna Visigota", "text": ""}
{"id": "228961", "revid": "1305772", "url": "https://it.wikipedia.org/wiki?curid=228961", "title": "HIM", "text": ""}
{"id": "228962", "revid": "104458", "url": "https://it.wikipedia.org/wiki?curid=228962", "title": "Distretto di Lac", "text": "Il distretto di Lac (\"See\" in tedesco) \u00e8 un distretto del Canton Friburgo, in Svizzera. Confina con i distretti di Sense a sud-est, di Sarine a sud, di Broye a sud-ovest, con il Canton Vaud (distretto di Avenches) a ovest e con il Canton Berna (distretti di Erlach a nord, di Aarberg a nord-est e di Laupen a est). Il capoluogo \u00e8 Morat. Comprende una parte del lago di Morat.\nComuni.\nAmministrativamente \u00e8 diviso in 17 comuni. 10 comuni sono di lingua tedesca, 3 di lingua francese (Cressier, Misery-Courtion e Mont-Vully) e 4 bilingui francese-tedesco (Courgevaux, Courtepin, Meyriez e Morat).\nAll'interno del distretto \u00e8 compresa un'enclave del Canton Berna, M\u00fcnchenwiler. Wallenbuch (frazione di Gurmels) \u00e8 un'exclave, sempre nel Canton Berna. La Foresta statale di Galm, di 2,56\u00a0km\u00b2, non appartiene ad alcun comune, ma \u00e8 amministrata direttamente dal Cantone."}
{"id": "228966", "revid": "74801", "url": "https://it.wikipedia.org/wiki?curid=228966", "title": "Henry A. Wallace", "text": "Biografia.\nHenry A. Wallace fond\u00f2 nel 1926 la DuPont Pioneer assieme a un gruppo di investitori di Des Moines. Inizialmente repubblicano, pass\u00f2 poi tra le file dei democratici e fu uno specialista in problemi agrari. Nel 1933 divenne segretario di Stato all'Agricultura (carica che mantenne fino al 1940), varando il 12 maggio 1933 il fondamentale \"Agricultural Adjustment Act\".\nFu Vicepresidente sotto la terza presidenza di Franklin Delano Roosevelt dal 1941 al 1945, coronando cos\u00ec la sua lunga collaborazione con il Presidente. Durante la seconda guerra mondiale diresse l\"'Ente per la guerra economica\", che imped\u00ec alle Potenze dell'Asse di procurarsi armi sul mercato mondiale. Wallace godeva della piena fiducia di Roosevelt che lo comprese nel cosiddetto \"Top Policy Grooup\", il comitato ristretto organizzato dal presidente per dirigere al massimo livello il Progetto Manhattan per la costruzione della bomba atomica. Il Comitato comprendeva, oltre a Roosevelt, che peraltro non partecip\u00f2 mai alle riunioni, Wallace, il segretario alla Guerra Henry Stimson, il capo di stato maggiore generale George Marshall, e i due direttori della ricerca scientifica nazionale Vannevar Bush e James Conant.\nCessato il mandato come vicepresidente, nel marzo 1945 divenne segretario al Commercio.\nIn s\u00e8guito si discost\u00f2 dalla politica estera di Harry Truman, essendo favorevole a un atteggiamento pi\u00f9 conciliante nei confronti dell'URSS. Nel 1948 ruppe con il Partito Democratico e si candid\u00f2 senza successo alla presidenza, dopo aver fondato il Partito progressista.\nFu direttore della rivista \"The New Republic\" dal 1946 al 1948.\nMolti scritti di Wallace furono tradotti in italiano durante il regime fascista con lo scopo di dimostrare che l'interventismo economico rooseveltiano aveva molti punti in comune con il corporativismo fascista.\nAlla sua candidatura presidenziale partecip\u00f2 Alan Lomax, in qualit\u00e0 di direttore musicale."}
{"id": "228968", "revid": "1418004", "url": "https://it.wikipedia.org/wiki?curid=228968", "title": "Waseda bungaku", "text": "Waseda Bungaku (\u65e9\u7a32\u7530\u6587\u5b66, \"Letteratura di Waseda\") \u00e8 una rivista letteraria giapponese, afferente al dipartimento di letteratura dell'Universit\u00e0 Waseda di T\u014dky\u014d.\nFu fondata nel 1891 da Tsubouchi Sh\u014dy\u014d, che ne ricopr\u00ec anche la carica di direttore fino al 1898. Nacque come rivista ufficiale del dipartimento di letteratura della T\u014dky\u014d Senmon Gakk\u014d, antico nome dell'attuale Universit\u00e0 Waseda.\nLa rivista ebbe diversi periodi di pubblicazione, alternati a anni di pausa.\nAl momento si contano dieci serie. Le prime due sono di norma considerate le pi\u00f9 importanti dal punto di vista storico-letterario:\nSotto la guida di Tsubouchi Sh\u014dy\u014d, la rivista anim\u00f2 il dibattito intellettuale sulle modalit\u00e0 e le funzioni del romanzo. Oltre a diversi saggi teorici dello stesso Sh\u014dy\u014d, ospit\u00f2 importanti interventi di Mori \u014cgai, Shimamura H\u014dgetsu, Hirotsu Ry\u016br\u014d e altri. Particolarmente famoso fu il \"Dibattito sull'ideale\" (Ris\u014d rons\u014d) che vide contrapposti \u014cgai e Sh\u014dy\u014d nel 1891.\nDiretta da Shimamura H\u014dgetsu, appena rientrato da un soggiorno all'estero, la rivista divenne una delle roccheforti del movimento naturalista giapponese, rappresentato in quegli anni da romanzi come \"Hakai\" (\"Il comandamento infranto\", 1906) di Shimazaki T\u014dson e \"Futon\" (1907) di Tayama Katai. Vi collaborarono, tra gli altri, i romanzieri Masamune Hakuch\u014d e Akita Ujaku.\nDiretta da Tanizaki Seiji, fratello minore di Tanizaki Jun'ichir\u014d, continu\u00f2 le sue pubblicazioni anche durante la Guerra del Pacifico."}
{"id": "228969", "revid": "119462050", "url": "https://it.wikipedia.org/wiki?curid=228969", "title": "John Nance Garner", "text": "Biografia.\nGi\u00e0 speaker della Camera dei rappresentanti, fu candidato alle primarie democratiche statunitensi del 1932, ma fu battuto da Franklin D. Roosevelt; divenne quindi Vicepresidente degli Stati Uniti sotto la Presidenza di quest'ultimo, rimanendo in carica per entrambi i primi due mandati dal 1933 al 1941.\nNel 1940 Garner si candid\u00f2 nuovamente alla carica di Presidente, confidando nel fatto che Roosevelt avrebbe seguito la tradizione non scritta di non correre per un terzo mandato (possibilit\u00e0 allora concreta); cos\u00ec non fu, Roosevelt si candid\u00f2 per la terza volta, e Garner fu battuto, di nuovo. Alla scadenza del mandato, nel gennaio 1941, lasci\u00f2 l'incarico di vicepresidente. Cos\u00ec venne posta fine a una carriera di 46 anni nella vita pubblica. Due vicepresidenti gli succedettero al fianco di Roosevelt: se fosse rimasto accanto al presidente/rivale altri quattro anni, gli sarebbe succeduto all'Ufficio Ovale.\nSi ritir\u00f2 nella sua casa a Uvalde per gli ultimi ventisei anni della sua vita, dove gest\u00ec le sue vaste propriet\u00e0 immobiliari, e trascorse il resto del suo tempo coi pronipoti. Nel corso della sua pensione, fu consultato da politici democratici attivi, ed era particolarmente vicino al successore di Roosevelt, Harry S. Truman. Omaggiato da politici di spicco quale John Fitzgerald Kennedy (cui sopravvisse), mor\u00ec pochi giorni prima di compiere 99 anni, vedendo succedersi cinque Presidenti degli Stati Uniti e divenendo il Vicepresidente pi\u00f9 longevo della storia."}
{"id": "228970", "revid": "8596", "url": "https://it.wikipedia.org/wiki?curid=228970", "title": "John N. Garner", "text": ""}
{"id": "228971", "revid": "659685", "url": "https://it.wikipedia.org/wiki?curid=228971", "title": "Charles Curtis", "text": "Membro del Partito Repubblicano, fu vicepresidente sotto la presidenza di Herbert Hoover dal 1929 al 1933. Gi\u00e0 senatore del Kansas al momento dell'incarico vice presidente, fu l'unico nativo americano a ricoprire quel ruolo."}
{"id": "228973", "revid": "116494439", "url": "https://it.wikipedia.org/wiki?curid=228973", "title": "Taddeo Gaddi", "text": "Per il suo consistente operato nella bottega di Giotto ha sempre rivestito, tra i giotteschi della prima generazione, un posto di preminenza. Tuttavia questo ruolo ha sempre implicato una valutazione tutto sommato negativa della sua attivit\u00e0, quale eterno \"allievo\" e mai \"maestro\". Negli studi del secondo dopoguerra si \u00e8 invece cercato di ridare il giusto rilievo alla sua figura, quale interprete a sua volta originale e ricco di spunti per le generazioni successive.\nVita e opere.\nFiglio di Gaddo di Zanobi detto Gaddo Gaddi, fu nella bottega di Giotto dal 1313 al 1337, anno della morte del maestro. \nPadre dei pittori Giovanni, Agnolo e Niccol\u00f2 Gaddi, ebbe anche un quarto figlio, Zanobi, che non intraprese la carriera di artista, ma si diede con successo alla mercatura, contribuendo poi alla crescita economica e sociale della famiglia. Un quinto figlio fu Francesco. Taddeo fu probabilmente, come d'altra parte afferma il Vasari, il discepolo di Giotto con maggior talento o comunque quello che meglio riusc\u00ec a portare avanti lo stile del grande maestro. Nel 1347 \u00e8 ricordato in testa a un elenco dei migliori pittori di Firenze.\nTra le sue opere la pi\u00f9 importante \u00e8 il ciclo degli affreschi con \"Storie della Vergine\" nella Cappella Baroncelli della Basilica di Santa Croce a Firenze (1328-1338). Poco dopo dovette attendere anche alla pittura delle \"Formelle dell'armadio della sacrestia di Santa Croce\", oggi alla Galleria dell'Accademia a Firenze, a Monaco di Baviera e a Berlino. In quest'opera prestigiosa dimostr\u00f2 di aver messo a frutto gli insegnamenti di Giotto, disponendo con una notevole libert\u00e0 narrativa le figure nelle scene, che risultano pi\u00f9 affollate di quelle del suo maestro. Riprende inoltre la sperimentazione della prospettiva negli sfondi architettonici e giunge a risultati anche arditi, come nella scalinata obliqua e spezzata nella \"Presentazione della Vergine al tempio\".\nFu collaboratore, secondo alcuni, al \"Polittico Stefaneschi\" (Roma). Ancora sono da ricordare la \"Madonna\" (Berna), l'\"Adorazione dei Magi\" (Digione), le \"Storie di Giobbe\" (Pisa, Camposanto), La \"Madonna in trono col Bambino, angeli e sante\" (Firenze, Uffizi), la \"Madonna del Parto\" (Firenze), il \"Polittico\" (Firenze, Santa Felicita). Da Vasari gli viene accreditata anche la progettazione della ricostruzione del Ponte Vecchio, oggi messa in dubbio dagli studiosi, che si orientano verso Neri di Fioravante.\nPur nell'ambito \"giottesco\", Taddeo Gaddi nelle opere pi\u00f9 mature ha uno stile inconfondibile, con a volte effetti ricercati di luce notturna, quasi un \"unicum\" nella pittura trecentesca dell'Italia centrale. Gli impianti spaziali ricercati in alcune sue opere sono spesso maestosi e solenni, avvicinandosi in questo a Maso di Banco. I lineamenti dei volti delicati e morbidi sono indicativi dello sviluppo tardo dell'arte di Taddeo.\nFortuna critica.\nTra le fonti antiche che si occupano di Taddeo Gaddi ci sono Franco Sacchetti (\"Trecentonovelle\", CXXXVI), Cennino Cennini (\"Libro dell'Arte\"), Lorenzo Ghiberti (\"Commentari\") e Giorgio Vasari, che incluse una sua biografia nelle \"Vite\". Lo stesso Cennini, in apertura della sua opera, chiarifica subito la sua diretta discendenza artistica da Giotto specificando che \u00abAgnolo di Taddeo da Firenze [fu] mio maestro, il quale impar\u00f2 la detta arte da Taddeo suo padre; il quale suo padre fu battezzato da Giotto e fu suo discepolo anni XXIIII\u00bb. Quella che per Cennini \u00e8 una rivendicazione della propria \"patente\" artistica (in polemica magari con i fratelli Orcagna, che andavano per la maggiore ma non potevano vantare una tale genealogia), col tempo si trasform\u00f2, innanzitutto proprio per Taddeo, come una pesante eredit\u00e0 del suo maestro, da tramandare e consegnare al figlio meno corrotta possibile. A mettere cattiva luce sull'intero secondo Trecento fiorentino era stato anche la novella 136 del Sacchetti, in cui un gruppo di pittori e scultori fiorentini verso il 1360 si ritrova a cenare insieme sul colle di San Miniato al Monte, dopo aver prestato una consulenza artistica per stimare il lavoro di qualche collega. Andrea Orcagna, il \"parvenu\", si arrischia a chiedere chi fosse il maggior pittore \"da Giotto in fuori\" (magari sperando che fosse proprio il suo nome a uscire), e i colleghi si prodigano in una serie di nomi, da Cimabue a Bernardo Daddi, da Stefano a Buonamico Buffalmacco, finch\u00e9 si decide di dare la parola al pi\u00f9 anziano, Taddeo, quello che meglio aveva conosciuto il grande Giotto. La risposta dell'artista \u00e8 lucida e lapidaria: \u00abquesta arte \u00e8 venuta e vien mancando ogni d\u00ec\u00bb: cio\u00e8 nessuno, in un panorama di decadenza progressiva.\nFilippo Villani paragon\u00f2 Taddeo a Dinocrate e Vitruvio, facendo credere a Vasari che egli fosse stato anche architetto. Lo storico aretino gli assegn\u00f2 cos\u00ec il ponte dei Frescobaldi, il Ponte Vecchio (dato oggi a Neri di Fioravante), la parte superiore di Orsanmichele e il completamento del campanile di Giotto: l'infondatezza di tali attribuzioni venne poi dimostrata da Gaetano Milanesi nel suo commento alle \"Vite\". Probabilmente l'affermazione del Villani (\"\u00abTaddeus insuper aedificia tanta arte depinxit, ut alter Dynocrates vel Victruvius qui architecturae artem scripserit, videretur\u00bb\") \u00e8 solo da intendersi come un elogio della sua capacit\u00e0 nel disegnare l'architettura nelle sue opere.\nI primi contributi moderni alla critica su Taddeo Gaddi risalgono al Cavalcaselle, ad Adolfo Venturi (1907), a Van Marle, che seguirono fondamentalmente la posizione tradizionale di lodarlo come principale allievo di Giotto, ma senza considerarlo come maestro sufficientemente indipendente. In tale solco si mosse anche Pietro Toesca nell'opera \"Trecento\".\nPer una comprensione pi\u00f9 approfondita e obiettiva dell'arte del Gaddi si devono attendere due articoli di Roberto Longhi su \"Paragone\" del 1959 (nn. 109 e 111, \"Qualit\u00e0 e industria in Taddeo Gaddi\"). A ci\u00f2 seguirono una serie di contributi alla ricostruzione del catalogo e a una pi\u00f9 obiettiva valutazione critica dell'artista ad opera di Klara Steinweg (1964, \"Mitteilungen des Kunsthistorischen Institutes in Florenz\"), Ilaria Toesca (1950, \"Paragone\" n. 3), Boskovits (1964, \"Catalogo del Museo di Esztergom\"), Luciano Bellosi (\"Paragone\" 187). Un elenco completo della bibliografia sul pittore si trova nell'articolo di Gandolfo su \"La critica d'arte nuova\", 13-14, 1956, pp.\u00a032\u201355."}
{"id": "228977", "revid": "1784425", "url": "https://it.wikipedia.org/wiki?curid=228977", "title": "Thomas R. Marshall", "text": "Fu Vicepresidente sotto entrambi i mandati della presidenza di Woodrow Wilson dal 1913 al 1921.\nDivenne Maestro massone il 5 settembre 1881 nella Loggia \"Columbia City\" n. 189 di Columbia City, raggiunse il 33\u00ba grado del Rito scozzese antico ed accettato e a partire dal 21 settembre 1911 fu membro attivo del supremo consiglio della giurisdizione nord degli Stati Uniti d'America"}
{"id": "228981", "revid": "2014155", "url": "https://it.wikipedia.org/wiki?curid=228981", "title": "James S. Sherman", "text": "Fu Vicepresidente sotto la presidenza di William Howard Taft dal 1909 al 1912 e mor\u00ec durante il mandato.\nAl cinema.\nSherman appare in \"Noted Men\", un documentario del 1911 prodotto dalla Selig Polyscope Company."}
{"id": "228983", "revid": "339392", "url": "https://it.wikipedia.org/wiki?curid=228983", "title": "SmackDown!", "text": ""}
{"id": "228984", "revid": "33689", "url": "https://it.wikipedia.org/wiki?curid=228984", "title": "Charles W. Fairbanks", "text": "Il 27 dicembre 1904 fu creato massone \"a vista\" nella Loggia \"Oriental\" N. 500 di Indianapolis e raggiunse il 32\u00ba grado del Rito scozzese antico ed accettato."}
{"id": "228988", "revid": "119875204", "url": "https://it.wikipedia.org/wiki?curid=228988", "title": "Cicciput", "text": "Cicciput \u00e8 un album del 2003 di Elio e le Storie Tese. \u00c8 dedicato a Feiez, Alex Baroni, Alessandra Callari, Naco, Fabrizio Intra, Pierangelo Bertoli, Massimo Riva, Roberto Dan\u00e9, Siro Restelli e Tiziana Saporito.\nFormazione.\nAltri musicisti"}
{"id": "228991", "revid": "1776051", "url": "https://it.wikipedia.org/wiki?curid=228991", "title": "Cerniat", "text": "Cerniat (toponimo francese) \u00e8 una frazione di 361 abitanti del comune svizzero di Val-de-Charmey, nel Canton Friburgo (distretto della Gruy\u00e8re).\nStoria.\nGi\u00e0 comune autonomo che si estendeva per 33,78\u00a0km\u00b2, 2014 \u00e8 stato accorpato all'altro comune soppresso di Charmey per formare il nuovo comune di Val-de-Charmey.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "228992", "revid": "125736058", "url": "https://it.wikipedia.org/wiki?curid=228992", "title": "Pianto", "text": "Per pianto s'intende comunemente l'atto di produrre e rilasciare lacrime in risposta ad un'emozione, sia essa negativa , che positiva.\nQueste due componenti, lacrimazione ed emozione, possono anche non essere compresenti. Nei neonati, per esempio, data l'immaturit\u00e0 del dotto lacrimale, si pu\u00f2 verificare un pianto senza lacrime. Altre situazioni, invece, determinano spremitura della ghiandola lacrimale in assenza di un'emozione correlata, come il contatto dell'occhio con sostanze irritanti (solfuri organici contenuti nella cipolla) o l'innervazione della ghiandola lacrimale da parte di neuroni secretagoghi diretti primitivamente alle ghiandole salivari (definita \"pianto del coccodrillo\").Infine, il cosiddetto \"piangere dal ridere\" descrive una situazione dove non \u00e8 tanto l'emozione gioiosa a determinare lacrimazione, quanto il complesso delle attivazioni muscolari determinato dal riso.\nIl piangere \u00e8 stato definito come \"un complesso fenomeno secretomotore caratterizzato dall'effusione di lacrime da parte dell'apparato lacrimale, senza alcuna irritazione per le strutture oculari\", in cui un collegamento neuronale tra la ghiandola lacrimale e le aree del cervello \u00e8 coinvolto in un'emozione dapprima controllata. Si ritiene che nessun altro essere vivente oltre l'uomo possa produrre lacrime come risposta ai diversi stati emozionali, bench\u00e9 ci\u00f2 non sia del tutto corretto per diversi scienziati.\nLe lacrime prodotte durante pianti emozionali presentano una composizione chimica diversa dagli altri tipi di lacrime: contengono infatti un quantitativo significativamente pi\u00f9 alto di ormoni prolattina, ormoni adrenocorticotropo, leu-encefalina (un oppioide endogeno e potente anestetico), potassio e manganese.\nStando ad uno studio su oltre 300 individui adulti, in media gli uomini piangono una volta ogni mese, mentre le donne piangono almeno cinque volte al mese, specialmente prima e durante il ciclo mestruale, quando il pianto pu\u00f2 incrementare anche di cinque volte, spesso senza evidenti ragioni (come depressione o tristezza). In molte culture \u00e8 pi\u00f9 socialmente accettabile per donne e bambini piangere che per gli uomini.\nIl pianto nei bambini.\nNei bambini il pianto \u00e8 notevolmente pi\u00f9 frequente che negli adulti e lo scopo \u00e8 soprattutto di tipo comunicativo, in quanto questo comportamento stimola la presenza, la cura e l'assistenza da parte della madre. Il massimo della frequenza e della durata del pianto si ha nei neonati. E ci\u00f2 per vari motivi: immaturit\u00e0 del sistema nervoso; necessit\u00e0 di affrontare situazioni organiche e psicologiche nuove e sconosciute; impossibilit\u00e0 di comunicare in altro modo tutti i loro bisogni, che sono numerosi, in quanto i piccoli dell'uomo nascono assolutamente inermi e incapaci. \u201cDa notare a questo riguardo che i bambini dei paesi occidentali piangono di pi\u00f9 di quelli dove i piccoli stanno pi\u00f9 spesso a stretto contatto con la madre. Inoltre \u00e8 noto che i bambini di madre ansiosa piangono notevolmente di pi\u00f9 di quelli che hanno la fortuna di stare tra le braccia di una madre tranquilla e serena\u201d\nI bambini pi\u00f9 grandi possono piangere per molti motivi: quando qualcosa o qualcuno li ha spaventati; quando cadono e si fanno male; quando sono rimproverati; quando sono contrastati o contrariati; quando non sono ancora maturi per affrontare ambienti diversi da quelli familiari come l'asilo nido o la scuola materna; quando cercano di piegare la volont\u00e0 dei genitori ai loro desideri, bisogni o capricci. A volte, soprattutto la sera i bambini piangono per sfogare la tensione e la stanchezza accumulata durante tutto il giorno. Mediante il pianto il bambino pu\u00f2 esprimere la sua sofferenza fisica per una malattia o disturbo organico che lo ha colpito. Il bambino pu\u00f2 piangere in quanto provato da una cronica sofferenza psicologica, causata dai frequenti conflitti tra i genitori o i familiari, per la scarsa o saltuaria presenza materna o paterna, per la difficolt\u00e0 a stabilire una buona intesa con i genitori. Il bambino pu\u00f2, infine, piangere per collera e rabbia, quando l'ambiente intorno a lui, nonostante tutti i suoi sforzi e tentativi di comunicazione non comprende o non soddisfa i suoi bisogni primari.\nIl pianto di solito riesce a consolare il bambino. Tuttavia a volte ci\u00f2 non accade. In questi casi l'angoscia del bambino si accentua insieme a quella dei genitori, che non sanno cosa fare o come comportarsi per calmare e rasserenare il loro figlio.\nInterventi.\n\u00c8 intanto importante la serenit\u00e0 dell'ambiente di vita del bambino: serenit\u00e0 dei genitori, soprattutto della madre, serenit\u00e0 nella vita della coppia genitoriale e nell'ambiente di vita. Altrettanto importante \u00e8 ascoltare e capire i bisogni del bambino cercando, quando si ritiene che non siano dettati da capriccio, di soddisfarli rapidamente, senza creare inutili scontri o attese snervanti.\nLe mamme di tutte le epoche hanno, inoltre, scoperto una serie di piccoli accorgimenti, per facilitare il sonno sereno dei loro piccoli. Pertanto le tecniche e gli interventi per prevenire il pianto o per riuscire a calmare un bambino che piange sono numerose, molto antiche e sono comuni in tutti i popoli: Intanto se il bambino lo desidera \u00e8 bene lasciargli succhiare il ciuccio e, se indispensabile, anche il biberon o il seno della madre; effettuare al figlio un bagno con acqua tiepida prima di metterlo a letto; cullarlo o cantargli una ninna nanna; mettere nel lettino accanto al bambino il suo oggetto transizionale: un fazzoletto, un foglio di carta morbida, un pupazzetto, un asciugamano o qualunque altro oggetto al quale il bambino \u00e8 particolarmente legato.\nFunzione.\nSulla funzione ed origine delle lacrime emozionali non si \u00e8 ancora trovata una risposta definitiva: le diverse teorie proposte spaziano dalle ipotesi pi\u00f9 semplici, come una risposta al dolore provato, a quelle pi\u00f9 complesse, compresa la comunicazione non verbale atta a \"farsi comprendere\" dagli altri.\nPer Ippocrate e la medicina medievale, l'origine delle lacrime era da attribuirsi allo stato umorale del corpo, mentre il pianto era percepito come una purificazione del cervello dagli eccessi umorali. William James interpreta le emozioni come riflessi a priori del pensiero razionale, argomentando che lo stato fisiologico, come \u00e8 lo stress, sia una precondizione necessaria per raggiungere la piena conoscenza delle emozioni come l'ira.\nWilliam H. Frey II, biochimico all'Universit\u00e0 del Minnesota, ha dichiarato che le persone si sentono \"meglio\" dopo aver pianto, a causa dell'eliminazione di ormoni associati allo stress, e pi\u00f9 specificamente degli ormoni adrenocorticotropo. Questo, unito all'incremento delle secrezioni delle mucose mentre si piange, potrebbe condurre alla teoria che il pianto sia un meccanismo sviluppato nell'uomo per disporre di questo \"ormone antistress\" come valvola di sfogo quando il livello di stress accumulato \u00e8 troppo elevato.\nRecenti teorie psicologiche evidenziano la relazione tra il pianto e la percezione della debolezza. Da questa prospettiva, la marcata esperienza di debolezza pu\u00f2 spiegare in generale perch\u00e9 la gente piange."}
{"id": "228993", "revid": "6923", "url": "https://it.wikipedia.org/wiki?curid=228993", "title": "Trenchless", "text": ""}
{"id": "228996", "revid": "287204", "url": "https://it.wikipedia.org/wiki?curid=228996", "title": "Shirakaba", "text": "Shirakaba (\u767d\u6a3a, \"Betulla bianca\") \u00e8 una rivista letteraria giapponese, pubblicata a T\u014dky\u014d tra l'aprile del 1910 e il 1923. Nacque come rivista autoprodotta (d\u014djinshi) di un gruppo di scrittori e artisti che assunsero in seguito il nome di Shirakaba-ha \u767d\u6a3a\u6d3e (\"Scuola di \"Shirakaba\"\").\nMolti dei collaboratori della rivista erano giovani intellettuali di estrazione alto borghese, nati negli anni '80 del secolo precedente. Ideologicamente e letterariamente propugnavano l'individualismo e l'umanitarismo (spesso mediato dall'esempio di Lev Tolstoj), e politicamente erano di tendenze democratiche.\nIl gruppo di \"Shirakaba\" esercit\u00f2 una grande influenza sul clima culturale del periodo Taish\u014d, contribuendo in letteratura al superamento del Naturalismo e alla nascita del genere, dominante nel primo dopoguerra, dello shish\u014dsetsu (\"romanzo dell'io\").\nTra i membri del gruppo e i collaboratori della rivista vanno ricordati: Mushanok\u014dji Saneatsu, che ne fu il leader e organizzatore, Naoya Shiga, Arishima Takeo, Satomi Ton, Arishima Ikuma, Kinoshita Rigen.\nSul primo numero della rivista comparvero, tra le altre cose, un articolo di Mushanok\u014dji relativo al romanzo \"Sore kara\" di Natsume S\u014dseki, e un racconto di Naoya Shiga. In copertina c'era il disegno di una betulla bianca."}
{"id": "228997", "revid": "339392", "url": "https://it.wikipedia.org/wiki?curid=228997", "title": "Smackdown!", "text": ""}
{"id": "229008", "revid": "124228531", "url": "https://it.wikipedia.org/wiki?curid=229008", "title": "Abraham Maslow", "text": " \nPrincipalmente noto per la sua teoria sulla gerarchizzazione dei bisogni, \u00e8 collocato dal giornale scientifico \"The Review of General Psychology\" al decimo posto tra gli psicologi pi\u00f9 citati del XX secolo.\nBiografia.\nPrimo di sette figli in una famiglia di immigranti ebrei da Kiev (ora Kiev, Ucraina), fu un esponente di spicco della cosiddetta \"psicologia umanistica\". Dal 1951 al 1969 fu a capo del dipartimento di psicologia dell'universit\u00e0 Brandeis, a Waltham, nel Massachusetts. \u00c8 noto per aver ideato una gerarchia dei bisogni umani, la cosiddetta piramide di Maslow. Nel 1954 pubblic\u00f2 \"Motivazione e personalit\u00e0\", dove espose la teoria di una gerarchia di motivazioni che muove dalle pi\u00f9 basse (originate da bisogni primari - fisiologici) a quelle pi\u00f9 alte (volte alla piena realizzazione del proprio potenziale umano - autorealizzazione).\nSecondo Maslow, bisogni e motivazioni hanno lo stesso significato e si strutturano in gradi, connessi in una gerarchia di prepotenza relativa; il passaggio ad uno stadio superiore pu\u00f2 avvenire solo dopo la soddisfazione dei bisogni di grado inferiore. Egli sostiene che la base di partenza per lo studio dell'individuo \u00e8 la considerazione di esso come globalit\u00e0 di bisogni. Maslow sostiene che il saper riconoscere i bisogni dell'individuo, favorisca un'assistenza centrata sulla persona.\nOgni individuo \u00e8 unico e irripetibile; invece, i bisogni sono comuni a tutti; si condividono, ci accomunano e permettono una migliore vita se vengono soddisfatti. Maslow suddivide i bisogni in \"fondamentali\" e \"superiori\", ritenendo questi ultimi quelli psicologici e spirituali. Di fatto la non soddisfazione dei bisogni fondamentali, definiti anche elementari, porta alla non soddisfazione di quelli superiori. Le teorie di Maslow permettono di porsi in una condizione di autocritica analizzando la personale capacit\u00e0 di soddisfare i propri bisogni e, in base a questi, di saper comprendere quelli che sono le necessit\u00e0 dell'altro.\nIl pensiero di Maslow \u00e8 stato oggetto di numerose critiche, prima fra tutte quella che vede nel suo concetto piramidale una svalutazione, o per meglio dire una retrocessione a un livello inferiore, di alcune caratteristiche strutturali del s\u00e9, come se fosse possibile suddividere per gradi di nobilt\u00e0 una struttura cos\u00ec complessa e interdipendente tra le sue parti costitutive. Un'ulteriore critica si rif\u00e0 sull'assente fondamento empirico della sua teoria, la quale \u00e8 soltanto basata su considerazioni non verificate sperimentalmente. L'altra opera principale dell'autore \u00e8 \"Verso una psicologia dell'essere\", pubblicata nel 1962."}
{"id": "229010", "revid": "1627355", "url": "https://it.wikipedia.org/wiki?curid=229010", "title": "Guerra dei sei giorni", "text": "La guerra dei sei giorni (ebraico: \u05de\u05dc\u05d7\u05de\u05ea \u05e9\u05e9\u05ea \u05d4\u05d9\u05de\u05d9\u05dd, \"Milhemet Sheshet Ha Yamim\"; arabo: \u0627\u0644\u0646\u0643\u0633\u0629, \"al-Naksa\", \u00abla sconfitta\u00bb, o \u062d\u0631\u0628 1967, \"\u1e24arb 1967\", \"guerra del 1967\"; 5-10 giugno 1967) fu un conflitto facente parte dei conflitti arabo-israeliani che vide contrapposti Israele e le nazioni confinanti Egitto, Siria e Giordania. Anche per via dell'effetto sorpresa, la guerra si tramut\u00f2 in una netta vittoria israeliana nonostante la superiorit\u00e0 numerica dei difensori arabi.\nAl termine del conflitto Israele aveva conquistato la penisola del Sinai e la Striscia di Gaza all'Egitto, la Cisgiordania e Gerusalemme Est alla Giordania e le alture del Golan alla Siria. L'esito della guerra, la condizione giuridica dei territori occupati e il relativo problema dei rifugiati influenzano pesantemente ancora oggi la situazione geopolitica del Medio oriente.\nIl contesto storico.\nDopo la crisi di Suez del 1956, l'Egitto accett\u00f2 il dislocamento di una forza di emergenza delle Nazioni Unite (la Forza di emergenza delle Nazioni Unite, UNEF) nel Sinai, con lo scopo di garantire che tutte le parti in causa rispettassero l'Armistizio di Rodi (1949). Negli anni successivi vi furono numerosi scontri di frontiera minori tra Israele e i suoi vicini arabi, in particolare la Siria. All'inizio del novembre 1966, la Siria firm\u00f2 un trattato di mutua difesa con l'Egitto. Poco dopo, Israele attacc\u00f2 la citt\u00e0 di al-Samu, nella Cisgiordania occupata dalla Giordania, e le unit\u00e0 giordane che le affrontarono furono rapidamente sconfitte. Re Hussein di Giordania critic\u00f2 il presidente egiziano Gamal Abd el-Nasser per non essere venuto in aiuto della Giordania e di \u00abnascondersi dietro le gonne dell'UNEF\u00bb.\nNel maggio 1967, Nasser ricevette rapporti dall'Unione Sovietica secondo i quali Israele stava ammassando truppe al confine siriano; Nasser cominci\u00f2 ad ammassare truppe nella Penisola del Sinai, lungo il confine israeliano (16 maggio), espulse la forza UNEF da Gaza e dal Sinai (19 maggio) e occup\u00f2 le posizioni dell'UNEF a Sharm el-Sheikh, sugli stretti di Tiran. Israele ripet\u00e9 le dichiarazioni fatte nel 1957, secondo le quali una chiusura degli stretti sarebbe stato considerato un atto di guerra o comunque una giustificazione per la guerra. Nasser dichiar\u00f2 gli Stretti chiusi alle navi israeliane il 22-23 maggio. Il 30 maggio, la Giordania e l'Egitto firmarono un patto di mutua difesa. Il giorno successivo, dietro invito giordano, l'esercito iracheno cominci\u00f2 a schierare truppe e unit\u00e0 corazzate in Giordania, con un successivo rinforzo di un contingente egiziano. Il 1\u00ba giugno, Israele form\u00f2 un governo di unit\u00e0 nazionale e il 4 giugno fu presa la decisione di aprire le ostilit\u00e0. Il mattino successivo, Israele lanci\u00f2 l'Operazione Focus, un attacco aereo a sorpresa a larga scala, che sanc\u00ec l'inizio della Guerra dei sei giorni.\nIsraele complet\u00f2 l'offensiva aerea nei primi due giorni, poi port\u00f2 a termine tre vittoriose campagne terrestri. L'attacco aereo colse gli aerei egiziani ancora a terra, paralizzando le forze aeree egiziane, siriane e irachene e, distruggendo l'aeronautica militare giordana, stabil\u00ec rapidamente la supremazia aerea, che acceler\u00f2 le successive vittorie terrestri.\nLa campagna terrestre del Sinai dur\u00f2 dal 5 all'8 giugno e sfond\u00f2 le difese egiziane, bloccandone la fuga, imponendo gravi perdite e causando l'accettazione incondizionata del \"cessate il fuoco\" il 9 giugno. Dal 5 al 7 giugno, Israele occup\u00f2 Gerusalemme, Hebron e l'intera Cisgiordania. La battaglia contro la Siria per le strategiche Alture del Golan dur\u00f2 dal 9 al 10 giugno.\nAvvenimenti prodromici.\nLe dinamiche che portarono allo scoppio della guerra furono un complesso intreccio di errori di calcolo di entrambe le parti. Nonostante fossero passati pi\u00f9 di undici anni dalla fine della crisi di Suez, le rivalit\u00e0 tra Israele e i suoi vicini non si erano mai placate. L'Egitto, pur essendo uscito sconfitto dalle forze anglo-francesi sul vero e proprio fronte del canale di Suez, era riuscito in tale occasione a uscire vittorioso sul piano politico, anche grazie all'appoggio che aveva ricevuto dall'Unione Sovietica e dagli Stati Uniti.\nInoltre, in seguito a pressioni internazionali, l'esercito israeliano si era ritirato dalla penisola del Sinai dopo aver occupato, in violazione del cessate il fuoco imposto dall'ONU, l'area della cittadina di Eilat, affacciandosi cos\u00ec sul Golfo di Aqaba. Ci\u00f2 fece supporre a Stati Uniti e Francia che l'Egitto fosse disposto a cessare le proprie ostilit\u00e0 nei confronti di Israele e che di conseguenza mettesse fine anche al sostegno dei guerriglieri palestinesi.\nGli attriti tra Israele ed Egitto continuarono invece a persistere, anche se grazie alle truppe ONU schierate nel territorio del Sinai a partire dal 1957 le rivalit\u00e0 tra Egitto e Israele sembrarono essere state almeno in parte contenute. Questa calma \"obbligata\" spinse quindi il governo egiziano a valutare la possibilit\u00e0 di riaprire gli Stretti di Tiran al transito di navi mercantili israeliane.\nTuttavia una serie di avvenimenti a partire dal 1964, fece ritenere a Israele che la situazione geopolitica definitasi nella regione dopo la crisi di Suez fosse a rischio. La rinascita politica palestinese, con la creazione dell'OLP nel 1964, le prime operazioni militari dell'organizzazione guerrigliera palestinese al-Fath e la salita al potere nel 1963 a Damasco dell'ala sinistra del partito Ba'th, favorevole alla guerra rivoluzionaria e al pieno sostegno dei fedayyin, spinse Israele a rivedere la propria posizione politica. Questi eventi contribuirono a convincere gli israeliani della necessit\u00e0 di portare avanti una strategia offensiva in modo da prevenire un attacco a sorpresa da parte dei paesi arabi.\nAltro punto di attrito che increment\u00f2 le tensioni tra Israele e i paesi arabi fu il Headwater Diversion Plan di Siria e Giordania, che prevedeva la costruzione di una diga lungo il fiume Giordano per deviare il corso di quest'ultimo prima del suo sfociare nel mare di Galilea. Tale progetto aveva lo scopo di sottrarre allo Stato di Israele la maggior parte delle risorse idriche, rendendo di fatto vani tutti i tentativi intrapresi l'anno prima di rendere fertili molte delle zone aride di Israele.\nL'atteggiamento israeliano, che si concretizz\u00f2 tra la fine del 1966 e la primavera del 1967 in raid sulla Cisgiordania e la Siria, spinse l'Egitto a reagire e a prendere l'iniziativa nel progetto, mai accantonato, di ristabilire l'assetto precedente alla crisi di Suez del 1956. Il 14 maggio 1967 l'esercito egiziano dispose quindi le proprie forze sul Sinai, e ottenne dall'ONU il ritiro delle truppe di pace dalla Penisola e dalla Striscia di Gaza. Di conseguenza Israele perse una delle principali conquiste politiche del 1956 e il 22 maggio infine l'Egitto chiuse gli Stretti di Tiran, passo che gli israeliani avevano preannunciato di considerare \"casus belli\". Nasser era quindi pronto, almeno a parole, ad affrontare una guerra ma decisamente sottostimava la potenza militare di Israele, a cui per agire mancava invece solo l'appoggio politico dell'Occidente. Questo aspetto era in effetti delicato, poich\u00e9 nel 1956 gli Stati Uniti, temendo un rapido espandersi del conflitto, si erano adoperati per mantenere lo \"status quo\".\nNei giorni successivi Nasser intensific\u00f2 la sua propaganda antisraeliana, che condizion\u00f2 molto l'opinione pubblica occidentale. L'attivit\u00e0 di propaganda egiziana mirava a costituire un blocco sempre pi\u00f9 ampio di paesi arabi \"progressisti\" nell'azione antisraeliana, includendo in prospettiva perfino l'Arabia Saudita, isolando l'Iran \"conservatore\" e filoccidentale. In questo modo il contrasto tese a uscire dalla dimensione regionale e a delinearsi come una partita che decideva l'influenza sull'area vicinorientale (e le sue risorse petrolifere) dei due blocchi occidentale e sovietico. L'URSS, infatti, appoggiava da tempo l'Egitto, anche se faceva pressione su Nasser affinch\u00e9 agisse con prudenza e non scatenasse le ostilit\u00e0. D'altronde le ipotesi di mediazione da parte di Stati Uniti e Regno Unito, che puntavano sulla riapertura degli Stretti di Tiran, si scontravano con la linea dura del Cairo.\nIl 1\u00ba giugno il presidente israeliano Eshkol cedette alle pressioni del comando militare (l'allora generale Ariel Sharon aveva addirittura ipotizzato verbalmente un colpo di Stato militare in caso di esitazione governativa) e form\u00f2 un governo di unit\u00e0 nazionale. Gli Stati Uniti a questo punto autorizzarono tacitamente un'iniziativa militare di Israele. La mobilitazione degli eserciti arabi e il divieto di navigazione degli Stretti di Tiran da parte egiziana furono per\u00f2 le vere cause del timore dell'establishment israeliano di un possibile imminente attacco da parte egiziana.\nIl conflitto.\n5 giugno.\nIl 5 giugno 1967, alle 7:45 del mattino, l'aviazione israeliana lanci\u00f2 un attacco a sorpresa contro l'aviazione egiziana, annientandola quasi completamente a terra (Operazione Focus). Dei 420 aerei da combattimento di costruzione sovietica a disposizione quel giorno, 286 vennero distrutti dopo le due ondate di attacco, e insieme con loro vennero rese inutilizzabili le piste di decollo, lasciando praticamente le forze armate egiziane senza copertura aerea. Nelle ore successive la stessa sorte (ma senza il fattore sorpresa) tocc\u00f2 all'aviazione siriana, che se pure non poteva vantare il numero di velivoli egiziani, disponeva di aerei di ultima generazione. Inoltre, non appena terminato il primo attacco aereo contro l'Egitto, Israele diede il via alle operazioni di terra (Operazione Lenzuolo Rosso), entrando nella striscia di Gaza e successivamente nella penisola del Sinai.\nSul fronte giordano intanto, le prime ore del 5 giugno furono ambigue poich\u00e9 Israele contava sulla neutralit\u00e0 di re Hussein che era stato ammonito a pi\u00f9 riprese in tal senso, anche per il tramite degli Stati Uniti, tradizionali alleati di entrambi i paesi. Di conseguenza Israele non aveva intrapreso azioni contro i giordani o schierato reparti al confine. Tuttavia la Giordania aveva firmato un Trattato di Mutua Difesa con l'Egitto appena il 30 maggio, e le notizie diffuse dalla propaganda egiziana (che parlavano di travolgenti successi della loro aviazione e dell'esercito) convinsero re Hussein ad attaccare. Dalle 10 del mattino i cannoni giordani cominciarono a bombardare Gerusalemme Ovest e Tel Aviv, mentre i 24 Hawker Hunter in dotazione attaccarono 3 campi di aviazione israeliani, ma senza grandi risultati. La reazione israeliana non si fece attendere: per prima cosa l'aviazione distrusse i campi di atterraggio di Mafraq e Amman e quindi, con una seconda missione, la totalit\u00e0 dei modernissimi Hawker giordanici. Nel corso del pomeriggio le brigate corazzate israeliane contrattaccarono a Gerusalemme e a Jenin, entrando quindi in Cisgiordania per la prima volta dal 1948.\n6 e 7 giugno.\nSul fronte del Sinai e di Gaza, il pomeriggio del giorno precedente aveva gi\u00e0 visto una serie di successi israeliani con la conquista di importanti posizioni e roccaforti egiziane. A partire dal 6 giugno divisioni corazzate israeliane al comando del generale Israel Tal, del generale Ariel Sharon e del generale Avraham Yoffe, cominciarono ad avanzare su tutto il fronte Ovest e nel deserto del Sinai attaccando le posizioni fortificate di al-\u02bfArish, Abu Ageila e Jabal Libni. Grazie alla netta superiorit\u00e0 delle forze blindate israeliane, sia nel coordinamento sia nell'armamento, esse furono in grado di sconfiggere l'esercito egiziano numericamente superiore. La divisione corazzata del generale Tal avanz\u00f2 rapidamente verso al-\u02bfArish attraverso il passo di Jiradi; l'avanguardia super\u00f2 di sorpresa il valico ma venne subito isolata da un contrattacco egiziano che rioccup\u00f2 rapidamente il passo. Il generale Tal quindi fece intervenire la 7\u00aa Brigata corazzata \"Saar mi-Golan\" del colonnello Shmuel Gonen che attacc\u00f2 con i carri armati, sconfisse i difensori egiziani, attravers\u00f2 il passo di Jiradi e si ricongiunse con le avanguardie che erano rimaste tagliate fuori.\nDopo questa difficile fase di combattimenti, il colonnello Gonen prosegu\u00ec subito verso al-\u02bfArish che venne raggiunta e conquistata dopo violenti combattimenti la mattina del 6 giugno. La divisione del generale Tal sbaragli\u00f2 le unit\u00e0 corazzate egiziane a Bir Lahfan e prosegu\u00ec facilmente lungo la strada costiera.\nDopo la caduta di Abu Ageila il feldmaresciallo e Comandante Supremo egiziano Abd al-Hakim Amer, preso dal panico, ordin\u00f2 a tutte le forze armate di ritirarsi dietro al canale di Suez: questa decisione lasci\u00f2 di fatto l'iniziativa alle forze armate israeliane, che attaccarono in modo massiccio le colonne egiziane in fase di ritirata.\nSul fronte giordano, il 6 giugno, si vide l'accerchiamento di Gerusalemme con azioni combinate della fanteria da Sud e dei paracadutisti da Nord. Gli Israeliani rimasero inizialmente fuori dalle mura per evitare danni alla citt\u00e0. Nel resto della Cisgiordania ci furono aspri combattimenti tra reparti corazzati, che videro alterni successi israeliani e giordani, almeno sino a quando non sopravvenne l'aviazione israeliana con raid micidiali e decisivi. Israele avanz\u00f2 quindi a Jenin, Tulkarem, Qalqiya e Ramallah. Il giorno 7 giugno vide il consolidamento e l'apparire di una netta vittoria israeliana su tutti i fronti. La superiorit\u00e0 aerea di Israele stava convincendo i Giordani a ripiegare e a richiedere al governo israeliano trattative segrete per un cessate il fuoco. A Gerusalemme l'esercito israeliano ruppe gli indugi ed entr\u00f2 nella Citt\u00e0 Vecchia, che venne presa entro sera evitando distruzioni eccessive. Grande fu la gioia dei soldati israeliani nel prendere possesso del Muro del Pianto, un risultato non preventivato a inizio conflitto.\nNel Sinai e lungo la Costa, pur continuando a inseguire e combattere le brigate egiziane in ritirata, gli Israeliani si spinsero anche oltre raggiungendo i passi Giddi e Mitla non lontani dal canale, sbarrando quindi la strada al nemico in rotta.\nSul fronte siriano, accanto a scaramucce minori e timidi tentativi da parte della Siria di avanzare con forze di terra, si erano verificati soltanto bombardamenti degli insediamenti israeliani di confine coi cannoni situati sulle alture del Golan. Evento che era del resto una costante degli ultimi anni, segnati da una sequenza di vicendevoli provocazioni e rappresaglie. A partire dal 7 giugno l'aeronautica israeliana cominci\u00f2 a bombardare ripetutamente il Golan fiaccando le difese siriane.\nIl 7 giugno Israele consolida la propria posizione sui territori appena conquistati e vince le nuove battaglie ingaggiate contro i nemici gi\u00e0 in rotta praticamente su tutti i fronti.\n8 giugno.\nAll'alba dell'8 si svolse una delle pi\u00f9 cruente battaglie della storia e del conflitto israelo-arabo: le brigate egiziane in ritirata giunsero ai passi di Giddi e Mitla trovandoli sbarrati dalle forze di Israele in attesa. Segu\u00ec una vera e propria carneficina con la distruzione o la cattura della maggior parte delle unit\u00e0 egiziane, uomini, carri, veicoli e cannoni. Molti soldati errarono persi per il deserto e morirono di fame e di sete. Negli anni successivi Israele fu accusato da parte araba della fucilazione di prigionieri.\nNel frattempo, entro mezzogiorno, paracadutisti israeliani avevano preso il controllo di Sharm el-Sheikh e riaperti gli Stretti di Tiran, la cui chiusura era stata una delle cause del conflitto.\nPer evitare una disfatta ancora peggiore, ovvero la conquista del Canale di Suez e l'invasione della sponda ovest da parte di Israele, non restava a Nasser che una strada: accettare la richiesta ONU di cessate il fuoco, decisione trasmessa al Consiglio di sicurezza la sera dell'8.\nQuella sera stessa il Governo israeliano discusse se avviare la conquista del Golan, un'operazione gi\u00e0 pronta da tempo sul piano militare, ma vi furono gravi contrasti sia per timore di ingenti perdite che di un intervento sovietico.\nSempre l'8 giugno ebbe anche luogo uno degli eventi pi\u00f9 importanti della guerra dei sei giorni, che coinvolse le forze armate di un paese che fino a quel momento si erano tenute al di fuori di questo conflitto. Nel corso del pomeriggio dell'8 giugno i caccia israeliani attaccarono la nave spia americana USS Liberty, uccidendo 34 membri dell'equipaggio e rischiando di causare un conflitto a livello diplomatico tra Stati Uniti e Israele.\n9 giugno.\nEssendo ormai sopraggiunto il cessate il fuoco con Giordania ed Egitto, la guerra avrebbe potuto considerarsi terminata. Alle 3 del mattino la Siria ader\u00ec anch'essa al cessate il fuoco, ma il Ministro della Difesa Israeliano Moshe Dayan decise di approfittare della situazione politico-strategica, e diede di sua iniziativa il via all'offensiva sul Golan.\nPrima le alture furono pesantemente bombardate dall'aviazione e dall'artiglieria, quindi tocc\u00f2 alle brigate corazzate di intervenire. Nonostante le difficolt\u00e0 e le ingenti perdite le forze dello Tsahal riuscirono a conquistare le alture. L'aviazione siriana, che nel frattempo aveva perso due terzi dei suoi velivoli, non riusc\u00ec a fornire alcun supporto alle brigate a difesa delle fortificazioni, scompigliate dai bombardamenti israeliani ed a corto di ufficiali. Tra la sera del 9 e la mattina del 10 il Golan rimase in mano israeliana mentre l'esercito siriano si ritirava verso Damasco, perdendo gran parte dei suoi armamenti. Pertanto; Israele chiuse le ostilit\u00e0 avendo ottenuto una vittoria netta su tutti i fronti.\n10 giugno.\nIl 10 giugno le ostilit\u00e0 cessarono, e Israele vide la propria estensione geografica quadruplicata, portando a proprio favore la situazione politica in Vicino Oriente, con effetti anche nei rapporti internazionali tra le grandi potenze.\nConseguenze.\nIn 130 ore di guerra, Israele cambi\u00f2 il volto del Medio Oriente e pass\u00f2 da a : la Siria perse le alture del Golan, l'Egitto la striscia di Gaza che occupava dal 1948 e la penisola del Sinai fino al canale di Suez, mentre la Giordania dovette cedere l'insieme delle sue conquiste del territorio palestinese ottenute nel 1948. L'annessione di Gerusalemme venne ratificata all'indomani del conflitto, indicando la volont\u00e0 d'Israele di conservare in tutto o in parte le sue conquiste. Gli Stati Uniti, a differenza di quanto avvenne nel 1956, quando avevano preso le parti dello Stato ebraico, chiesero il ritiro senza condizioni dai territori che erano stati occupati.\nIsraele invece sperava di aprire, sullo scambio di territori, una porta alla pace ma i Paesi arabi si riunirono alla conferenza di Khartum e opposero un netto rifiuto. Fu trovato dalle grandi potenze un compromesso: la \"risoluzione 242\" delle Nazioni Unite che subordinava il ritiro israeliano dai Territori Occupati allo stabilirsi di una pace \"giusta e duratura\" e alla cessazione delle attivit\u00e0 terroristiche da parte dei palestinesi. Israele vi ader\u00ec, anche se malvolentieri, seguita da Nasser e da re Husayn di Giordania, mentre i palestinesi che avevano l'appoggio della Siria la rifiutarono.\nCi fu una certa incertezza nella risoluzione 242 (stilata in inglese e francese) che ha complicato le cose: la risoluzione pu\u00f2 essere tradotta come \"ritiro dai territori occupati\" (versione francese) o \"ritiro da territori occupati\" (versione inglese). Nel primo caso, \"dai\" sta a indicare tutti i territori occupati, nel secondo caso \"da\" sta a indicare almeno una parte dei territori. Su questa ambiguit\u00e0 hanno giocato i diplomatici di entrambe le parti. Subito dopo il cessate il fuoco i contendenti ricominciarono ad armarsi e nel 1969 Gamal Abd el-Nasser arm\u00f2 le milizie popolari e lanci\u00f2 una guerra di logoramento che dur\u00f2 un anno e registr\u00f2 molti morti.\nI contendenti rimasero fermi sulle loro posizioni e le diverse mediazioni non arrivarono a nulla. Cominci\u00f2 un nuovo esodo di palestinesi che andavano a ingrossare la massa di profughi del conflitto del 1948 (circa altrettanti profughi ebrei erano stati espulsi dai paesi arabi confinanti in seguito alla guerra dichiarata da Egitto, Siria, Libano e Iraq). I drusi che abitavano l'altopiano del Golan occupato da Israele il 9 giugno 1967, malgrado il cessate il fuoco con la Siria, presero la strada di Damasco e delle regioni meridionali del Gebel Druso, con le sue citt\u00e0 di Bosra e di As-Suwayda.\nNasser intanto, il 9 giugno, present\u00f2 le sue dimissioni, poi subito ritirate a seguito delle pressioni dell'opinione pubblica egiziana, ma il nasserismo e la relativa ideologia panaraba non sopravvissero alla sconfitta: la guerra dei sei giorni aveva rovesciato in modo decisivo la situazione mediorientale, con conseguenze di lungo periodo. Nella met\u00e0 degli anni settanta si costituir\u00e0 il \"fronte del rifiuto\", quando alcune organizzazioni del Fronte Popolare per la Liberazione della Palestina, capeggiate da George Habbash, abbandonarono l'Organizzazione per la Liberazione della Palestina per sostenere una linea di completo rifiuto del riconoscimento di Israele, in questo appoggiate dalla Libia di Gheddafi e dall'Iraq."}
{"id": "229011", "revid": "2912", "url": "https://it.wikipedia.org/wiki?curid=229011", "title": "Frou Frou", "text": ""}
{"id": "229012", "revid": "1543377", "url": "https://it.wikipedia.org/wiki?curid=229012", "title": "Interceptor", "text": "Interceptor (\"Mad Max\"), conosciuto anche come Mad Max - Interceptor, \u00e8 un film del 1979, diretto da George Miller, al suo debutto alla regia di un lungometraggio. \u00c8 il primo film della saga di \"Mad Max\".\nL'attore Mel Gibson, qui nella parte del protagonista Max Rockatansky, fu lanciato da questo film. La pellicola, malgrado il basso costo di produzione, riscosse un enorme successo mondiale, diventando la prima di una serie, seguito da: \"Interceptor - Il guerriero della strada\" (1981), \"Mad Max oltre la sfera del tuono\" (1985) e \"\" (2015).\nTrama.\nIn un'Australia distopica di un futuro non troppo lontano, le riserve di energia incominciano a scarseggiare. Le outback australiane sono popolate da piccole comunit\u00e0 che vivono relativamente in pace. Ci\u00f2 nonostante, le strade sono in bal\u00eca di criminali psicopatici, contrastati da una speciale \"task force\" della polizia federale australiana detta \"Main Force Patrol\", che cerca di mantenere la legge e l'ordine.\nIl folle teppista Crawford \"Nightrider\" Montazano ruba una \"V8 Interceptor\", la pi\u00f9 potente macchina della MFP, ma si schianta contro dei barili infiammabili e muore al termine di un inseguimento con l'agente scelto Max Rockatansky. La gang di motociclisti di cui faceva parte Nightrider, guidata da Bubba Zanetti e dallo spietato \"Toecutter\", giunge in citt\u00e0 per vendicare il compagno caduto, i membri, quindi, si mettono a devastare negozi e a stuprare giovani coppie. Nessuno osa farsi avanti per fermarli e vista l'inefficacia dei pochi giudici rimasti, il collega di Max Jim \"Goose\" Rains \u00e8 determinato a fare qualcosa. Goose diventa il bersaglio della gang e Toecutter, dopo averlo buttato fuori strada, ordina al suo pupillo Johnny di bruciarlo vivo.\nSconvolto da ci\u00f2 che \u00e8 successo al collega, Max decide di portare in vacanza la moglie Jessie e suo figlio infante per allontanarsi dal caso. Purtroppo Jessie viene pedinata dalla gang di Toecutter mentre si era allontanata dal marito, ma riesce a scappare mozzando accidentalmente la mano a uno dei motociclisti. Max tenta cos\u00ec di mettere Jessie al sicuro portandola alla casa della sua anziana amica May, ma i motociclisti li raggiungono. Uccidono il loro cane in una pineta facendo allontanare Max e nonostante May tenti di fermare i teppisti, Toecutter e la sua gang travolgono spietatamente Jessie, che viene gravemente ferita, e il figlio, che muore sul colpo.\nAssetato di vendetta, Max si rimette addosso la divisa da agente MFP e a bordo di una V8 Interceptor rubata dalla stazione MFP, che \u00e8 stata precedentemente migliorata con un motore molto pi\u00f9 potente, massacra cos\u00ec tutti i membri della gang facendoli schiantare. Si arriva cos\u00ec alla resa dei conti: nello scontro che segue Max viene ferito alla gamba sinistra ma riesce ad uccidere Bubba sparandogli in testa e a provocare la morte di Toecutter, facendolo travolgere e finire schiacciato da un camion in arrivo dalla corsia opposta.\nNel finale, Max trova Johnny mentre deruba un guidatore che ha appena ucciso e lo ammanetta al rottame che perde carburante per poi lasciargli la possibilit\u00e0 di amputarsi la gamba ammanettata se vuole salvarsi prima che il carburante prenda fuoco ed esploda. Johnny cos\u00ec salta in aria, mentre l'ex-poliziotto viaggia nel deserto sulla Interceptor verso un destino incerto in cui gi\u00e0 si intravede, come in una precognizione, l'apocalisse nucleare.\nProduzione.\nSviluppo.\nGeorge Miller, lavorando come medico in un pronto soccorso di Sydney, ebbe l'occasione di vedere dal vivo molti tipi di ferite e di morti violente, che vennero successivamente inserite nel film. Crescendo nel Queensland rurale aveva anche avuto l'occasione di assistere a numerosi incidenti stradali e da adolescente perse in vari incidenti tre dei suoi amici.\nDurante questo periodo, Miller incontr\u00f2 il regista esordiente Byron Kennedy durante un corso estivo di cinema nel 1971: dalla loro collaborazione nacque un cortometraggio, \"Violence in the Cinema, Part 1\", che fu mostrato in numerosi festival cinematografici ottenendo anche diversi premi. Otto anni dopo, il duo produsse \"Mad Max\", lavorando con lo sceneggiatore esordiente James McCausland (che appare in un breve cameo nel film).\nMiller voleva che \"Mad Max\" fosse \"un film muto ma gli altri produttori non volevano, cos\u00ec l'idea salt\u00f2. Vennero invece inserite scene frenetiche, come quelle dei film di Buster Keaton e Harold Lloyd, e una narrazione molto lineare. Il regista inoltre pens\u00f2 di ambientare la storia in un cupo futuro distopico, credendo in questo modo di rendere lo scenario violento del film pi\u00f9 credibile allo spettatore. McCausland aggiunse l'elemento della crisi energetica nel film, ricordandosi degli effetti della crisi energetica del 1973 sulle bande di motociclisti australiane:\nKennedy e Miller sottoposero il film a Graham Burke della Village Roadshow Pictures, che si dichiar\u00f2 entusiasta del progetto. Tuttavia gli altri produttori erano incerti se appoggiare Burke, poich\u00e9, a detta loro, non sarebbero riusciti a trovare i fondi per produrre la pellicola: secondo Kennedy, il problema fu che \"i produttori australiani facevano film artistici, e le altre corporazioni e commissioni non potevano che supportarli\".\nI due scrissero allora una presentazione del film in circa 40 pagine e la fecero circolare in lungo e in largo, fino ad ottenere la somma necessaria. Per fare ci\u00f2, Kennedy e Miller fecero anche tre mesi ininterrotti di chiamate d'urgenza per il pronto soccorso, con Kennedy che guidava l'auto, mentre Miller prestava aiuti medici sul retro. A detta di Miller, il budget alla fine ammontava a una cifra tra i 350.000 e 400.000 dollari, mentre altre fonti riportano un costo ridotto di circa 200.000 dollari, tanto da far considerare il film un film di seconda serie. Il fratello di George, Bill Miller, entr\u00f2 nel progetto come produttore associato.\nCast.\nMiller aveva pensato per il ruolo del protagonista ad un attore degli Stati Uniti, cos\u00ec da rendere la distribuzione del film \"pi\u00f9 ampia possibile\" e viaggi\u00f2 fino a Los Angeles, ma infine rinunci\u00f2 all'idea poich\u00e9 \"l'intero budget sarebbe stato utilizzato per pagare un qualsiasi attore statunitense degno di questo nome\". Venne deciso quindi di formare il cast con attori poco conosciuti. La prima scelta di Miller per il ruolo di Max era l'attore di origini irlandesi James Healey, che al momento era in cerca di un ingaggio. Dopo aver letto il copione, tuttavia Healey rifiut\u00f2 la parte, trovando i dialoghi del suo personaggio \"poco accattivanti\".\nIl direttore del casting Mitch Matthews cercava per il film giovani neo-diplomati al National Institute of Dramatic Art, specificando ai professori del NIDA di volere specificamente dei \"giovani ragazzi con i capelli a punta\". Mel Gibson, allora apparso solo nel film australiano del 1976 \"Summer City - Un'estate di fuoco\" capit\u00f2 quasi per caso nel ruolo del protagonista Max, dato che doveva solo accompagnare l'amico e compagno di corso di recitazione Steve Bisley all'audizione. Firm\u00f2 un contratto che prevedeva il pagamento alla buona riuscita del film, e lui accett\u00f2 convinto comunque nelle potenzialit\u00e0 della pellicola. Bisley ottenne invece la parte di Jim \"Goose\" Rains, amico del protagonista. Un'altra compagna di corso dei due, Judy Davis, dichiar\u00f2 in seguito di essersi presentata all'audizione e di essere stata scartata, ma Miller sment\u00ec, affermando che la ragazza fosse venuta alle audizioni per accompagnare Gibson e Bisley.\nMolti dei motociclisti presenti nel film erano davvero membri delle bande di motociclisti fuorilegge che popolavano le superstrade australiane; siccome il budget non permetteva spostamenti aerei, questi dovettero spostarsi a spese proprie da Sydney fino a Melbourne, luogo delle riprese. Tre dei membri del cast, Hugh Keays-Byrne, Roger Ward e Vincent Gil, avevano partecipato a \"Stone\", film di culto australiano su una banda di motociclisti, annoverato tra le fonti d'ispirazione di Miller.\nVeicoli.\nLa V8 Interceptor \u00e8 il veicolo speciale usato da Max per vendicarsi, l'auto presenta nel film una potenza di 600 cavalli. Costruita sulla base di una Ford Falcon XB GT Coup\u00e9 del '73, l'auto entra in scena per circa un quarto d'ora. Il suo compressore volumetrico, che le permetteva di essere veloce come un aeroplano, \u00e8 l'unico elemento di fantascienza vera e propria che si presenta nel film, bench\u00e9 molti veicoli dragster possano in realt\u00e0 essere anche pi\u00f9 potenti. La sua prima apparizione \u00e8 nel garage della Main Force Patrol. Successivamente, la macchina non viene pi\u00f9 menzionata o vista fino a quando Max la preleva illegalmente per compiere la vendetta. Alcune sequenze di azione paiono velocizzate per creare l'effetto della velocit\u00e0, ma in realt\u00e0 la macchina originale (con ben 300 cavalli di potenza) viaggiava davvero spedita. Nel film era guidata dallo stunt man australiano Grant Page, che riusc\u00ec a realizzare scene come il testacoda con successiva sgommata e l'inseguimento di Toecutter con la macchina che spunta alle spalle del biker come un rapace intento a catturare la preda. Nell'arco della storia, la V8 (nota anche come Pursuit Special) \u00e8 stata annoverata come una delle auto pi\u00f9 belle mai apparse in un film, e in Australia e altri paesi, fanno a gara per accaparrarsi una vecchia Ford Falcon o anche una Fairmont (stessa auto, con nome diverso) per realizzarne una replica. Bench\u00e9 la V8 sia stata realizzata per il film e quindi mai prodotta in serie, risulta essere la macchina australiana pi\u00f9 famosa al mondo. L'originale risiede al Cars of the Stars Museum, in Inghilterra, bench\u00e9 sia stata restaurata in maniera erronea in alcuni particolari (tra i tanti, ha i serbatoi di benzina del secondo film, ma la minigonna anteriore del primo), e quindi le caratteristiche della Interceptor usata nella pellicola sono reperibili solo in alcune repliche molto accurate.\nNel film vengono usati anche molti altri veicoli, tra i quali le auto della Main Force, di colore giallo con strisce blu e rosse. Quella di Max \u00e8 riconoscibile per una scritta \"Rockatansky The Dark One\" sul parafango anteriore, e si tratta di una Ford Falcon XB Sedan del '74, e risulta una Interceptor. Quella usata da Sarse e Scattle \u00e8 invece una Ford Falcon XA Sedan del '72, e viene annoverata come una Pursuit. L'auto Nera che usa Nightrider \u00e8 una Holden HQ LS Monaro e si trattava di una Pursuit Special a metano usata dalla Main Force e rubata dallo stesso Nightrider. Le motociclette usate dalla gang di Toecutter sono Kawasaki serie Z e Honda serie CB.\nRiprese.\nOriginariamente le riprese sarebbero dovute durare dieci settimane (sei settimane di riprese di prima unit\u00e0 e quattro di \"stunts\" e scene d'inseguimento automobilistico). Tuttavia, quattro giorni prima delle riprese, Rosie Bailey, scelta per il ruolo di Jessie Rockatansky, si infortun\u00f2 in un incidente in bicicletta. La produzione rimpiazz\u00f2 la Bailey con Joanne Samuel, ma questo caus\u00f2 un ritardo di due settimane.\nAlla fine, le riprese durarono sei settimane tra novembre e dicembre 1977, con altre sei settimane di riprese seconda unit\u00e0. Vi furono altre due settimane di riprese nel maggio 1978, per girare nuovamente alcuni \"stunts\". Miller descrisse l'esperienza delle riprese come puro \"guerrilla filmmaking\"; tra le altre cose, gli addetti alle riprese chiudevano le strade pubbliche scelte per girare senza permessi di sorta e non usavano walkie-talkie perch\u00e9 le loro frequenze coincidevano con quelle della polizia. Ciononostante, man mano che le riprese procedevano, la Victoria Police si interess\u00f2 alla produzione, aiutando la troupe a chiudere le strade e scortando le auto. Per via del basso budget a disposizione, tutte le uniformi della MFP presenti nel film furono realizzate in cloruro di polivinile, con le sole eccezioni riguardanti quelle indossate dalle controfigure di Bisley e Gibson.\nLe riprese si tennero principalmente a Melbourne e nei dintorni. La maggior parte delle scene di inseguimento automobilistico furono girate nei pressi della citt\u00e0 di Little River, Victoria. Le scene cittadine iniziali con la gang di Toecutter vennero girate nella vicina Clunes. Alcune scene furono girate a Stockton.\n\"Interceptor\" fu uno dei primi film australiani ad essere girato con l'utilizzo di lenti anamorfiche. Il desiderio di Miller di filmare con lenti anamorfiche gli fece cercare un set di obbiettivi grandangolari Todd-AO utilizzati da Sam Peckinpah per girare \"Getaway!\" (1972), che tuttavia erano per la maggior parte danneggiate. L'unico perfettamente integro era un 35mm, che Miller fin\u00ec per usare per filmare \"Interceptor\".\nPost-produzione.\nLa post-produzione del film avvenne nell'appartamento di un amico a Melbourne Nord, con Wilson e Kennedy che si occupavano del montaggio con una macchina per il montaggio video fatta in casa, ideata per loro dal padre ingegnere di Kennedy. Wilson e Kennedy si occuparono anche del montaggio sonoro. Anche Tony Patterson lavor\u00f2 come montatore per quattro settimane, ma dovette abbandonare il progetto perch\u00e9 in conflitto con l'impegno preso con il film \"Dimboola\". George Miller prese il suo posto assieme a Cliff Hayes, e i due lavorarono al montaggio per tre mesi. A Kennedy e Miller spett\u00f2 la decisione del \"final cut\", con il primo che \"lavorava sul sonoro nella sala da pranzo, mentre io [Miller] montavo la parte video in cucina.\" Roger Savage si occup\u00f2 del missaggio, utilizzando per la prima volta il timecode SMPTE in un film australiano.\nColonna sonora.\nLa colonna sonora di \"Interceptor\" fu realizzata dal compositore australiano Brian May. Il regista George Miller voleva una colonna sonora \"gotica, alla Bernard Herrmann\", e scelse May colpito dal suo lavoro nel film \"Patrick\". \"Nonostante il poco budget che avevamo a disposizione siamo andati avanti ed abbiamo lavorato a lungo\", comment\u00f2 May: \"\u00e8 stato meraviglioso lavorare con George; aveva numerose idee valide sul da farsi nonostante non fosse un musicista.\" Un album contenente la colonna sonora \u00e8 stato distribuito nel 1980 da Var\u00e8se Sarabande.\nDistribuzione.\n\"Interceptor\" venne distribuito in Australia da Roadshow Entertainment (ora Village Roadshow Pictures) il 12 aprile 1979.\nI diritti di trasmissione del film furono venduti oltreoceano per 1.8 milioni di dollari, e venne distribuito negli Stati Uniti dall'American International Pictures e dalla Warner Bros. nel resto del mondo.\nIn Italia venne distribuito dal 17 gennaio 1980 con il nome \"Interceptor\", sebbene la pellicola risultasse incentrata su Max pi\u00f9 che sulla sua auto. Siccome nel secondo film, \"Interceptor - Il guerriero della strada\", l'auto eponima viene distrutta, l'ultimo film venne proposto come \"Mad Max - Oltre la sfera del tuono\", unico titolo fedele all'originale della serie.\nAdattamento.\nIl film fu ampiamente alterato dai distributori statunitensi per renderlo pi\u00f9 appetibile al pubblico di casa, fatto che compromise buona parte della circolazione nel resto del mondo. In particolare fu totalmente ridoppiato da voci statunitensi, con variazioni di terminologia (vennero eliminate tutte le espressioni in \"slang\" australiano) e di toni. Nella versione italiana alcuni particolari vennero modificati, come i nomi delle pattuglie e dei membri della gang di motociclisti.\nLa versione audio originale venne riproposta in Nord America nel 2000, in occasione di un ritorno in sala della pellicola ad opera della Metro-Goldwyn-Mayer, allora detentrice dei diritti del film. Successivamente, tale traccia audio \u00e8 stata inclusa anche nelle edizioni home video del film.\nDivieti e censura.\nIl film fu proibito in Nuova Zelanda e Svezia; nella prima a causa della scena in cui Goose viene bruciato all'interno del suo veicolo, poich\u00e9 un fatto di cronaca simile, riguardante sempre uno scontro tra gang, si era recentemente verificato al momento della distribuzione del film. Il bando fu poi rimosso nel 1983 in seguito al successo del sequel, ed il film venne semplicemente vietato ai minori di 18 anni. Nel secondo caso, il bando dur\u00f2 fino al 2005.\nIl film in Italia fu vietato ai minori di 18 anni e sottoposto ad una forte censura; in particolare, risulta di difficile comprensione la scena finale, dove Johnny \"The Boy\" tenta di tagliarsi una gamba prima di - presumibilmente - morire nell'esplosione dell'auto a cui \u00e8 stato incatenato. Nella versione censurata, parte degli eventi \u00e8 rimossa rendendo la sequenza pi\u00f9 confusa e la questione della sopravvivenza del malvivente notevolmente pi\u00f9 aperta.\nIn Italia, sul piccolo schermo, \u00e8 stato trasmesso in forma censurata anche sui canali satellitari, a eccezione di Studio Universal, che lo propone in versione integrale.\nAccoglienza.\nIncassi.\nIl film fu un successo esorbitante; a fronte di un costo di produzione di 200-400.000 dollari, incass\u00f2 ben dollari al botteghino australiano e raggiunse in poco tempo il record d'incassi mondiale di oltre 100 milioni di dollari. Entr\u00f2 nel Guinness dei primati come il film con il minor costo con i migliori incassi, superato solo vent'anni dopo, nel 1999, da \"The Blair Witch Project - Il mistero della strega di Blair\".\nCritica.\nIl film divise la critica; in una recensione del 1979, il critico sociologico e produttore cinematografico australiano Phillip Adams fu molto duro con il film, definendo la sua carica emotiva \"degna del \"Mein Kampf\"\" e che sarebbe diventato \"il film preferito di stupratori, sadici, infanticidi ed aspiranti Charles Manson\". Oltreoceano, Tom Buckley del \"New York Times\" lo defin\u00ec \"brutto ed incoerente\". Al contrario, \"Variety\" apprezz\u00f2 il debutto alla regia di Miller.\n\"Interceptor\" vinse tre Australian Film Institute Awards nel 1979 (miglior montaggio, miglior sonoro, e miglior colonna sonora), venendo candidato per il miglior film, miglior regista, miglior sceneggiatura originale, e miglior attore non protagonista (Hugh Keays-Byrne). Il film vinse inoltre il premio speciale della giuria al Festival internazionale del film fantastico di Avoriaz.\nSull'aggregatore di recensioni online \"Rotten Tomatoes\" detiene un punteggio di 89% di recensioni positive. Il film \u00e8 stato incluso in diverse liste dei \"migliori film di tutti i tempi\" da parte di numerosi critici internazionali, tra cui il \"New York Times\", \"The Guardian\", i \"100 All-Time Favorite Movies\" di Taschen, e i \"1001 Movies You Must See Before You Die\".\nInfluenza culturale.\nNegli annali del cinema australiano, \"Mad Max\" \u00e8 il film di maggior successo di sempre, fatto che lo ha trasformato in elemento culturale, tanto che in Australia \u00e8 celebrato anche con ritrovi, feste e parate, nonch\u00e9 innumerevoli tributi.\nNel corso degli anni, la pellicola \u00e8 diventata subito un vero \"cult\" grazie anche all'uscita del secondo film della serie, \"Il guerriero della strada\", che presentava elementi ulteriori rispetto al primo, come il ritorno al medioevo barbarico, che avrebbero poi ispirato molte altre pellicole riguardanti un futuro apocalittico tra cui \"\" e \"Terminator\" e la serie di videogiochi di ruolo \"Fallout\", per le loro ambientazioni in scenari violenti e barbarici. Strettamente e direttamente debitore a Mad Max \u00e8 in particolare anche il celebre manga e anime \"Ken il guerriero\", la cui ambientazione e alcuni personaggi ricordano molto da vicino quelli del film di Miller.\nI film di Robert Harmon \"The Hitcher - La lunga strada della paura\" e \"Highwaymen - I banditi della strada\" sono notevolmente ispirati al film. In particolare, nell'ultimo caso, la trama vede il protagonista dare la caccia allo psicopatico che gli ha ucciso la moglie investendola, vendicandosi a bordo di un'auto, qui una Plymouth Barracuda potenziata. Anche il film del 2008 \"Death Race\", sebbene sia un remake del classico \"\" (1975), antecedente all'opera di Miller, contiene numerosi riferimenti e citazioni ai primi due film della serie nel design dei nemici e dei veicoli.\nVi sono poi alcuni film che, pur non riprendendo l'ambientazione di \"Interceptor\", ne sono comunque ispirati. In \"Saw - L'enigmista\", a uno dei protagonisti viene offerta l'ingannevole possibilit\u00e0 di salvarsi amputandosi il piede piuttosto che il perdere tempo a segare la solida catena che lo imprigiona, esattamente ci\u00f2 che Max propone a Johnny nel finale. Entrambi i creatori di \"Saw\", James Wan e Leigh Whannell, hanno dichiarato che tale scena \u00e8 stata la principale fonte di ispirazione dell'intera serie. In \"Top Gun\", il migliore amico del protagonista \u00e8 biondo e viene soprannominato \"Goose\", esattamente come il personaggio di Steve Bisley in \"Interceptor\". Inoltre, in entrambi i film, la morte di Goose \u00e8 uno dei motori che spinge il protagonista alla realizzazione del suo obiettivo.\nGibson grazie al successo del film divenne una star mondiale il cui volto veniva associato a quello del poliziotto Max Rockatansky.\nIl videoclip del singolo del 2001 dei Puretone \"Addicted to Bass\" ricalca l'inseguimento iniziale del film, con tanto di Pursuit Special e di due Falcon XB, dipinte con i colori della Main Force Patrol. Nel 2009, l'artista Shaun Gladwell ha esposto alla Biennale di Venezia il suo allestimento, \"MADDESTMAXIMVS\". Ispirato al film, era composto da diversi riferimenti artistici alla serie, compresa un videoarte che mostrava una replica scultorea della Pursuit Special. La popstar Ke$ha ha dichiarato di essersi ispirata ai costumi di \"Interceptor\" per il suo Get $leazy Tour del 2011."}
{"id": "229016", "revid": "478814", "url": "https://it.wikipedia.org/wiki?curid=229016", "title": "Mania (divinit\u00e0)", "text": "\u00c8 una divinit\u00e0 molteplice, personificava la Follia.\nNella mitologia romana era la dea della morte, era stata presa in prestito dalla mitologia etrusca. Insieme a Mantus governava il mondo dei morti. Spesso viene assimilata alle Erinni: infatti, come loro tormenta gli spiriti colpevoli e non d\u00e0 loro tregua.\nPausania ci informa che le era dedicato un santuario in Arcadia, tra Megalopoli e Messene.\n\u00c8 spesso associata alla dea Lissa della mitologia greca."}
{"id": "229024", "revid": "1983214", "url": "https://it.wikipedia.org/wiki?curid=229024", "title": "Mania (disambigua)", "text": ""}
{"id": "229026", "revid": "26630", "url": "https://it.wikipedia.org/wiki?curid=229026", "title": "Motore Diesel", "text": "Il motore Diesel, brevettato nel 1892 da Rudolf Diesel, \u00e8 un tipo di motore alternativo a combustione interna, alimentato a gasolio, che sfrutta il principio della compressione per ottenere l'accensione del combustibile e non l'azione delle candele d'accensione impiegate invece da un motore ad accensione comandata.\nStoria.\nEvoluzione tecnica.\nLa prima auto di serie spinta da un motore alimentato a gasolio fu la Mercedes-Benz 260D del 1936. Il motore Diesel era noto per\u00f2 gi\u00e0 da molto tempo, perch\u00e9 applicato su vasta scala in marina in impianti fissi ancor prima della guerra del 1914-18, e a partire dal 1927 su autocarri e autobus.\nIn prima fase si provvide (dato che la compressione del motore era limitata) al preriscaldamento del combustibile in modo che il combustibile preriscaldato si incendiasse sufficientemente anche con aria relativamente fredda.\nIl sistema a preriscaldamento si mostr\u00f2 piuttosto complesso ed inaffidabile, ed inoltre eccessivamente legato alla temperatura esterna.\nL'attenzione si concentr\u00f2, quindi, nello sviluppo di sistemi in grado di ottenere le stesse condizioni di riscaldamento in modo sovrabbondante, e quindi sicuro, direttamente mediante la compressione preventiva dell'aria. La combustione \u00e8 preceduta dalla vaporizzazione e innesco del combustibile immerso in aria arroventata.\nIl riscaldamento dell'aria \u00e8 ottenuto con l'aumento della sua compressione, riducendo il volume (cio\u00e8 le dimensioni) della camera di combustione, in modo che lo spazio rimanente all'aria nel fine corsa superiore sia il minore possibile, ed inoltre con l'adozione di motori \"sottoquadri\", cio\u00e8 dove i pistoni avevano una corsa maggiore dell'alesaggio.\nL'elevato lavoro di compressione (doppio rispetto ai motori a benzina) rese pi\u00f9 \"ruvido\" il funzionamento del motore e violentemente smorzata la rotazione dello stesso.\nOccorreva poi, nell'aria maggiormente compressa, giungere ad iniettare la miscela.\nLe varie case motoristiche, nel tempo, hanno ideato sistemi diversi.\nIl primo sostanziale risultato di rendere sufficientemente efficace e stabile (con progresso uniforme) la fiammata di combustione fu ottenuta dalla casa motoristica americana Continental che stava studiando il modo di utilizzare il motore Diesel sugli aerei. Il sistema consisteva nel creare una cavit\u00e0 nella testata dove veniva costretta l'aria, e in quello spazio avveniva una migliore miscelazione di combustibile e di aria, vi era inoltre alloggiata una candeletta per aiutare la combustione.\nIl sistema fu poi utilizzato soprattutto dalla Caterpillar, per i suoi mezzi da lavoro e per mezzi militari.\nLa Caterpillar, che produceva prevalentemente motori di grandi dimensioni, per avere una combustione sempre pi\u00f9 regolare, ebbe l'idea di aumentare il numero degli iniettori (fino a tre) e quindi i punti di accensione, allo scopo di uniformare il procedere della combustione.\nLa necessit\u00e0 di lasciare un adeguato spazio di miscelazione e di inizio della combustione per ogni iniettore ridusse il rapporto di compressione.\nNegli anni ottanta la casa tedesca Volkswagen us\u00f2 il modo d'iniettare mediante compressori ad elevata pressione il gasolio nel vano di testata.\nNegli anni novanta si propose di eliminare le precamere e i vani di testata, creando invece un vano sulla testa del pistone.\nFurono poi utilizzate pompe di iniezione rotative della Bosch ad alta pressione, accoppiate con iniettori a getti multipli. \nPrecedendo la FIAT, la Perkins Engines utilizzando sistemi bilanciati fluidodinamici all'interno della camera di combustione riusc\u00ec a ottenere un sistema maggiormente soddisfacente di combustione a diversi regimi, senza complicare il sistema con dispositivi elettronici.\nLe pompe di iniezione rotative per\u00f2 presentavano il problema di un'incostante pressione di iniezione, dato che erano legate al regime di rotazione del motore stesso. Tale incostanza riduceva il rendimento e aumentava gli inquinanti a causa di una combustione incompleta. Si arriv\u00f2 cos\u00ec a un'idea semplice e molto efficace: immagazzinare in qualche modo il gasolio gi\u00e0 in pressione all'interno di un \"serbatoio\" che costituisse un accumulo di combustibile compresso ottenendo per la prima volta di sganciare il concetto di \"pressione\" da quello di \"portata\".\nLa Magneti Marelli brevett\u00f2 nel 1988 un sistema denominato Unijet, sostanzialmente un tubo (detto \"flauto\") comune a tutti i cilindri del motore, al cui interno il gasolio era tenuto a pressione costante (ed elevatissima) e che alimentava gli iniettori. Nacque cos\u00ec il \"common rail\" (inventato da Mario Ricco nel centro ricerche Fiat e poi industrializzato e prodotto dopo il 1994 dalla Bosch) che nelle sue successive evoluzioni ha reso possibile la progressiva riduzione delle cilindrate, grazie a una perfetta gestione dei fenomeni di combustione, possibile in passato solo su motori con cilindrate unitarie grandi. \nBosch fu in grado di sviluppare anche le successive evoluzioni di tale sistema, rendendolo sempre competitivo sul mercato. Quasi contemporaneamente, la casa tedesca Volkswagen, nel 2000, svilupp\u00f2 un sistema di iniezione diretta denominato iniettore pompa (PDE), rimpicciolendo ci\u00f2 che era al momento un sistema che riscuoteva molto successo su motori a gasolio di grossa cilindrata usati su trattori per autotrazione (MAN e Mach che equipaggia i trattori del gruppo Renault). Tale sistema presenta il vantaggio di fornire altissime pressioni di iniezione (oltre 2000 bar), anche a regimi bassissimi, permettendo un'ottima nebulizzazione del gasolio, a tutto vantaggio di una combustione uniforme. Il fatto negativo pi\u00f9 importante si present\u00f2 presto, ed era intrinseco nella progettazione del motore stesso. Mentre il sistema common rail era direttamente applicabile a tutti i preesistenti motori a gasolio senza che questi dovessero subire una riprogettazione, il sistema iniettore-pompa richiedeva una modifica progettuale per le testate dei motori, per permettere loro di alloggiare gli iniettori-pompa, relativamente grossi, che dovevano essere singolarmente azionati meccanicamente da alberi motori, o da camme.\nL'evoluzione finale del Common-Rail \u00e8 il sistema ad iniezioni multiple (o \"stratificate\"), tra i quali sono particolarmente celebri il Volkswagen TDI ed il \"multi jet\", inventato e brevettato da FIAT, che consiste semplicemente in un normale \"common rail\" il cui funzionamento \u00e8 frazionato in tante piccole iniezioni, che possono variare nel numero a seconda delle condizioni di necessit\u00e0 (da 2 a 9 iniezioni per ciclo).\nLe pluriniezioni sono rese necessarie dal fatto che il gasolio ha un alto potere calorifico. Tale fenomeno \u00e8 ci\u00f2 che ha reso fino a oggi il motore a gasolio un po' scorbutico e rumoroso (il classico TAC), che per\u00f2 suddivide il quantitativo di gasolio necessario in sempre pi\u00f9 piccole dosi iniettate a forti pressioni, facendo s\u00ec che la combustione sia quanto pi\u00f9 rotonda possibile. Le fasi sono suddivisibili in:\nFunzionamento.\nIl concetto di base del funzionamento del motore Diesel \u00e8 che quando un gas viene compresso, si riscalda. In questo motore viene utilizzata tale propriet\u00e0 comprimendo all'interno del cilindro la sola aria a valori elevati, tali per cui il combustibile iniettato (presso il punto morto superiore) si accende spontaneamente, in quanto l'aria presente nel cilindro durante la fase della compressione ha una temperatura superiore alla sua temperatura di accensione. Viene pertanto definito \"motore ad accensione spontanea\", in contrapposizione al motore ad accensione comandata, nel quale l'accensione \u00e8 innescata dalle candele.\nIn un motore Diesel con ciclo a quattro tempi l'aria viene immessa nel cilindro, richiamata dal movimento discendente del pistone e attraverso la valvola di aspirazione; quando il pistone risale tale aria \u00e8 compressa:\nin tale compressione, l'aria pu\u00f2 raggiungere valori di temperatura tra i 700 e i 900 gradi \u00b0C. \nPoco prima che il pistone raggiunga il \"punto morto superiore\", cio\u00e8 il punto di massima salita dello stesso, viene immesso per mezzo di un iniettore il combustibile nell'aria arroventata e compressa nello spazio residuo sopra il pistone; si ha quindi l'autoaccensione e poi la combustione della miscela aria combustibile, cui segue la fase di espansione che riporta il pistone verso il basso generando cos\u00ec la rotazione dell'albero motore; la spinta per tale rotazione costituisce l'erogazione di energia meccanica che \u00e8 lo scopo del motore stesso.\nInfine si ha la fase di scarico, in cui i gas combusti vengono espulsi dal cilindro attraverso l'apertura della valvola di scarico. \u00c8 anche costruito il motore Diesel con ciclo due tempi.\nIl funzionamento sopra riportato spiega alcune delle caratteristiche che differenziano il motore Diesel da quello a benzina. Per fronteggiare le forze che si creano durante l'intero processo il motore Diesel dovr\u00e0 avere un rapporto di compressione molto pi\u00f9 elevato di quello di un analogo motore a benzina. Questa necessit\u00e0 influenza anche il peso di un motore Diesel, che sar\u00e0 maggiore di quello di un motore a benzina di analoga cilindrata, in quanto le parti del motore dovranno essere costruite per resistere a stress pi\u00f9 elevati. D'altra parte, proprio per il suo funzionamento, il motore Diesel trae maggiori vantaggi dall'impiego di sistemi di sovralimentazione che effettuano una compressione dell'aria gi\u00e0 prima che questa entri nel cilindro.\nIn questo tipo di motori \u00e8 di fondamentale importanza la precisione del sistema di alimentazione ed in particolare della pompa del combustibile, che regola la quantit\u00e0 esatta di combustibile immessa nei cilindri, nonch\u00e9 il momento esatto dell'immissione stessa. Sulla base della quantit\u00e0 di combustibile immesso ad ogni regime di rotazione il motore fornisce pi\u00f9 o meno potenza in quanto l'aria da questo aspirata \u00e8 un valore costante che corrisponde sempre al massimo possibile (non esiste un carburatore). Nei motori Diesel, a differenza di quelli a benzina, non \u00e8 necessario gestire l'accensione con dispositivi esterni, \u00e8 lo stesso fatto della iniezione che direttamente agisce per l'\"accensione\" della miscela.\nLa potenza non \u00e8 direttamente basata sulla quantit\u00e0 di miscela aria-combustibile che \u00e8 immessa nel cilindro, ma solo sulla quantit\u00e0 di combustibile iniettato. Nei primi motori Diesel questo sistema di regolazione era di tipo meccanico con una serie di ingranaggi che prelevavano energia dal motore stesso. Il limite pi\u00f9 rilevante era dato dal fatto che l'immissione di combustibile era rigidamente collegata con il regime di rotazione del motore stesso, dato che la combustione \u00e8 un fatto fisico costante, a basse velocit\u00e0 di rotazione la combustione rischia di essere troppo anticipata rispetto al moto del pistone (che \u00e8 relativamente pi\u00f9 lento), mentre a velocit\u00e0 elevata il moto accelerato (veloce) del pistone combinato con la combustione fa risultare la combustione relativamente ritardata. \nIn una fase successiva, l'evoluzione delle pompe di iniezione ha permesso di migliorare il controllo dei tempi e delle quantit\u00e0 di gasolio iniettate, con l'implementazione di dispositivi di autoregolazione dell'anticipo dell'iniezione (ad esempio il variatore dell'anticipo dell'iniezione a masse centrifughe, tipico delle pompe di iniezione in linea).\nNei motori moderni l'immissione di combustibile \u00e8 invece regolata attraverso il ricorso all'elettronica. Si hanno quindi dei moduli di controllo elettronici (ECM \u2013 Electronic Control Module) o delle unit\u00e0 di controllo (ECU \u2013 Electronic Control Unit) che altro non sono che dei piccoli calcolatori montati sul motore. Questi ricevono i dati da una serie di sensori e li utilizzano per calibrare, secondo tabelle (dette anche \"mappe\") memorizzate nell'ECM/ECU, la quantit\u00e0 di combustibile da iniettare e (soprattutto) il tempo, inteso come momento esatto di immissione, in modo da ottenere sempre il valore ottimale, o il pi\u00f9 vicino a questo, per quel determinato regime di rotazione. \nIn questo modo si massimizza il rendimento del motore e se ne abbassano le emissioni. In questo caso il \"tempo\", misurato in gradi angolari di rotazione, assume un'importanza critica in quanto sia un ritardo che un anticipo rispetto al momento ottimale comportano dei problemi. Infatti se si anticipa troppo si ritroveranno nei gas di scarico valori rilevanti di ossidi di azoto (NOx) anche se il motore raggiunge un'efficienza maggiore dato che la combustione avviene ad una pressione pi\u00f9 alta. Un ritardo invece, a causa della combustione incompleta, produce \"particolato\" (polveri sottili) ovvero fumosit\u00e0 nera allo scarico. Non esiste un valore ottimale valido per tutti i motori ma ogni motore ne ha uno proprio.\nL'iniezione nei motori Diesel.\nDue sono oggi i tipi di iniezione dei motori Diesel: indiretta e diretta.\nIl primo tipo, quasi scomparso dai motori Diesel automobilistici di ultima generazione, era molto utilizzato per la sua semplicit\u00e0 dato che i primi pistoni erano a testa \"piatta\", per cui era facilitata la sistemazione dell'iniettore. Oggi invece si utilizzano pistoni dal disegno della testa pi\u00f9 complessa accoppiati al sistema di iniezione di tipo \"diretto\".\nIniezione indiretta.\nNell'iniezione indiretta il gasolio viene iniettato in una precamera di combustione che si trova sulla testata del motore.\nL'iniettore ha un solo foro di nebulizzazione del gasolio.\nLa pressione d'iniezione del gasolio \u00e8 di circa 150 bar.\nNella precamera c'\u00e8 una candeletta elettrica che serve a facilitare l'avviamento del motore.\nLa candeletta non riscalda l'aria, ma il gasolio e le pareti della precamera di combustione.\nCon questo sistema si rallenta il ritardo di accensione e si riduce il rumore emesso. Viene ridotto anche lo stress della combustione e quindi le pressioni sui singoli componenti.\nIniezione diretta.\nDiversi sono i sistemi di iniezione diretta impiegati sui motori Diesel. Per iniezione diretta si intende l'immissione del combustibile direttamente nella camera di combustione (senza precamera quindi). In questo caso il sistema di alimentazione deve operare a pressioni molto pi\u00f9 alte del sistema di iniezione indiretta (gli iniettori hanno tre o pi\u00f9 fori, di diametro pi\u00f9 piccolo) e sono stati eliminati alcuni di quei componenti che rendevano il motore Diesel particolarmente rumoroso. L'iniezione diretta ha avuto diverse interpretazioni, la pi\u00f9 famosa \u00e8 il sistema denominato common rail e multijet ma esiste anche il sistema ad Iniettore pompa. I primi motori Diesel ad iniezione diretta dotati di pompa rotativa sono ormai scomparsi in virt\u00f9 delle notevolmente superiori performance dei due sistemi sopracitati.\nTipi di motore Diesel.\nMotori Diesel a due tempi.\nI motori Diesel a due tempi sono di impiego prevalentemente industriale e navale, vengono installati su navi mercantili (portacontainer, bulk carrier, petroliere) in accoppiamento con un'elica a passo fisso.\nRispetto ai motori navali a 4 tempi, i motori a due tempi sono generalmente pi\u00f9 grandi e sviluppano potenze molto maggiori, con regimi di rotazione massimi di circa qualche centinaio di giri al minuto, inoltre hanno una notevole semplificazione costruttiva. Attualmente il motore pi\u00f9 grande del mondo \u00e8 il finlandese W\u00e4rtsil\u00e4 14RTFLEX96-C che \u00e8 il motore principale delle pi\u00f9 grandi navi portacontainer del mondo, prodotte dalla danese Maersk. Questo motore sviluppa una potenza di 82 MW e riesce a garantire una velocit\u00e0 di crociera di 25 nodi.\nComponenti del motore.\nMotore testacalda\nMotore non a testacalda\nPrincipio di funzionamento motore due tempi Diesel non a testacalda (unidirezionale).\nQuesto motore ha come caratteristica l'avere, al posto delle luci di scarico, una valvola a fungo sulla testata da dove vengono scaricati i prodotti della combustione, quindi si ha un migliore e maggiore controllo della fasi, riducendo le perdite d'aria fresca che altrimenti ci sarebbero con una luce di scarico. Inoltre, tale motore non necessita del riscaldamento della calotta, dato che l'aria riesce a essere maggiormente compressa.\nAttualmente questo risulta essere il tipo di motore diesel due tempi pi\u00f9 apprezzato, per via del suo maggiore rendimento termico.\nPrincipio di funzionamento motore due tempi Diesel testacalda.\nIl motore due tempi Diesel testacalda fu brevettato nel 1890 da Stuart e Binney e segue il principio di funzionamento del motore ciclo due tempi a benzina inventato nel 1879 da Dugald Clerk, quindi ovviamente utilizza come carburante, assieme al gasolio, anche l'olio combustibile.\nIl motore testacalda ha un carter di precompressione dove l'aria entra passando nelle feritoie delle valvole del carter quando il pistone va dal punto morto inferiore al punto morto superiore, cio\u00e8 quando nel carter di precompressione si crea una depressione, che permette quindi l'aspirazione dell'aria.\nL'aria passa dal carter di precompressione al cilindro attraverso i travasi quando il pistone scopre i travasi e quindi si trova nei pressi del PMI, finita tale fase con la chiusura delle luci di travaso e successivamente anche di scarico, si ha la compressione.\nIl ruolo fondamentale \u00e8 svolto sicuramente dalla calotta, cio\u00e8 quella parte della testata che, essendo riscaldata ad una temperatura che varia dai 400\u00a0\u00b0C ai 700\u00a0\u00b0C, permette assieme all'elevata temperatura dell'aria compressa che si trova nel cilindro la combustione del combustibile che viene iniettato nel cilindro anche con 180\u00b0 d'anticipo, cio\u00e8 180\u00b0 prima del punto morto superiore. Questi motori venivano montati soprattutto dai trattori.\nMotori Diesel a quattro tempi.\nI motori Diesel a quattro tempi sono quelli maggiormente diffusi nel campo automobilistico, ferroviario, nelle centrali di generazione Diesel-elettrica, nelle imbarcazioni da diporto e nelle navi da crociera, traghetti e piccole navi mercantili.\nPer quanto riguarda i tipi di motori si possono realizzare Diesel con qualunque configurazione di cilindri dato che i problemi ed i vantaggi di una determinata configurazione restano immutati, sia che si tratti di motori a ciclo Otto o di motori a ciclo Diesel. Nelle auto la configurazione pi\u00f9 diffusa \u00e8 quella a quattro cilindri in linea. Molti motori Diesel sono sovralimentati proprio per sfruttare i vantaggi che si hanno con questo tipo di motore. Infatti i motori a ciclo Otto per raggiungere lo stesso livello di rendimento, per le loro caratteristiche, devono avere una cilindrata (quindi dimensioni di motore) superiore a quella dei motori Diesel. Questo determina che a parit\u00e0 di cilindrata, il motore Diesel vanta una maggiore efficienza (oltre il 40%)"}
{"id": "229029", "revid": "599013", "url": "https://it.wikipedia.org/wiki?curid=229029", "title": "Pollone", "text": ""}
{"id": "229032", "revid": "1684799", "url": "https://it.wikipedia.org/wiki?curid=229032", "title": "Christian", "text": ""}
{"id": "229033", "revid": "125097911", "url": "https://it.wikipedia.org/wiki?curid=229033", "title": "I dolori del giovane Werther", "text": "I dolori del giovane Werther (pron. italiana ) \u00e8 un romanzo epistolare di Johann Wolfgang Goethe pubblicato nel 1774. Il \"Werther\" (come viene anche riduttivamente chiamato) appartiene all'et\u00e0 giovanile di Goethe ed \u00e8 considerato opera simbolo del movimento dello \"Sturm und Drang\", anticipando molti temi che saranno propri del romanticismo tedesco.\nIl romanzo \u00e8 composto da una serie di lettere che il protagonista invia al suo amico Guglielmo nel corso di 20 mesi (dal maggio 1771 fino alla fine di dicembre dell'anno successivo).\nTrama.\nLibro primo (4 maggio-10 settembre 1771).\nWerther, ragazzo ventenne proveniente da una buona famiglia e dotato di ottima cultura, con una particolare passione per il disegno e le opere classiche, si reca in campagna sia per sistemare alcune questioni familiari sia per dedicarsi all\"otium litterarum\" (ozio letterario); raggiunto il villaggio di Wahlheim, incomincia a fraternizzare con la comunit\u00e0 locale, e in occasione di un ballo incontra Charlotte, soprannominata Lotte, una ragazza del luogo dotata di bellezza e acume, ma gi\u00e0 promessa ad Albert, un giovane funzionario temporaneamente fuori citt\u00e0.\nWerther rimane presto stupito dalla grazia e dall'agilit\u00e0 di Lotte quando ha l'occasione di invitarla per un valzer. Nel corso dei giorni successivi scopre sempre pi\u00f9 chiaramente di essersene infatuato e approfondisce la confidenza sia con lei, sia con i suoi fratelli minori, che la ragazza accudisce con affetto materno, a causa delle prolungate assenze del padre. Bench\u00e9 Werther conoscesse sin dall'inizio la promessa di matrimonio di Lotte, \u00e8 solo al ritorno di Albert che incomincia ad accorgersi dell'impossibilit\u00e0 di coronare il crescente desiderio affettivo - sbocciato nel profondo del suo cuore - verso la ragazza. Nonostante ci\u00f2 riesce a instaurare un sincero rapporto di amicizia anche con Albert, sebbene la reciproca gentilezza venga talvolta ostacolata dalla netta differenza di personalit\u00e0: Werther di indole irrazionale e sognatrice mentre Albert \u00e8 un uomo pragmatico, al limite della freddezza, e con una minore apertura mentale.\nLa consapevolezza di non poter amare Lotte produce sconforto e continuo malumore, il che, combinato al suo carattere istintivo, lo porta a diverse ostentazioni della propria impulsivit\u00e0, dalle quali Lotte deduce lo stato di amarezza in cui versa il giovane. Werther a un certo punto, per liberare la sua mente dall'inerzia in cui \u00e8 precipitato a causa dell'irresolubile pena d'amore, decide di accettare l'offerta del caro amico Guglielmo (con cui fino a quel punto si \u00e8 sempre interamente confidato) e di abbandonare Wahlheim per recarsi in citt\u00e0 e cercar d'incominciare una carriera da diplomatico.\nLibro secondo (20 ottobre 1771-6 dicembre 1772).\nDopo poco la citt\u00e0 lo delude, a causa delle ipocrisie e dell'indifferenza tipiche dell'alta societ\u00e0 con la quale ha a che fare, intrattenendo superficiali quanto necessari rapporti sociali; sceglie quindi d'interrompere tale percorso. Tornato al villaggio, in seguito a un breve periodo di visite a un amico della nobilt\u00e0 locale, viene a sapere di pi\u00f9 di una disgrazia occorsa agli abitanti con cui aveva stretto rapporti di amicizia, ma anche del matrimonio tra Albert e Charlotte; l'evento ha il palese effetto di incrementare l'infelicit\u00e0 di Werther, che pi\u00f9 e pi\u00f9 volte nelle lettere all'amico Guglielmo si dichiara insoddisfatto della propria vita. Medita di interrompere la propria agonia, prima grazie a un vago progetto di entrare nell'esercito, poi col desiderio di togliersi la vita.\nCharlotte, a cui non sfuggono il dolore di Werther e il rapporto teso che lui ha con Albert, chiede ripetutamente al giovane di trasformare il loro rapporto in un sentimento di amore platonico e fraterno, un'autentica amicizia e nulla pi\u00f9, assicurando l'amico che ogni infelicit\u00e0 sarebbe scomparsa appena avesse conosciuto un'altra ragazza da amare. Werther, tuttavia, non riesce a liberarsi dall'ossessione per Lotte, tanto da baciarla contro la sua volont\u00e0, durante il loro ultimo incontro prima di Natale, in occasione dell'assenza di Albert. Pur forse ricambiando in segreto l'interesse di Werther, Lotte \u00e8 irrimediabilmente vincolata al marito e non ha altra scelta se non spingere l'amico a lasciare la sua dimora.\nL'editore al lettore (considerazioni ed estratti di lettere fino al 22 dicembre 1772).\nIl giorno dopo, al ritorno di Albert, arriva una richiesta scritta di Werther di prestargli le sue pistole, con la motivazione di viaggio da affrontare a breve; Albert acconsente ed \u00e8 Lotte stessa a porgerle, con mano tremante, al servo dell'amico. Il giovane tormentato, dopo aver ultimato i propri impegni, aver fatto un'ultima volta visita ai fratellini di Lotte e aver percorso l'ultima passeggiata in campagna, si ritira nella propria abitazione, dove congeda il proprio servo e finisce di scrivere la lettera d'addio a Lotte. A mezzanotte in punto, Werther si spara alla fronte con una delle pistole prestategli da Albert.\nIl mattino dopo, il servo entra nella sua stanza e lo trova sanguinante in fin di vita; viene chiamato un medico, mentre accorrono rapidamente amici e autorit\u00e0 locali. Dopo ore di agonia, Werther muore verso mezzogiorno. Nessun prete accompagna il suo corteo funebre, neppure Albert e Charlotte. Vi partecipano invece il padre di lei e i fratelli minori. Werther viene sepolto dagli artigiani locali undici ore dopo la morte in un luogo del villaggio a lui caro, in mezzo a due grandi tigli, come lui stesso ha espressamente richiesto nella sua lettera d'addio.\nPersonaggi.\nWerther.\nPer la stessa struttura del libro, tutto ruota intorno al protagonista: Werther non \u00e8 mai descritto esplicitamente, ma si crea una sua immagine piuttosto definita gi\u00e0 dalle lettere iniziali, ben prima dell'incontro con Charlotte, quasi la sua antitesi. Il giovane \u00e8 colto e raffinato, ma dimostra ben presto le due caratteristiche che gli impediranno di inserirsi veramente nella societ\u00e0: una decisa insofferenza verso le convenzioni sociali, limite dell'individuo, e una netta propensione a farsi rapire dai sentimenti in maniera assoluta, visione propria del preromanticismo germanico (\"Sturm und Drang\"), di cui il Werther \u00e8 la rappresentazione perfetta, come dir\u00e0 poi il Cesare Dominicj : Il Werther non \u00e8 solo il volto d'un giovine Goethe, ed i suoi occhi non solo ardono e brillano per Lotte, ma egli \u00e8 anche l'incarnazione letteraria \"trascendentale\", che guider\u00e0 per pi\u00f9 d'un secolo il mondo del romanticismo ed i poeti all'immortalit\u00e0 dell'amore... \"Difatti, forse, la fiamma, che arse il vate tedesco, non era l'amore, ma la consapevolezza che il suo riflesso letterario stesse ed avrebbe cambiato l'umanit\u00e0, restituendo il volto pi\u00f9 nobile alla passione d'amorosi stenti. Inoltre il Goethe ivi mostra, magistralmente e divinamente, come l'amore abbia per sorella la morte e per madre l'immortalit\u00e0 del ciel, poich\u00e9 nel suo intimo il protagonista avea gi\u00e0 perfettamente compreso che la passione che lo guidava, sebbene pi\u00f9 volte invochi l'intimit\u00e0 fisica..., non fosse carnale ma iperuranica, poich\u00e9 Iddio non avea concesso alla loro unione la durata d'un'esistenza, ma la lunghezza d'un bacio nella immortalit\u00e0\".\nWerther appare come un'anima innocente, che non per niente si trova a suo agio con i bambini, completamente avulsa dalla routine che invece in qualche modo \u00e8 percepibile in Albert e anche in Lotte. Werther non cerca una vita tranquilla, ma quella felicit\u00e0 totale che solo l'amore potrebbe dargli. Questo aspetto lo rende estremamente fragile, essendo in definitiva legato alle decisioni di qualcun altro, cui ha affidato la sua intera vita. Werther \u00e8 capace di amare e lo fa donando ogni attenzione e pensiero a Lotte, ma lei non pu\u00f2 ricambiare e lo costringe a uno stato di frustrazione continua, dalla quale neanche Werther riesce realisticamente a immaginare un'uscita serena.\nIl fatto che Werther non cerchi a tutti i costi di attirare Lotte a s\u00e9, dettaglio che pu\u00f2 colpire il lettore moderno, pu\u00f2 essere interpretato come estremo gesto d'amore. Egli sa che Lotte ha bisogno di tranquillit\u00e0 e di certezze, e non vuole essere un impedimento alla sua realizzazione. In questo si dimostra quindi molto lontano dal titanismo romantico, a cui si \u00e8 tentato di accomunarlo. Nonostante una buona consapevolezza di s\u00e9 e dei propri pregi emersi fin dall'inizio del libro, Werther non si ritiene un animo superiore inadatto a questo mondo, ma pi\u00f9 che altro riconosce la propria sconfitta, la propria nullit\u00e0 davanti a un sentimento totalizzante.\nCharlotte (Lotte).\nIl personaggio di Lotte \u00e8 delineato in due modi: per prima cosa sono presenti lunghe ed esplicite descrizioni di una donna bella, di statura non alta, aggraziata nei lineamenti, scura di capelli e di occhi, resa preziosa da una sensibilit\u00e0 rara, da un animo ingenuo, responsabile, intelligente, anticonformista e matura, tanto da aver saputo crescere i suoi fratellini dopo la morte della madre. L'altro mezzo attraverso cui traspare la figura di Lotte \u00e8 la descrizione degli altri personaggi.\nAlbert.\nAlbert rappresenta il ceto borghese, le sue convenzioni, la \"routine\", i luoghi comuni, la razionalit\u00e0, ma raramente \u00e8 descritto con toni negativi, anzi pi\u00f9 volte Werther dimostra la sua stima per un uomo saggio, calmo, fedele e orgoglioso della sua famiglia, che riesce a mostrarsi come un solido punto di riferimento per la moglie, tanto da rendersi indispensabile, nonostante alcune sue carenze dal punto di vista affettivo. Albert \u00e8 l'anti-eroe rappresentante del conformismo, un motivo pi\u00f9 volte ripreso dal successivo fenomeno letterario del Romanticismo: non si esalta per l'animo artista di Werther, non ne approva gli slanci emotivi, critica aspramente la visione del suicidio come atto di estrema libert\u00e0, e soprattutto non riesce a comprendere realmente il sentimento che lega Werther e la moglie.\nAnalisi.\nIl legame col Romanticismo.\n\"I dolori del giovane Werther\" \u00e8 da molti considerato come il punto pi\u00f9 alto, per quanto riguarda la prosa, della produzione dello \"Sturm und Drang\" (\"tempesta e impeto\"), cio\u00e8 di quel movimento letterario che si svilupp\u00f2 in Germania tra il 1770 e il 1785. Spesso c'\u00e8 la tendenza a ridurre lo \"Sturm und Drang\" a pre-romanticismo, configurando cos\u00ec una forte opposizione tra questo movimento e il razionalismo illuminista. In realt\u00e0, molti critici tendono ora a sottolineare una certa continuit\u00e0 di pensiero che attraverso lo \"Sturm und Drang\" lega Illuminismo e Romanticismo, che pu\u00f2 essere esemplificata anche attraverso \"I dolori del giovane Werther\". In primo luogo la figura-chiave di questo collegamento \u00e8 Rousseau, a cui si fanno diversi riferimenti, anche impliciti, nel testo. Rousseau appartiene all'Illuminismo in quanto anche in lui sono presenti un atteggiamento critico e riformatore nei confronti della societ\u00e0 contemporanea e dei suoi pregiudizi, il progetto di razionalizzazione e umanizzazione del mondo, la difesa della ragione naturale, il rifiuto delle religioni storiche e del loro sovraccarico dogmatico, l'importanza attribuita all'educazione e all'illuminazione delle menti, la teoria della perfettibilit\u00e0 dell'uomo. Ma ci\u00f2 che lo differenzia \u00e8 una \"critica\" alla ragione (che lo rende quindi precursore di Kant), che secondo Rousseau non pu\u00f2 annullare gli istinti e le passioni. Da qui nascono le teorie caratteristiche di Rousseau, tra cui quella del buon selvaggio in cui sostiene che originariamente l'uomo viveva in una condizione quasi idilliaca, perfettamente armonizzato con la natura e non oppresso dai meccanismi della societ\u00e0. Il Werther contiene dunque un preciso e rivoluzionario messaggio sociale, che forse gli anni trascorsi dalla sua composizione hanno reso pi\u00f9 sfumato e quindi spinto verso un'interpretazione esclusivamente romantica del libro. Infatti, dopo la pace di Vestfalia del 1648, la Germania era stata divisa in 350 stati, ognuno con la propria sovranit\u00e0, e gettata in uno stato di arretratezza storica e economica, dal quale la borghesia cerc\u00f2 rifugio appunto nella cultura. Questo tema era forse pi\u00f9 evidente nella prima stesura del libro (1774) in cui \u00e8 pi\u00f9 visibile come l'esperienza con l'ambasciatore e la successiva consapevolezza di non potersi davvero inserire nella societ\u00e0 abbiano influito sulle scelte finali di Werther. Rimane comunque un simbolo importante, cio\u00e8 la presenza sul tavolo di Werther, nell'ora decisiva del suicidio, della tragedia antitirannica di G. E. Lessing dal titolo \"Emilia Galotti\" (1772), che narra come i sudditi si liberino dai principi attraverso il suicidio. Il rifiuto del compromesso, la coerenza con s\u00e9 stessi, il vedere la sconfitta non tanto nella morte, ma nell'annientamento della societ\u00e0, pur presenti in Lessing, vengono ancora pi\u00f9 sottolineati da Goethe, che non si limita a mostrare il confronto con l'aristocrazia, ma anche tra individuo e societ\u00e0 borghese, rappresentando emblematicamente un'intera generazione di giovani che si opponevano con profonda sensibilit\u00e0 a una societ\u00e0 incapace di cambiare e rinnovarsi, opprimendone le energie creative.\nIl ruolo dell'Amore.\nL'altra anima del libro, quella pi\u00f9 immediata, \u00e8 l'Amore e la constatazione della potenza dell'istinto e del sentimento nell'uomo. Il sentimento, scoperto dagli illuministi come categoria spirituale a s\u00e9, irriducibile da un lato all'attivit\u00e0 conoscitiva, dall'altro all'attivit\u00e0 pratica, diventa per i Romantici la forza predominante nell'uomo. Sebbene il sentimento romantico sia qualcosa di pi\u00f9 profondo e intellettuale rispetto all'uso comune del termine, esso appare come un'ebbrezza indefinita di emozioni: viene ritenuto in grado di aprire a nuove vie della psiche e di risalire alle sorgenti primordiali dell'essere. Anzi, il sentimento appare talora come l'infinito stesso (manifestazione dell'insofferenza romantica verso i limiti e per l'aspirazione all'assoluto) e sempre come valore supremo. Il sentimento romantico \u00e8 accomunabile alla definizione di \"affinit\u00e0 elettive\" di cui Goethe stesso \u00e8 il coniatore del termine. \"Affinit\u00e0 elettive\" sta per affinit\u00e0 di anime e di intelletto. La sensazione che solamente la persona oggetto del nostro amore possa comprendere la nostra anima e il nostro cuore e anche la spiegazione che ne diamo intellettualmente. Ma Goethe non si ferma a decantare l'Amore: pi\u00f9 che altro ne osserva gli effetti sull'uomo, ne segue il mutamento e la capacit\u00e0 di essere sia motivo e stimolo di vita, sia rovina e sventura. Potremo sostenere che il \"Werther\" si configuri come celebrazione dell'Amore, inteso come la forza predominante dell'uomo, un sentimento che (nonostante tutto) merita di essere vissuto sino in fondo e che proprio per questo contraddistingue chi vive veramente.\nL'Amore di Werther \u00e8 qualcosa di non terreno, qualcosa di non facilmente comprensibile per la ragione umana: \u00e8 l'Amore che illumina di luce divina l'oggetto amato (Werther spesso descrive Lotte con termini religiosi), facendolo apparire un'angelica visione, impedendo di poter vedere o scorgere qualsiasi altra cosa; \u00e8 l'Amore che domina il corpo, invade la mente, cancella ogni volont\u00e0 e ogni aspetto ragionevole della vita; \u00e8 l'Amore che annulla la vita con una forza trascendente e distruttiva.\nIl concetto di natura.\nAltro elemento decisamente romantico \u00e8 la natura, che Johann Wolfgang Goethe recupera dalla concezione di Spinoza di cui condivide il panteismo, tanto da arrivare ad affermare che la natura e Dio sono tanto strettamente congiunti che la natura pu\u00f2 essere considerata come \"l'abito vivente della divinit\u00e0\". La natura quindi \u00e8 vivente, animata, considerata come una forza primordiale, conoscibile attraverso mille aspetti, tra cui anche la scienza. Ma \u00e8 anche il luogo in cui l'anima pu\u00f2 esprimersi liberamente, trovando sfogo per la propria malinconia, ispirazione per l'arte e comprensione.\nCos\u00ec in Werther il confronto tra il paesino e la societ\u00e0 \u00e8 sempre presente e Werther non pu\u00f2 non scegliere il primo; le descrizioni naturalistiche sono numerose e ricche di particolari e spesso Goethe crea un collegamento fra il paesaggio descritto e l'animo del personaggio. \nQuest'operazione \u00e8 facilitata anche dal fatto che:\n- le lettere del primo libro sono ambientate in primavera e in estate (la prima lettera \u00e8 del 4 maggio 1771) e quindi Goethe pu\u00f2 ricorrere a immagini colorate, dispiegate in grandi ambienti aperti, dominate dalla luce del sole; \n- nella seconda parte invece (che incomincia con una lettera del 20 ottobre 1771) anche la natura \u00e8 diventata pi\u00f9 ostica, pi\u00f9 cupa, pi\u00f9 tormentata: basti pensare alla conclusione della vita di Werther nella buia e triste camera, isolato da tutta la realt\u00e0, tutto dentro al suo dolore che neanche la natura pu\u00f2 lenire.\nL'opera va concepita anche in relazione alla complessa personalit\u00e0 del suo autore, Johann Wolfgang Goethe.\nIl \"Werther\" come specchio di un movimento culturale complesso.\nSebbene egli venga visto spesso come uno scrittore dello \"Sturm und Drang\" durante la giovent\u00f9 e del Neoclassicismo tedesco durante la maturit\u00e0, ci\u00f2 non \u00e8 completamente vero.\nNon va dimenticato che lo \"Sturm und Drang\" (che ancora portava in s\u00e9 forti influenze illuministe), il Neoclassicismo e, seppur ai suoi esordi, il Romanticismo si sono sovrapposti e influenzati - e anche criticati - fra loro in una misura abbastanza ampia, il che rende difficile l'incasellamento corretto di opere e autori dell'epoca.\nIl romanzo epistolare in questione \u00e8 una chiara espressione della complessit\u00e0 del suo creatore e del suo protagonista che si ritrova in un periodo di estrema insicurezza interiore.\nNel libro I la natura viene vista non solo come lo specchio della felicit\u00e0 del protagonista, ma, proprio per la sua descrizione durante le giornate di primavera ed estate, essa viene anche colta come quella forza capace di armonizzare gli elementi di quel Tutto di cui si compone, Tutto in cui rientrano anche gli umani sentimenti. Essa \u00e8 anche lo sfondo di rapporti sociali autentici fra Werther e l'altra gente. A questo proposito \u00e8 di ulteriore chiarimento il fatto che, durante il suo soggiorno nel paesino dominato dalla natura, Werther accenni molto poco se non molto di rado alla sua posizione sociale. La natura assume le caratteristiche di una \"forza armonizzante\" (eredit\u00e0 dell'Illuminismo) e di \"luogo utopico\" nel quale le gerarchie sociali non valgono (visione affine allo \"Sturm und Drang\").\nIn ultimo la visione della natura come qualcosa di \"organico\" e pressoch\u00e9 perfetto richiama alla mente la definizione che nel 1764 - dieci anni prima della pubblicazione del Werther - Winckelmann aveva scritto nella sua \"Storia dell'arte antica\": \u00abnobile semplicit\u00e0 e calma grandezza\u00bb riferendosi allo stretto legame tra Arte e Natura, della cui mimesi la prima doveva occuparsi. Non sono trascurabili neanche i riferimenti che Werther fa circa l'autore che sta leggendo: Omero (visione del Neoclassicismo).\nNel libro II la natura viene invece ad assumere molto pi\u00f9 fortemente la caratteristica di specchio interiore del protagonista, quasi come fosse un'emanazione o una creazione diretta dell'Io di Werther e delle sue sofferenze. Ci\u00f2 anticipa di venti anni la pubblicazione dei \"Fondamenti dell'intera dottrina della scienza\" (1794) di Fichte e le sue tesi riguardo al legame di creazione tra l'Io e il mondo che lo circonda. In questo momento Werther coglie la natura esprimersi in tutta la sua potenza devastatrice (basti pensare all'alluvione che colpisce l'amata valle, descritta nella lettera del 12 dicembre) e osserva al chiarore della luna una scena \u00abspaventosa e meravigliosa\u00bb. Tale esempio di sublime dinamico che suscita una sensazione discordante ed esprimibile quasi unicamente tramite il precedente ossimoro sarebbe tanto portatore di un'eco dell'opera \"Un'indagine filosofica sull'origine delle nostre idee di Bello e Sublime\" (1757) di Burke quanto precederebbe di sedici anni la pubblicazione della \"Critica del giudizio\" (1790) di Kant e le sue teorie sul \"sublime dinamico\" a differenza di quello \"matematico\".\nAncora, si tenga a mente l'affermazione della lettera del 12 ottobre: \nIl poema dei \"Canti di Ossian\" non pu\u00f2 essere ignorato, perch\u00e9 poco prima della conclusione - in quello che sar\u00e0 il loro ultimo incontro - Lotte e Werther leggeranno una parte delle traduzioni di questo libro fatte da Werther (in realt\u00e0 da Goethe stesso). Inoltre esso \u00e8 il simbolo di quella svolta culturale che port\u00f2 le generazioni dello \"Sturm und Drang\" prima e del Romanticismo di Heidelberg poi ad abbracciare una cultura del popolo, a ricercare le proprie origini in un periodo antico s\u00ec, ma non coincidente con quello dell'Antichit\u00e0 classica, a rifiutare anche il senso della serena grandezza, del ponderato, per addentrarsi nei meandri della psiche e dello spirito umano. Si pensi semplicemente al contrasto tra l'epica di Omero e quella dell'immaginario Ossian, ricca di pathos, come si pu\u00f2 leggere dalla stessa traduzione di Werther-Goethe.\nAnche il periodo in cui Werther si trova a servizio dell'ambasciatore ha le sue implicazioni. Durante tale periodo la sua condizione sociale viene pi\u00f9 volte ribadita. Non a caso il protagonista si trova lontano dalla natura in quella condizione di sudditanza alle gerarchie sociali imposte dall'uomo, condizione che ha cancellato la felicit\u00e0 che lo stato di natura gli garantiva (e questa \u00e8 grosso modo la concezione di Rousseau, che influenzer\u00e0 profondamente lo \"Sturm und Drang\").\nSecondo il germanista Marino Freschi, il \"Werther\" rappresenta la \"disperata ricerca della libert\u00e0\": esso incarna il percorso intellettuale di Goethe tra ermetismo, massoneria e il sopracitato spinozismo. La visione della natura che ne emerge non ha nulla a che fare con la visione naturalistica degli illuministi, n\u00e9 con le comunit\u00e0 protestanti pietistiche. Quella del \"Werther\" sarebbe la prima grande proposta di una visione della natura non pi\u00f9 ortodossamente cristiana, ma neanche di tipo razionalistico.\nSi potrebbero, volendo, persino scorgere i precedenti di quello che sar\u00e0 il nichilismo in situazioni quali l'incontro col pazzo, ove Werther confronta una felicit\u00e0 concessa a chi non \u00e8 ancora o non \u00e8 pi\u00f9 in grado di intendere e la sua situazione disperata, tanto che scrive: \nMa proprio al nichilismo e alla impossibilit\u00e0 di vedere realizzata la propria felicit\u00e0 ci sono due soluzioni: la solidariet\u00e0 della gente umile che conosce la sofferenza (pensiamo alla giovane donna di Wahlheim che offre alcune mele a Werther) e il suicidio rispettivamente.\n\"I dolori del giovane Werther\" si configura come un'opera emblematica di un'et\u00e0 complessa e multiforme: quella che Heinrich Heine defin\u00ed \"l'Et\u00e0 di Goethe\" (1749-1832).\nUna storia autobiografica?\nLe due \"anime\" del romanzo possono essere personificate nei due spunti autobiografici da cui parte Goethe: Karl Wilhelm Jerusalem e Charlotte Buff. Per prima cosa bisogna chiarire che, nonostante sia innegabile che Goethe sfrutti appieno i fatti realmente accaduti e che essi entrino in gioco in parti diverse del romanzo, Werther \u00e8 un personaggio unico e completo. Pensare che questo \"collage\" di storie si risolva in un personaggio non coerente, significherebbe negare il crearsi nel lettore di un sentimento di \"conoscenza\" del protagonista, che rimane per tutto il libro riconoscibile, indivisibile e compiuto. La morte di Jerusalem, un conoscente di Goethe, turb\u00f2 talmente tanto lo scrittore da dover essere posta come origine dello scritto. La sorte di Jerusalem incarna, di l\u00e0 da tutto, lo spirito sociale del \"Werther\". Jerusalem, definito come un tipo chiuso, scontroso, triste, crucciato, fu segretario d'ambasciata e si innamor\u00f2 della moglie di un suo amico: la donna per\u00f2 non ricambiava il sentimento che, non riuscendo a restare nascosto, port\u00f2 Jerusalem a essere oggetto di scandalo in tutto il paese. Il giovane decise alla fine di farsi prestare dal collega Kestner (marito di Charlotte Buff) due pistole, con la scusa di prepararsi per un viaggio, e il giorno dopo (30 ottobre 1772) si uccise nel suo appartamento, con una copia dell\"Emilia Galotti\" aperta sulla scrivania. Il suicidio di Jerusalem venne motivato di fronte all'opinione pubblica come esclusivamente \"sentimentale\", quando in realt\u00e0 quella fu solo una delle cause che lo portarono alla morte: l'insistenza con cui venne ribadita tale ragione serv\u00ec a distogliere l'attenzione da quelle che probabilmente furono le radici pi\u00f9 profonde del gesto del giovane, cio\u00e8 quelle sociali. All'origine della depressione di Jerusalem \u00e8 da porre quindi lo stato di umiliazione e dipendenza in cui egli si venne a trovare nei suoi rapporti sociali e professionali, che, come abbiamo visto, era diffuso nei giovani borghesi tedeschi.\nCharlotte Buff fu invece uno dei grandi amori di Goethe, che conobbe la ragazza, legata a Johann Kestner, nell'estate del 1772 e che ne fece il modello per la Lotte di Werther, prendendone come spunto non solo aspetti fisici e caratteriali, ma riportando nel romanzo descrizioni particolareggiate di avvenimenti realmente accaduti e lettere e biglietti realmente scritti. Questo non significa che il romanzo si riduca semplicemente a una cronaca di avvenimenti reali o che esista una perfetta corrispondenza tra le due storie, ma certamente \u00e8 segno di quanto importante fosse stato quell'incontro per Goethe, che confesser\u00e0 di aver ucciso Werther per salvare se stesso: una parte di Goethe \u00e8 morta con Werther, una parte dei suoi sentimenti e delle sue speranze giovanili.\nAnche senza ricercare notizie sulla genesi dell'opera, la lettura, molto probabilmente per la scelta a favore del romanzo epistolare, suggerisce l'elemento autobiografico: Goethe riesce a instaurare un dialogo diretto con il lettore, che si sente parte attiva della storia, il destinatario naturale delle lettere, un interlocutore, un amico che vorrebbe salvare Werther dal baratro in cui sta cadendo e che rimane sconvolto da una morte che, per quanto preannunciata e fatta aleggiare parecchie pagine prima della fine, non appare scontata in nessuna parte del romanzo.\nI giudizi della critica.\n\"I dolori del giovane Werther\" merit\u00f2 il successo, che subito segu\u00ec alla prima pubblicazione del 1774. La mancanza di una legislazione a tutela dei diritti d'autore fece proliferare le ristampe abusive, molte delle quali con cambiamenti nella storia; ma anche successivamente l'opera di Goethe influenz\u00f2 la letteratura e registr\u00f2 diversi tentativi di emulazione, come in Italia quello compiuto da Foscolo con \"Le ultime lettere di Jacopo Ortis\". Foscolo racconta una storia praticamente identica, ma introduce il motivo politico-patriottico, tipico del Romanticismo italiano. Quello che colpisce di pi\u00f9, tuttavia, \u00e8 il successo \"di massa\": qualcuno si \u00e8 addirittura spinto a considerare il \"Werther\" come il primo libro di successo mondiale. Di certo dal 1774 part\u00ec da Lipsia una vera e propria mania per Werther, che divent\u00f2 la Bibbia per i giovani tedeschi, i quali imitarono persino l'eccentrico modo di vestirsi del personaggio e che, come Werther e Lotte, si scambiarono silhouette in segno d'amore. Spesso accadde che il dolore per amore port\u00f2 questi giovani al suicidio, gesto che, dopo secoli e secoli di condanna, veniva stoicamente rivalutato come prova di sensibilit\u00e0 e di affermazione di libert\u00e0. Goethe venne a conoscenza dei drammi seguiti al suo romanzo e il 16 gennaio 1778 si ritrov\u00f2 a partecipare a Weimar alla veglia funebre per una dama di corte che si era annegata in un fiume, a poca distanza dalla casa dello scrittore, tenendo in mano una copia del \"Werther\". L'opera ricevette dunque aspre critiche dal clero e da molti benpensanti e si arriv\u00f2 perfino a vietare lo scritto.\nAnche Napoleone Bonaparte am\u00f2 profondamente questo libro: lo aveva letto e riletto per sette volte e ne aveva voluto discutere con l'autore a Erfurt.\nInfluenza culturale.\nIl romanzo dette origine a un fenomeno chiamato \"febbre di Werther\" (\"Werther-Fieber\" in tedesco): i giovani in Europa vestivano gli abiti indossati da Werther nel romanzo.\nSuscit\u00f2 anche i primi esempi di \"suicidio mimico\" (si ipotizzano duemila suicidi da parte di lettori del romanzo negli anni successivi alla sua uscita), ragione per cui i sociologi parlano di effetto Werther quando un suicidio o la notizia di esso suscita comportamenti similari.\nNel 1939 Thomas Mann reinterpreta la figura di Goethe nel romanzo \"Carlotta a Weimar\" in cui racconta la visita di Carlotta Buff, vedova Kestner, alla sorella a Weimar nel 1816. In quell'occasione Carlotta reincontra Goethe che dal loro amore di giovent\u00f9 aveva tratto ispirazione per il \"Werther\".\nWerther nella musica.\n\"Werther\" \u00e8 anche un dramma lirico in quattro atti di Jules Massenet su libretto in francese di \u00c9douard Blau, Paul Milliet e Georges Hartmann ispirato all'omonimo romanzo. L'opera, scritta principalmente negli anni tra il 1885 e il 1887, \u00e8 stata rappresentata per la prima volta su libretto tradotto in tedesco alla Wiener Staatsoper il 16 febbraio 1892 e in francese al Grand Th\u00e9\u00e2tre di Ginevra il 27 dicembre 1892. L'opera ha da sempre riscosso un buon successo, tanto che \u00e8 attualmente rappresentata in francese nei teatri lirici di tutto il mondo.\nAdattamenti cinematografici.\nIl 14 ottobre 2010 \u00e8 uscito il film \"Goethe!\" incentrato sulle vicende del romanzo.\nParodia.\nLa gran diffusione del romanzo ispir\u00f2 al giornalista, poeta e traduttore Ernesto Ragazzoni, per altro traduttore in italiano di Goethe, la seguente quartina parodistica:\nUna parodia si pu\u00f2 considerare anche il saggio umoristico di Luciana Littizzetto, \"I dolori del giovane Walter\" (2010)."}
{"id": "229035", "revid": "439724", "url": "https://it.wikipedia.org/wiki?curid=229035", "title": "Promise (Sade)", "text": "Promise \u00e8 un album dei Sade pubblicato nel 1985 dalla Epic Records ed ha raggiunto la prima posizione nella classifica nel Regno Unito per due settimane, nella Billboard 200 per due settimane, In Italia, in Svizzera ed Olanda, la seconda in Germania, la terza in Nuova Zelanda, la quarta in Svezia e la sesta in Austria e Norvegia.\nIn Italia risulter\u00e0 in decima posizione nella classifica degli album pi\u00f9 venduti dell'anno.\nTracce.\nTesti e musiche di Adu e Matthewman, eccetto dove indicato."}
{"id": "229036", "revid": "484362", "url": "https://it.wikipedia.org/wiki?curid=229036", "title": "Garret Hobart", "text": ""}
{"id": "229044", "revid": "106456", "url": "https://it.wikipedia.org/wiki?curid=229044", "title": "\u03a9", "text": ""}
{"id": "229046", "revid": "729019", "url": "https://it.wikipedia.org/wiki?curid=229046", "title": "Adlai Stevenson I", "text": "Fu Vicepresidente sotto il secondo mandato di Grover Cleveland quando governava come 24\u00ba Presidente, dal 1893 al 1897.\nMassone, fu membro della Loggia \"Metamora\" n. 28 di Metamora (Illinois) e in seguito della loggia \"Bloomington\" n. 43 di Bloomington (Illinois), della quale divenne Maestro venerabile nel 1874. Fu grande oratore della Gran Loggia dell'Illinois."}
{"id": "229047", "revid": "585241", "url": "https://it.wikipedia.org/wiki?curid=229047", "title": "Adlai E. Stevenson", "text": ""}
{"id": "229048", "revid": "125834170", "url": "https://it.wikipedia.org/wiki?curid=229048", "title": "Michael Dukakis", "text": "Esponente del Partito Democratico, ne \u00e8 stato il candidato alle presidenziali del 1988, sconfitto dal vice presidente uscente George H. W. Bush.\nDukakis \u00e8 sposato con Katharine D. (Kitty) Dukakis. Hanno tre figli: John, Andrea e Kara. Durante il secondo dibattito presidenziale del 13 ottobre 1988, a Los Angeles, Dukakis rivel\u00f2 che lui e sua moglie avevano avuto un altro figlio, morto circa 20 minuti dopo la nascita.\n\u00c8 cugino dell'attrice Olympia Dukakis.\nBiografia.\nDukakis nasce a Brookline, nel Massachusetts, il 3 novembre del 1933, figlio di Panos Dukakis (1896-1979), un ostetrico greco originario di Edremit (nell'odierna regione di Marmara, in Turchia), emigrato negli Stati Uniti all'et\u00e0 di 16 anni, e di Euterpe Boukis (1903-2003), una casalinga greca, nata a Larissa (nella Tessaglia) da genitori arumeni originari di Vrysochori (oggi parte del comune di Zagori, nell'Epiro), emigratavi invece all'et\u00e0 di 10 anni. Si laurea allo Swarthmore College nel 1955 e, dopo un periodo in cui presta servizio nell'esercito statunitense, consegue la laurea in Giurisprudenza ad Harvard nel 1960.\nDopo alcune esperienze politiche minori, nel 1974 si candida alla carica di governatore del Massachusetts, che sta attraversando una gravissima crisi fiscale, sconfiggendovi alle urne il candidato repubblicano Francis W. Sargent. Durante il suo primo mandato da governatore Dukakis \u00e8 il primo importante politico del suo Stato a dichiarare che il processo ai due anarchici italiani Nicola Sacco e Bartolomeo Vanzetti fu profondamente ingiusto e a riabilitare la loro memoria con un proclama pubblico:\nNel 1978 Dukakis \u00e8 clamorosamente sconfitto nelle elezioni primarie dal collega di partito Edward J. King, che aveva un programma economico diverso dal suo. La sconfitta sembra precludere a Dukakis un secondo mandato come governatore del Massachusetts, ma nelle primarie del 1983 prevale su King, per poi battere il candidato repubblicano con pi\u00f9 del 60% delle preferenze. In questa nuova campagna elettorale Dukakis gode dell'appoggio di John Kerry.\nLa prima fase del suo secondo mandato da governatore del Massachusetts \u00e8 un periodo molto felice, che segna uno spettacolare miglioramento dell'economia, ribattezzato \"Miracolo Massachusetts\". Sull'onda di questa popolarit\u00e0, Dukakis si candida alla presidenza degli Stati Uniti d'America per le elezioni presidenziali del 1988 e alle primarie dei democratici sconfigge gli altri candidati, tra cui Jesse Jackson, Richard Gephardt, Gary Hart e Al Gore.\nElezioni presidenziali del 1988.\nOttenuta la candidatura, Dukakis sceglie come suo candidato vice presidente il senatore texano Lloyd Bentsen e inizia la campagna elettorale, in cui sfida il candidato repubblicano, il vicepresidente uscente George H. W. Bush. Dukakis incontra ben presto difficolt\u00e0 nell'affermare la sua personalit\u00e0 sull'elettorato statunitense: il suo carattere introverso e riservato \u00e8 interpretato da una larga fetta dell'opinione pubblica come indice di apatia e scarsa passionalit\u00e0, caratteristiche che tra l'altro contrastano profondamente con lo stereotipo generalmente attribuito alla comunit\u00e0 greco-americana, facendosi quindi impietosamente affibbiare il soprannome di \"Zorba the Clerk\" (gioco di parole tra \"Zorba the Greek\" ed il termine \"Clerk\", letteralmente \"impiegato\").\nA complicare ulteriormente la sua campagna elettorale interviene inoltre il senatore repubblicano Steve Symms, il quale afferma pubblicamente di aver visto diversi anni addietro la moglie di Dukakis, Kitty, bruciare una bandiera statunitense contestualmente ad una manifestazione di protesta all'allora imperante guerra del Vietnam. La notizia viene ripresa e diffusa da un altro parlamentare del GOP, Lee Atwater, cui alcune fonti attribuiscono anche un'ulteriore dichiarazione (priva tuttavia di riscontri certi) in cui avrebbe tacciato Dukakis di essere un malato mentale. Tali dicerie, ancorch\u00e9 presto accertate come fasulle, contribuiscono a decrementare la popolarit\u00e0 del candidato democratico.\nPosizione sulla pena di morte.\nUn ulteriore danno alla sua popolarit\u00e0 viene arrecato allorch\u00e9 la sua opinione riguardo alla pena di morte diviene di pubblico dominio.\nIl 13 ottobre del 1988, durante un dibattito tra i candidati alla presidenza, il moderatore Bernard Shaw apre l'intervista rivolgendogli questo quesito:\nDukakis ascolta il quesito con sguardo tranquillo, senza tradire alcuna emozione, e risponde prontamente:\nLa freddezza nell'ascoltare e replicare a un quesito cos\u00ec violentemente diretto e personalizzato gli costano care: i sondaggi successivi al dibattito registrano infatti un calo dei consensi per Dukakis pari al 7%, passando dal 49% al 42%. Tali elettori hanno infatti considerato la posizione del candidato democratico apatica e priva di passione, se non finanche in contrasto con la Costituzione. Molti commentatori e lo stesso Dukakis attribuiranno poi a questa risposta un ruolo determinante nella sconfitta elettorale.\nA poco o nulla valgono le opinioni di quei giornalisti che considerano la domanda di Shaw inappropriata e politicamente irrilevante, riguardando un eventuale fatto personale nella vita di Dukakis e non una decisione di portata generale da lui effettivamente assunta. N\u00e9 lo aiutano i pareri di coloro che lamentano i tempi stretti del confronto televisivo, tali da imporre semplificazioni e impedire al candidati di sviluppare riflessioni pi\u00f9 lunghe e ponderate.\nAltri aspetti della campagna elettorale.\nDukakis si dichiara favorevole ad aumentare le ore di libert\u00e0 anche non vigilata per i detenuti: poco dopo un afro-americano, Willie Horton, violenta una donna durante un permesso, offrendo a Bush l'occasione di accusare Dukakis di mettere a repentaglio la sicurezza delle donne statunitensi con la sua politica troppo garantista e permissiva.\nDukakis si difende, accusando a sua volta Bush di speculare su un tragico delitto e ricordando il caso dell'ispanico Angel Medrano, che aveva commesso un omicidio dopo un decreto di indulto emanato dal presidente repubblicano uscente Ronald Reagan: tuttavia, dal punto di vista mediatico, il \"caso Medrano\" ha molto meno spazio del \"caso Horton\" e l'immagine di Dukakis ne esce indebolita.\nDukakis \u00e8 accusato di aver permesso ai suoi rivali di usare il termine \"liberale\" in senso negativo e dispregiativo. L'annuncio della sua intenzione, se fosse divenuto presidente, di ridurre il programma \"Guerre stellari\" senza cancellarlo del tutto, scontenta sia i sostenitori che i detrattori del piano.\nPer risollevare la sua immagine pubblica, nel settembre 1988 Dukakis si reca presso i cantieri della General Dynamics in Michigan e si fa fotografare a bordo di un carro armato da combattimento M1 Abrams, imitando la britannica Margaret Thatcher, che si era fatta fotografare in una posa analoga due anni prima. La \"performance\" di Dukakis fu per\u00f2 ben meno fortunata: indossando un casco troppo grande per la sua testa e assumendo una posizione poco consona, dimostra infatti di non essere avvezzo all'uso di un carro armato.\nSi ritiene infine che la scelta di Lloyd Bentsen quale candidato vicepresidente sia stata poco felice: l'anziano senatore texano, politico ben pi\u00f9 esperto di Dukakis, fin\u00ec infatti per apparire agli occhi di parte dell'opinione pubblica \"pi\u00f9 presidenziale\" del \"nominee\" democratico. Cooper\u00f2 a ci\u00f2 quanto accaduto al dibattito televisivo del 5 ottobre 1988 contro il candidato vicepresidente repubblicano Dan Quayle: dopo che questi ebbe paragonato la propria esperienza congressuale a quella di John Fitzgerald Kennedy, Bentsen lo apostrof\u00f2 con la lapidaria frase \"\u00abSenator, you're no Jack Kennedy\u00bb\", presto divenuta popolare e proverbiale nel gergo politico statunitense.\nRisultati elettorali.\nIl \"ticket\" elettorale Dukakis-Bentsen perde le elezioni presidenziali del 1988, ottenendo 41.809.476 voti, ovvero il 45,6% dell'elettorato totale. Ancora peggiori i risultati nei singoli collegi elettorali, dove i democratici risultano primi solo in 10 Stati e nel distretto di Columbia, circoscrizione tradizionalmente amica. In controtendenza il 43% dei voti ottenuti in Kansas, il 47% in Dakota del Sud e il 46% in Montana, ovvero in Stati tradizionalmente a netta prevalenza repubblicana. \u00c8 poi da segnalare il fatto che una grande elettrice della Virginia Occidentale sceglie di dare il suo voto a Bentsen anzich\u00e9 a Dukakis.\nAttivit\u00e0 successive.\nDukakis rimane alla guida del Massachusetts fino al 1991: gli ultimi anni della sua amministrazione sono criticati per aver approvato un significativo aumento delle tasse. Allo scadere del suo terzo mandato, abbandona la politica attiva. Diviene professore universitario alla Northeastern University, partecipando a convegni e rilasciando interviste sulla sfortunata campagna elettorale del 1988."}
{"id": "229055", "revid": "297059", "url": "https://it.wikipedia.org/wiki?curid=229055", "title": "Adlai Stevenson II", "text": "Era membro del Partito Democratico. Nel 1948 fu eletto governatore dell'Illinois. \u00c8 stato il candidato del suo partito due volte: alle presidenziali del 1952 e a quelle del 1956 ma fu sconfitto entrambe le volte da Eisenhower. \u00c8 stato rappresentante permanente per gli USA all'ONU nel periodo 1961-1965.\nEducazione e inizio carriera.\nAdlai Stevenson nacque a Los Angeles il 5 febbraio 1900 da una famiglia di politici. Suo nonno, Adlai Ewing Stevenson I, fu Vice Presidente degli Stati Uniti nel periodo 1893-1897. Suo padre, Lewis Green Stevenson, fu Segretario di Stato dell'Illinois e nel 1928 ebbe una concreta possibilit\u00e0 di essere candidato come vice presidente per il Partito Democratico. Sua madre fu Helen Davis Stevenson. Stevenson crebbe a Bloomington, Illinois. Da bambino, per un malaugurato incidente uccise una compagna di giochi di 16 anni, di nome Ruth Merwin, con un fucile da caccia lasciato accidentalmente carico; questo fatto probabilmente condizion\u00f2 tutta la sua vita.\nStevenson lasci\u00f2 Bloomington e frequent\u00f2 la \"University High School\" a Normal, Illinois. Dopo il diploma frequent\u00f2 la \"Choate School\" a Wallingford, Connecticut (tra gli alunni famosi della scuola materna ci fu John F. Kennedy). Qui si dedic\u00f2 allo sport, al teatro ed al giornalismo. Divenne direttore del giornale della scuola dopo esserne stato caporedattore. Nel 1918 entr\u00f2 in Marina. In seguito frequent\u00f2 la Princeton University, divenne caporedattore del \"Daily Princetonian\" e consegu\u00ec il \"Bachelor of Arts\" nel 1922. Sotto la spinta del padre frequent\u00f2 la Scuola di Legge ad Harvard, ma essendo poco interessato alla materia si ritir\u00f2 al secondo anno.\nTornato a Bloomington lavor\u00f2 al \"Daily Pantagraph\", il giornale di famiglia fondato dal nonno materno Jesse Fell. Un anno dopo aver lasciato Harvard conobbe il giudice della Corte Suprema Oliver Wendell Holmes, e parlando con lui riprese interesse per la legge; decise quindi di terminare gli studi alla Northwestern University, ma continu\u00f2 nei fine settimana a scrivere per il \"Pantagraph\". Si laure\u00f2 in legge nel 1926 ed ottenne l'abilitazione per l'esercizio della professione nello Stato dell'Illinois lo stesso anno. Venne assunto presso lo studio legale \"Cutting, Moore &amp; Sidley\" a Chicago, e divenne una persona popolare nella scena sociale della citt\u00e0.\nFamiglia.\nNel 1928 spos\u00f2 Ellen Borden, dalla quale ebbe tre figli: Borden (1930), Adlai III (1932) e John Fell (1936). Nel settembre del 1949 la coppia annunci\u00f2 la separazione e divorzi\u00f2 a fine anno. In seguito al divorzio la sorella di Adlai, Buffy, fece le veci di First Lady mentre egli era governatore dell'Illinois.\n1933-1948.\nNel luglio 1933, Stevenson divenne assistente di Jerome Frank nella \"Agricultural Adjustment Administration\", un ente statale che si occupava di risarcire gli agricoltori che riducevano la produzione in accordo con il \"New Deal\" del presidente Franklin Delano Roosevelt. Alla fine del proibizionismo, nel 1934, Stevenson divenne legale capo della \"Federal Alcohol Control Administration\", ente preposto alla regolazione dell'industria dell'alcol.\nNel 1935, Stevenson torn\u00f2 a fare l'avvocato a Chicago. Si dedic\u00f2 a diverse attivit\u00e0 civiche e divenne Presidente della sezione di Chicago del \"Committee to Defend America by Aiding the Allies\", un gruppo politico fondato nel 1940 che vedeva nel sostegno alla Gran Bretagna la via per rimanere fuori dal conflitto ancora circoscritto in Europa. Nel 1940 il Colonnello Frank Knox, appena designato Segretario della Marina da Roosevelt, offr\u00ec a Stevenson l'incarico di assistente particolare. In questo ruolo Stevenson scrisse discorsi, rappresent\u00f2 il Segretario Knox e la Marina nelle commissioni, visit\u00f2 zone di guerra e svolse compiti amministrativi. Dal dicembre del 1943 al gennaio 1944 and\u00f2 in Sicilia e scrisse un rapporto economico che incontr\u00f2 molti favori, tanto da fargli ricevere numerose proposte di lavoro. In questo rapporto economico egli presentava la monarchia italiana ed il suo governo come istituzioni prive di autorit\u00e0 e credito, vero e proprio ostacolo dell'evoluzione sociale ed economica della nuova democrazia.\nAlla morte di Knox nel 1944, Stevenson si dimise e torn\u00f2 a Chicago dove cerc\u00f2 di acquistare le partecipazioni di Knox nel Chicago Daily News, ma qualcuno fece un'offerta pi\u00f9 alta. Nel 1945 Stevenson accett\u00f2 un incarico al Dipartimento di Stato, come assistente speciale alla Segreteria di Stato, lavorando con l'Assistente al Segretario di Stato Archibald MacLeish sulla proposta di un'organizzazione mondiale. Nello stesso anno si rec\u00f2 a Londra come Vice Delegato degli Stati Uniti nella commissione preparatoria per la creazione delle Nazioni Unite. Stevenson divenne in seguito il capo della delegazione statunitense e spicc\u00f2 per il lavoro svolto, soprattutto con i rappresentanti dell'Unione Sovietica.\n1948: Governatore dell'Illinois.\nNel 1947 Louis A. Kohn, un avvocato di Chicago, sugger\u00ec a Stevenson di considerare una candidatura politica. Stevenson, che gi\u00e0 da qualche anno aveva valutato questa possibilit\u00e0, si candid\u00f2 alla carica di governatore e nel novembre 1948 vinse contro il repubblicano Dwight H. Green. Pur essendo in parte di sua propriet\u00e0, il \"Pentagraph\" non appoggi\u00f2 la sua campagna. Come governatore riorganizz\u00f2 la polizia di Stato, combatt\u00e9 il gioco d'azzardo illegale e miglior\u00f2 le strade statali: divenne popolare come oratore guadagnandosi la reputazione di intellettuale con forte senso dello humour.\n1952: Elezioni presidenziali.\nNel 1952 il presidente Truman propose la sua partecipazione per la \"nomination\" alla convention democratica. Come da sua abitudine, Stevenson all'inizio esit\u00f2, con la scusa di volersi candidare per un secondo mandato come governatore, ma poi i delegati lo convinsero. Il discorso da lui tenuto a Chicago, alla Convention Democratica Nazionale, a detta dei suoi contemporanei \"elettrizz\u00f2\" la nazione. Il distinto modo di parlare di Stevenson gli diede presto la reputazione di intellettuale, cos\u00ec si accattiv\u00f2 le simpatie di molti statunitensi, ma nel contempo si inimic\u00f2 quelle di altri. La sua intelligenza venne fatta oggetto di scherno da chi non amava gli intellettuali e fu durante quella campagna che Stewart Alsop, un potente Repubblicano del Connecticut, gli affibbi\u00f2 il nomignolo di \"egg-head\" (\"testa d'uovo\"), destinato a solida fortuna.\nNelle presidenziali del 1952 contro Dwight D. Eisenhower, Stevenson si assicur\u00f2 solo 9 Stati e perse per 442 voti contro 89 dei Grandi Elettori. Durante la campagna elettorale un fotografo evidenzi\u00f2 che aveva un buco in una scarpa e questo divenne un simbolo della sua parsimonia. In seguito alla sconfitta, prima di ritornare a praticare la legge, Stevenson viaggi\u00f2 attraverso l'Asia, il Medio Oriente e l'Europa scrivendo dei suoi viaggi per la rivista \"Look\". Nonostante non avesse un accredito ufficiale da parte del governo statunitense, la sua reputazione gli apr\u00ec molte porte di funzionari stranieri.\n1956: Elezioni presidenziali.\nCon il rischio di subire un'altra sconfitta da Eisenhower, pochi Democratici cercarono di ottenere la \"nomination\" per il 1956. Affrontando il Senatore Estes Kefauver del Tennessee ed il governatore di New York W. Averell Harriman, Stevenson fece una campagna elettorale pi\u00f9 aggressiva per assicurarsi la nomination e Kefauver si ritir\u00f2 dopo aver perso diverse primarie chiave. Con dispiacere di Stevenson, l'ex presidente Truman appoggi\u00f2 Harriman, ma il colpo fu meno duro per il continuo appoggio datogli dalla ex First Lady Eleanor Roosevelt.\nStevenson ottenne nuovamente la nomination del 1956 a Chicago, fortemente supportato dai delegati pi\u00f9 giovani, che stavano formando il movimento \"New Politics\"; egli diede comunque il suo consenso ai delegati di scegliere Estes Kefauver come candidato alla vicepresidenza, nonostante la forte concorrenza di John F. Kennedy. Stevenson affront\u00f2 con vigore la campagna presidenziale, tenendo 300 discorsi e viaggiando per 55.000 miglia. Chiam\u00f2 l'elettorato a seguirlo verso una nuova America con idee liberali, che anticipavano i programmi delle future amministrazioni Kennedy e Johnson, ma il suo appello a cessare gli esperimenti sotterranei con armi nucleari si dimostr\u00f2 prematuro e gli fece perdere consenso.\nAl contrario del presidente Eisenhower, che soffriva di cuore, l'economia del paese godeva di ottima salute. Stevenson perse ogni speranza quando i medici certificarono la buona salute dell'ex generale e le crisi a Suez ed in Ungheria scoppiarono contemporaneamente: la popolazione pens\u00f2 che non fosse il caso di cambiare la leadership e Stevenson perse per la seconda volta, ottenendo soltanto 73 voti dei Grandi Elettori. Nonostante le due sconfitte Stevenson sognava una terza \"nomination\". All'inizio del 1957 si dedic\u00f2 nuovamente all'attivit\u00e0 di legale, associandosi con W. Willard Wirtz, William McC. Blair Jr. e Newton N. Minow. Accett\u00f2 anche una nomina nell'Assemblea Consultiva Democratica, assieme ad altri Democratici di rilievo. Lavor\u00f2 \"part-time\" anche per l'Enciclopedia Britannica.\n1960-1965.\nPrima della convention del 1960, Stevenson annunci\u00f2 che non era interessato alla \"nomination\" alla carica presidenziale, ma che avrebbe accettato un altro incarico. Durante la convention, sperando di poter essere ancora candidato, si rifiut\u00f2 tuttavia di pronunciare un discorso a favore dell'allora nuovo venuto John F. Kennedy, fatto che rese tesi i rapporti tra i due. Ma in seguito alla \"nomination\" ottenuta da JFK, Stevenson, che era sempre un oratore molto popolare, lo sostenne attivamente nella campagna presidenziale.\nPer l'esperienza accumulata nelle due \"nomination\" e nel periodo alle Nazioni Unite, Stevenson pensava a se stesso come ad uno statista di rilievo e riteneva di essere la scelta pi\u00f9 logica per la carica di Segretario di Stato. Ma questa non era l'opinione pi\u00f9 diffusa nello \"staff\" di Kennedy: la prestigiosa carica fu assegnata al poco conosciuto Dean Rusk e Stevenson venne nominato \"solo\" ambasciatore USA alle Nazioni Unite. In questa carica lavor\u00f2 duramente per sostenere la politica estera degli Stati Uniti, anche quando personalmente non era in accordo con le scelte di Kennedy.\nIl momento pi\u00f9 celebre lo ebbe il 25 ottobre 1962, in piena Crisi dei missili di Cuba, quando durante una sessione d'emergenza del Consiglio di Sicurezza incalz\u00f2 il rappresentante sovietico, Valerian Zorin, chiedendogli se il suo paese stesse installando missili a Cuba e sollecitando una risposta immediata con la famosa frase \"Don't wait for the translation!\" (\"non aspetti la traduzione!\"). Al rifiuto di Zorin di rispondere, Stevenson rincar\u00f2, dicendo che avrebbe aspettato una risposta fintanto che l'inferno fosse gelato. Quando finalmente Zorin rispose negando, Stevenson con un colpo teatrale esib\u00ec prontamente le fotografie che dimostravano la presenza dei missili.\nUn mese prima dell'assassinio di Kennedy, avvenuto il 22 novembre 1963, Stevenson fu aggredito a Dallas da oppositori delle Nazioni Unite: questo fatto contribu\u00ec all'idea che a Dallas vi era un'ala di destra ostile a Kennedy. Stevenson mor\u00ec improvvisamente per un attacco di cuore il pomeriggio del 14 luglio 1965 a Londra.\nIn seguito alle commemorazioni a Washington, Springfield e Bloomington Stevenson venne seppellito nella tomba di famiglia nell\"'Evergreen Cemetery\" a Bloomington (Illinois). Il funerale venne celebrato nella chiesa unitaria di Bloomington e vi parteciparono l'allora Presidente Lyndon Johnson, il Vice Presidente Hubert Humphrey e il Capo della Corte Suprema di Giustizia Earl Warren.\nNote.\n2. Stevenson \u00e8 stato interpretato da Michael Fairman nel film Thirteen Days del 2000"}
{"id": "229056", "revid": "295921", "url": "https://it.wikipedia.org/wiki?curid=229056", "title": "George McGovern", "text": "Candidato del Partito Democratico alle elezioni presidenziali del 1972, fu sconfitto con largo margine dal Presidente uscente Richard Nixon. Si ripresent\u00f2 alle primarie in anni successivi, ma non ottenne la candidatura. Progressista e liberale della sinistra democratica, fu considerato da molti, specie dagli avversari, il candidato presidenziale \"pi\u00f9 di sinistra\" della storia degli Stati Uniti d'America, e talvolta fu definito anche socialista.\nReduce della seconda guerra mondiale, dove si era distinto per coraggio e valore come tenente pilota di bombardieri B-24 Liberator, si impegn\u00f2 per tutta la vita nella propaganda pacifista e contro le armi nucleari, sostenendo un ruolo pi\u00f9 forte del governo federale nell'arginare la troppa indipendenza degli Stati membri dell'Unione.\nBarack Obama lo ricord\u00f2 come \u00abuna persona che ha dedicato la sua vita al paese che amava\u00bb.\nBiografia.\nMcGovern nacque nel 1922 ad Avon, nel Dakota del Sud. Suo padre era un pastore metodista. Si laure\u00f2 alla Dakota Wesleyan University e nel 1943 spos\u00f2 Eleanor Stegeberg, da cui ebbe cinque figli.\nDurante la seconda guerra mondiale, divenne tenente pilota di bombardieri B-24 Liberator a Cerignola, nel 461\u00ba Gruppo Bombardieri dell'aeronautica militare statunitense: la sua esperienza militare \u00e8 narrata nel libro di Stephen E. Ambrose \"Tigri in battaglia - La storia degli uomini che pilotarono i B-24 sopra la Germania\" (2005). Partecip\u00f2 a 35 missioni di combattimento e fu insignito della Distinguished Flying Cross per il valore dimostrato.\nFinita la guerra, prese una seconda laurea in filosofia e inizi\u00f2 a insegnare alla Dakota Wesleyan University.\nLa moglie mor\u00ec nel 2007 e dei cinque figli due morirono prima di lui, nel 1994 e nel 2012, a causa di problemi con l'alcolismo.\nAlla sua morte nel 2012 la salma fu inumata nel cimitero di Rock Creek a Washington.\nCarriera politica.\nNel 1948 decise d'impegnarsi per il Partito Progressista di Henry A. Wallace, di cui sostenne la candidatura alle elezioni presidenziali. Alle successive elezioni del 1952 ader\u00ec al Partito Democratico e fu volontario per la campagna elettorale di Adlai Stevenson II. Nel 1956 si candid\u00f2 alla Camera dei Rappresentanti, ottenendo il seggio, riconfermato nel 1958.\nNel 1960 si candid\u00f2 al Senato, ma fu sconfitto: divenne allora presidente del programma Food for Peace sotto l'Amministrazione Kennedy. Nel 1962 si ricandid\u00f2 al Senato e fu eletto (riconfermato nel 1968 e nel 1974). Nel suo primo discorso tenuto in Senato nel marzo 1963, McGovern lod\u00f2 l'iniziativa di Kennedy nota come Alleanza per il Progresso, ma critic\u00f2 la politica statunitense nei confronti di Cuba, minata a suo dire dalla \u00abnostra fissazione per Castro\u00bb.\nDa senatore vot\u00f2 il 7 agosto 1964 a favore della Risoluzione del Golfo del Tonchino, ma ben presto divent\u00f2 uno dei pi\u00f9 strenui oppositori alla Guerra del Vietnam, criticando spesso le politiche del presidente Lyndon B. Johnson:\nNel 1968 cerc\u00f2 di ottenere la \"nomination\" democratica alle elezioni presidenziali, ma fu sconfitto dal vicepresidente Hubert Humphrey. Nel 1969 fu incaricato dal partito di presiedere la commissione che avrebbe riformato il processo di nomina nel Partito Democratico: la riforma che ne scatur\u00ec ridusse il ruolo dell\"'estabilishment\" del partito, aument\u00f2 il ruolo dei \"caucus\" e delle elezioni primarie, e garant\u00ec delle quote per la rappresentanza di neri, donne e giovani.\nLa vittoria nelle primarie democratiche e la disfatta alle elezioni presidenziali del 1972.\nLa riforma e gli scandali che bloccarono in partenza le candidature di peso di Ted Kennedy ed Edmund Muskie gli spalancarono le porte per la \"nomination\" alle elezioni presidenziali del 1972. Il suo programma elettorale prevedeva il ritiro delle truppe dal Vietnam in cambio della liberazione dei prigionieri di guerra statunitensi, l'amnistia per i disertori della Guerra del Vietnam e una riduzione del 37% in tre anni delle spese per la Difesa.\nLa sfida nelle primarie oppose principalmente McGovern, candidato della sinistra del Partito, ad Hubert Humphrey - vicepresidente di Lyndon Johnson e gi\u00e0 candidato delle precedenti elezioni, di tendenza centrista - e George Wallace, rappresentante dell'ala destra dei Democratici, populista e favorevole alla segregazione razziale. Si tratt\u00f2 di consultazioni molto serrate, il cui esito fu dubbio fino all'ultimo giorno e in cui McGovern dovette fronteggiare la nascita di una coalizione denominata \"Tutti tranne McGovern\", che appunto aborriva un suo eventuale successo.\nAl termine delle primarie, come numero di voti popolari Humphrey risult\u00f2 in testa con il 25.77% seguito da McGovern con il 25.34% e Wallace con il 23.48%. McGovern tuttavia fu il pi\u00f9 votato in ben 10 Stati (Humphrey vinse solo in 4 e Wallace trionf\u00f2 in 5) e, di conseguenza, riusc\u00ec ad ottenere il maggior numero di delegati, assicurandosi cos\u00ec la \"nomination\". La sua affermazione port\u00f2 a una pesante faida nel partito e molti notabili esponenti centristi e moderati, piuttosto che appoggiarlo, sostennero apertamente il presidente Richard Nixon.\nLa campagna elettorale fu tra le pi\u00f9 disastrose per un candidato democratico. La scelta del candidato vicepresidente fin\u00ec nel caos: alla fine fu selezionato il senatore del Missouri Thomas Eagleton, che poche settimane dopo dovette farsi da parte per le indiscrezioni di stampa su terapie basate su \"elettroshock,\" a cui si era sottoposto per una forma di depressione. Dopo il rifiuto di ben sei influenti esponenti democratici, a cui McGovern aveva pubblicamente offerto il ruolo (Ted Kennedy, Abraham Ribicoff, Hubert Humphrey, Reubin Askew, Edmund Muskie e, forse, Larry O'Brien), la scelta cadde su Sargent Shriver, cognato dei Kennedy e padre di Maria, futura moglie di Arnold Schwarzenegger.\nIl colpo mortale alla sua campagna elettorale fu sferrato dal giornalista conservatore Bob Novak, che in un articolo cit\u00f2 un senatore democratico secondo il quale McGovern era favorevole all'amnistia, all'aborto e alla legalizzazione delle droghe leggere, ma aveva nascosto questi orientamenti agli elettori. Fin\u00ec per essere identificato con posizioni di estrema sinistra e dovette fronteggiare gli attacchi di Nixon (favoriti dallo spionaggio che sarebbe stato poi denunciato nello scandalo Watergate).\nAlla fine della campagna elettorale \u00e8 avvenuto un curioso episodio: McGovern stava tenendo un discorso mentre un ammiratore di Nixon continuava a interromperlo e rimproverarlo. McGovern chiam\u00f2 a s\u00e9 il giovane, gli disse \"Ho un segreto da raccontarti\" e gli sussurr\u00f2 all'orecchio: \"Baciami il culo\". Il disturbatore lo raccont\u00f2 a un giornalista e la notizia venne ampiamente riportata. La notte successiva, i bottoni \"KMA\" (\"Kiss my ass\") vennero indossati dai sostenitori ai raduni di McGovern. Diversi anni dopo, McGovern osserv\u00f2 il senatore del Mississippi James Eastland che lo guardava dall'altra parte del Senato e ridacchiava tra s\u00e9; successivamente si avvicin\u00f2 e gli chiese: \"Hai davvero detto a quel ragazzo nel '72 di baciarti il culo?\". Quando McGovern sorrise e annu\u00ec, Eastland rispose: \"Quella \u00e8 stata la battuta migliore della campagna\".\nAlle elezioni fu sconfitto con un margine amplissimo: trionf\u00f2 nel solo Stato del Massachusetts e nel Distretto di Columbia, raggiungendo la misera quota di 17 grandi elettori, contro i 49 Stati e i 520 grandi elettori di Nixon. Come voti popolari ottenne 29.173.222 preferenze, pari al 37.5% dei suffragi. Subito dopo l'ufficializzazione dei risultati, McGovern riconobbe la vittoria dell'avversario inviandogli questo telegramma: \"Spero che nei prossimi quattro anni ci condurrai a un periodo di pace all'estero e di giustizia in patria. Hai il mio pieno sostegno in queste fatiche\".\nGli anni seguenti.\nMcGovern fu emotivamente segnato dall'enorme sconfitta e sua moglie, Eleanor, la prese anche peggio: durante l'inverno 1972-73, la coppia prese seriamente in considerazione l'idea di trasferirsi in Inghilterra.. Gli esponenti della sua corrente furono detronizzati dalla \"leadership\" del Partito Democratico e lo stesso McGovern venne estromesso dalle principali decisioni dell'Asinello. Il 20 gennaio 1973, poche ore dopo l'inizio della seconda presidenza Nixon, McGovern tenne un discorso alla Oxford Union in cui stigmatizz\u00f2 aspramente \"Tricky Dick\": venne per\u00f2 criticato, anche da alcuni democratici, per aver usato toni troppo aspri.\nPer superare \"l'amarezza e l'autocommiserazione\" che provava, McGovern si costrinse ad affrontare la sconfitta con umorismo davanti al pubblico; a partire dalla cena del Gridiron del marzo 1973, ha spesso raccontato le sue disavventure nella campagna in modo autoironico, affermando ad esempio: \"Per molti anni, ho voluto candidarmi alla presidenza nel peggior modo possibile e l'anno scorso l'ho fatto di sicuro!\". Dopo le dimissioni di Nixon, si dichiar\u00f2 contrario al perdono presidenziale a lui concesso da Gerald Ford, perch\u00e9 era incomprensibile - a suo dire - che i sottoposti di Nixon finissero in prigione mentre il \"grande manovratore\" rimaneva libero.\nAlle elezioni del 1974 mantenne il suo seggio al Senato dopo aver sconfitto con 17.000 voti di scarto il candidato dei repubblicani Leo K. Thorsness, un pilota dell'aeronautica militare che era stato per sei anni prigioniero di guerra in Vietnam e che lo aveva accusato di aver dato aiuto e conforto al nemico. Dopo la caduta di Saigon, attribu\u00ec il fatto al governo di Nguy\u1ec5n V\u0103n Thi\u1ec7u \"perch\u00e9 la leadership era corrotta e decadente e non aveva il sostegno del proprio popolo\". Alle elezioni del 1980 perse il seggio al Senato, venendo sconfitto dal repubblicano James Abdnor con poco pi\u00f9 di 60.000 voti di scarto.\nNel 1984 corse senza successo per la \"nomination\" democratica alle elezioni presidenziali di quell'anno. McGovern deline\u00f2 un programma in dieci punti che prevedevano dei radicali cambiamenti di politica interna ed estera: arriv\u00f2 terzo in Iowa, quinto in New Hampshire e terzo in Massachusetts; dopodich\u00e9 prefer\u00ec ritirarsi ed appoggiare Walter Mondale.\nNell'aprile del 1998 venne nominato da Bill Clinton ambasciatore degli Stati Uniti presso le Agenzie delle Nazioni Unite per l'alimentazione e l'agricoltura, rimanendo in carica tre anni. Nell'ottobre 2001 McGovern venne nominato primo ambasciatore mondiale delle Nazioni Unite sulla fame nel mondo dal World Food Program, l'agenzia che aveva contribuito a fondare quarant'anni prima, conservando tale carica fino alla morte. Continu\u00f2 a occuparsi di politica fino alla fine dei suoi giorni, segnalandosi come uno schietto oppositore della guerra in Iraq e della presidenza di George W. Bush."}
{"id": "229059", "revid": "124499076", "url": "https://it.wikipedia.org/wiki?curid=229059", "title": "Bob Dole", "text": "Membro del Partito Repubblicano, \u00e8 stato senatore per lo stato del Kansas dal 1969 al 1996. In quello stesso anno \u00e8 stato inoltre il candidato repubblicano alle elezioni presidenziali, dove venne poi battuto dal presidente uscente Bill Clinton.\nBiografia.\nAvvocato e senatore repubblicano per lo stato del Kansas dal 1969 al 1996, serv\u00ec per parte del tempo come leader di maggioranza, stabilendo il record del pi\u00f9 lungo periodo passato in quel ruolo da una persona. Nel 1976 fu candidato come Vicepresidente da Gerald Ford, ma allora i repubblicani furono sconfitti dal democratico Jimmy Carter. Dopo aver tentato una candidatura alle primarie repubblicane nel 1988, vinte dal vicepresidente di Ronald Reagan, George H. W. Bush (sconfitto poi da Bill Clinton nel 1992), Dole fu il candidato del partito repubblicano alle presidenziali del 1996: fu sconfitto dal Presidente uscente Bill Clinton.\nDole \u00e8 stato consulente speciale dello studio legale \"Alston &amp; Bird\" di Washington. Nel 2007 il presidente Bush nomin\u00f2 Dole co-presidente della commissione investigativa sui problemi del Walter Reed Army Medical Center, assieme a Donna Shalala. Dole \u00e8 stato sposato con Elizabeth Hanford Dole, gi\u00e0 membro di due gabinetti presidenziali ed ex senatrice per la Carolina del Nord. Avendo riportato nella seconda guerra mondiale una paralisi al braccio destro durante una battaglia a Castel d'Aiano, Dole usava tenere una penna nella mano destra per far capire che non poteva stringere la mano in segno di saluto.\nDopo aver inizialmente appoggiato la candidatura di Jeb Bush, rivelatasi fallimentare, Dole ha espresso gi\u00e0 nel gennaio 2016 il proprio appoggio al candidato alla presidenza Donald Trump, ritenuto migliore per la capacit\u00e0 di collaborazione con il Congresso sia per la sua personalit\u00e0 che nella sua esperienza nel concludere affari con i businessman, preferendolo all'estremista senatore del Texas, Ted Cruz. Invitando i membri del partito a riunirsi per sconfiggere la democratica Hillary Clinton, in qualit\u00e0 di esponente della vecchia guardia del Partito Repubblicano, Dole ha preso parte alla Convention Repubblicana del 2016, che ha incoronato ufficialmente Trump a leader del partito. Una piattaforma disertata invece dai Bush, McCain, Romney, ostili alla candidatura del futuro vincitore delle elezioni di novembre.\nIl 17 gennaio 2018 Dole ha ricevuto a Washington la medaglia d'oro del Congresso durante una cerimonia a Capitol Hill, alla presenza del Presidente Trump, del Vicepresidente Pence e dei leader del Congresso. \u00c8 stata la 167\u00b0 persona a ricevere la pi\u00f9 alta onorificenza civile americana. Il 18 febbraio 2021 Dole ha dichiarato di essere malato di cancro ai polmoni al IV stadio, morendo poi nel sonno il 5 dicembre successivo all'et\u00e0 di 98 anni."}
{"id": "229062", "revid": "827882", "url": "https://it.wikipedia.org/wiki?curid=229062", "title": "Levi P. Morton", "text": "Fu Vicepresidente sotto la presidenza di Benjamin Harrison dal 1889 al 1893, in mezzo ai due mandati di Grover Cleveland.\nDeputato dal 1879 al 1881, divenne in seguito Ambasciatore in Francia, fino al 1885."}
{"id": "229066", "revid": "767487", "url": "https://it.wikipedia.org/wiki?curid=229066", "title": "Thomas Hendricks", "text": "Fu vicepresidente sotto la prima presidenza di Grover Cleveland nel 1885 ma mor\u00ec appena poco pi\u00f9 di otto mesi dopo aver iniziato il mandato, lasciando una sede vacante di quasi tre anni e mezzo."}
{"id": "229073", "revid": "122326398", "url": "https://it.wikipedia.org/wiki?curid=229073", "title": "Barry Goldwater", "text": "Membro del Partito Repubblicano, \u00e8 stato il candidato del suo partito alle elezioni presidenziali del 1964 quando fu sconfitto dal presidente uscente Lyndon B. Johnson.\nBiografia.\nGoldwater nacque nel 1909 a Phoenix, nel territorio dell'Arizona (diventer\u00e0 stato tre anni pi\u00f9 tardi), da una famiglia di origini ebraiche della media borghesia.\nCarriera militare.\nFrequent\u00f2 l'accademia militare e in seguito l'Universit\u00e0 dell'Arizona fino a quando nel 1930, a causa della morte del padre, dovette occuparsi degli affari e della famiglia.\nNel 1934 si spos\u00f2 con Margaret \"Peggy\" Johnson, da cui ebbe quattro figli (dopo la morte della moglie avvenuta nel 1985 si rispos\u00f2).\nDurante la seconda guerra mondiale si arruol\u00f2 come pilota nelle forze aeree dell'esercito statunitense raggiungendo nel 1947 il grado di tenente colonnello. Dopo la guerra fu uno dei maggiori sostenitori della creazione della United States Air Force Academy, che oggi \u00e8 intitolata a suo nome. Passato nella Guardia nazionale, combatt\u00e9 anche nella guerra di Corea, e arriv\u00f2 al grado di maggior generale della Air Force Reserve.\nCarriera politica.\nSubito dopo la guerra Goldwater inizi\u00f2 ad occuparsi di politica e nel 1952 si candid\u00f2 come senatore dell'Arizona per la destra repubblicana vincendo; fu rieletto nel 1958. Da senatore spicc\u00f2 per il suo anticomunismo, pur senza occupare posizioni realmente estreme come erano state quelle di Joseph McCarthy. Nel 1960 scrisse il libro \"The Conscience of a Conservative\", che ebbe un notevole successo tra i circoli politici conservatori. Nel 1964 si oppose al \"Civil Rights Act\", sostenendo che andava oltre le competenze dello Stato federale in quanto cercava di \"legiferare sulla moralit\u00e0\" e violava i diritti dei datori di lavoro.\nNello stesso anno si candid\u00f2 con successo per la \"nomination\" repubblicana alle elezioni presidenziali; la sua nomina, per\u00f2, indispett\u00ec l'ala moderata del partito, la quale contestava in particolare la sua politica estera troppo rigida nei confronti dell'URSS. Alle elezioni fu sconfitto pesantemente dal democratico Lyndon B. Johnson; la sua sconfitta influ\u00ec anche sul Partito Repubblicano, che perse molti seggi in entrambe le Camere, attirandosi molte critiche interne.\nNonostante la sconfitta, fu rieletto come senatore (carica che aveva lasciato per dedicarsi alle elezioni presidenziali) nel 1968, nel 1974 e nel 1980. Pur rimanendo fortemente anticomunista, negli ultimi anni da senatore condusse una battaglia personale contro la crescente influenza che aveva la destra religiosa in seno al Partito Repubblicano. Il conservatorismo libertario di Goldwater prevedeva infatti posizioni liberali su questioni etiche, come aborto, diritti gay e marijuana, distinguendosi in questo modo dalla componente di partito spiritualmente pi\u00f9 strutturata.\nDal 1981 al 1985 fu presidente del Select Committee on Intelligence, e dal 1985 al 1987 presidente della commissione difesa del Senato statunitense. Anche dopo la scadenza del suo mandato, nel 1987, continu\u00f2 a occuparsi di politica, preoccupando ulteriormente l\"estabilishment\" repubblicano per le sue posizioni sempre pi\u00f9 liberali, dal supporto all'aborto legale al sostegno ai diritti gay nell'esercito e alla legalizzazione della marijuana a fini terapeutici. Nel 1996 un \"ictus\" e in seguito i primi segni della malattia di Alzheimer lo costrinsero a ritirarsi dalla scena politica. Mor\u00ec nel 1998."}
{"id": "229076", "revid": "767487", "url": "https://it.wikipedia.org/wiki?curid=229076", "title": "Striker-Jin", "text": " \u00e8 un manga sceneggiato e disegnato da Y\u014dichi Takahashi e narra delle avventure calcistiche di Jin. Il manga \u00e8 formato da due volumi ed \u00e8 stato pubblicato in giappone nel 1999.\nIn Italia \u00e8 arrivato grazie alla Star Comics che lo ha pubblicato tra novembre e dicembre 2004 sulla collana Techno.\nTrama.\nJin \u00e8 un ragazzo rissoso che abita in un'isola giapponese. Con la barca dell'amico Katsuo viaggia nelle altre isole per guadagnare soldi giocando a calcio. Un giorno tornando a casa scopre che i genitori e il fratellino Ryota sono morti in un incidente stradale.\nAllora Jin decide di realizzare il sogno del fratello che \u00e8 quello di creare una squadra di calcio in grado di vincere il campionato nazionale di Yomiury Land. Cos\u00ec Jin crea la sua squadra chiamata \" Gruppo dei Calciatori di Sejima\" e con essa organizza varie amichevoli. Con i giocatori pi\u00f9 forti delle squadre avversarie Jin fa una scommessa: se vince loro dovranno lasciare la loro squadra per unirsi alla sua; in caso contrario la squadra di Jin dovr\u00e0 sciogliersi.\nAlla fine riesce a riunire i migliori giocatori della regione e riesce a partecipare al campionato giapponese (delle elementari).\nPersonaggi principali.\nI personaggi :"}
{"id": "229078", "revid": "307923", "url": "https://it.wikipedia.org/wiki?curid=229078", "title": "Aleksandr Gomelsky", "text": ""}
{"id": "229102", "revid": "1529788", "url": "https://it.wikipedia.org/wiki?curid=229102", "title": "Profeta", "text": "Il termine profeta deriva dal tardo latino \"proph\u00e8ta\" (pronuncia \"prof\u00e8ta\"), ricalcato sul greco antico \"\u03c0\u03c1\u03bf\u03c6\u03ae\u03c4\u03b7\u03c2\" (pronuncia: \"prof\u00e9tes\"), che \u00e8 parola composta dal prefisso \"\u03c0\u03c1\u03bf-\" (\"pro\", \"davanti, prima\", ma anche \"per\", \"al posto di\") e dal verbo \"\u03c6\u03b7\u03bc\u03af\" (\"fem\u00ec\", \"parlare, dire\"); letteralmente quindi significa \"colui che parla davanti\" o \"colui che parla per, al posto di\", sia nel senso di parlare \"pubblicamente\" (davanti ad ascoltatori), sia parlare al posto, in nome (di Dio), sia in quello di parlare \"prima\" (anticipatamente sul futuro).\nI profeti sono figure tipicamente religiose, pi\u00f9 o meno istituzionalizzate in diverse fedi, ispirate dalla divinit\u00e0 e che parlano in suo nome, annunciandone la volont\u00e0 e talvolta predicendo il futuro. Il riferimento pi\u00f9 comune \u00e8 ai profeti ebraici e cristiani dell'Antico Testamento. Nell'Islam quando si parla del \"profeta\" senza ulteriori specificazioni si intende indicare Maometto, l'ultimo dei profeti secondo questa religione.\nNell'ebraismo.\nNella Tanakh (Bibbia ebraica) il profeta (in ebraico \u05e0\u05b0\u05d1\u05b4\u05d9\u05d0 \"nev\u00ec\", pl. \u05e0\u05b0\u05d1\u05b4\u05d9\u05d0\u05b4\u05d9\u05dd \"nevi'\u00ecm\") \u00e8 una persona che parla in nome e per conto (\"pro\"-) di Dio. L'accezione comune con cui il termine \u00e8 usato oggi, per cui il profeta descrive eventi futuri, \u00e8 caratteristica ma non esclusiva dell'operato dei profeti ebraici.\nLa Bibbia ebraica contiene nella sua seconda sezione trentasei libri riferiti ai profeti, detti Nevi\u00ecm. Tradizionalmente si distinguono fra di essi i quattro \"profeti maggiori\" (Isaia, Geremia, Ezechiele e Daniele) e i dodici \"profeti minori\" (Osea, Gioele, Amos, Abdia, Giona, Michea, Naum, Abacuc, Sofonia, Aggeo, Zaccaria e Malachia).\nNel cristianesimo.\nIl cristianesimo riconosce gli stessi profeti ebraici dell'Antico Testamento, ma non annovera figure di profeti cristiani in senso proprio ed esclusivo; riconosce piuttosto qualit\u00e0 profetica ai discorsi di alcuni dei suoi santi, a cominciare dal Giovanni dell'Apocalisse, sebbene le interpretazioni di questo testo possano essere diverse.\nIl Concilio Vaticano II, in particolare nella costituzione dogmatica sulla Chiesa \"Lumen Gentium\", spiega perch\u00e9 nella Chiesa cattolica non sono riconosciute figure particolari di profeti: in realt\u00e0 ogni battezzato, in forza della sua unione con Cristo, \u00e8 partecipe del suo ufficio profetico. Ogni cristiano \u00e8 dunque profeta, nel senso che diventa capace con la forza dello Spirito Santo di diffondere dovunque la viva testimonianza del Cristo, soprattutto per mezzo di una vita di fede e di carit\u00e0. Attraverso la propria vita i credenti ancora oggi annunciano la sovranit\u00e0 di Dio e la sua priorit\u00e0 nella vita.\nLa Chiesa di Ges\u00f9 Cristo dei santi degli ultimi giorni (chiesa mormone) ritiene ancora necessaria l'opera dei profeti anche nei tempi moderni. I mormoni sostengono che Dio non abbia cambiato il suo modo di comunicare con gli uomini e che pertanto abbia scelto dei profeti moderni. Il primo di essi fu Joseph Smith (1805 \u2013 1844), fondatore e presidente di tale chiesa; ogni suo successore \u00e8 sostenuto dai santi degli ultimi giorni quale profeta, veggente e rivelatore.\nNell'islam.\nNell'islam viene dato un ruolo fondamentale a Maometto, ma non si crede che egli sia stato l'unico profeta inviato all'umanit\u00e0, bens\u00ec l'ultimo e il definitivo: motivo per cui gli viene attribuito il titolo di \"sigillo dei profeti\" \u2013 \"kh\u0101tim al-nabiyy\u012bn\" (\"Cor.\", XXXIII:40).\nL'islam riconosce come profeti alcune figure bibliche, talora indicate anche con il nome di patriarchi; fra di esse: Adamo/Adam, No\u00e8/N\u016bh, Abramo/Ibr\u0101h\u012bm, Isacco/Ish\u0101q, Elia/Iliy\u0101s, Enoch/Idr\u012bs, Ismaele/Ism\u0101\u02bf\u012bl, Giacobbe/Ya\u02bfq\u016bb, Giuseppe/Y\u016bsuf, Mos\u00e8/M\u016bs\u00e0, Davide/D\u0101w\u016bd, Salomone/Sulaym\u0101n, Giovanni Battista/Yahy\u00e0, Ges\u00f9/\u02bf\u012as\u00e0 figlio di Maria/ibn Maryam. Altri profeti, che Dio avrebbe inviato a diversi popoli dell'antichit\u00e0, sono invece sconosciuti alla Bibbia; \u00e8 il caso per esempio di \u1e62\u0101li\u1e25, profeta degli arabi Thamudeni, che avrebbero rifiutato di credergli causando cos\u00ec la propria rovina. \u00c8 impossibile che un profeta non abbia creduto in Dio, altrimenti Dio non li avrebbe scelti. Allah dice nel Corano: Di': \"Crediamo in Allah e in quello che ha fatto scendere su di noi e in quello che ha fatto scendere su Abramo, Ismaele, Isacco, Giacobbe e le Trib\u00f9, e in ci\u00f2 che, da parte del Signore, \u00e8 stato dato a Mos\u00e8, a Ges\u00f9 e ai Profeti: non facciamo alcuna differenza tra loro e a Lui siamo sottomessi\".\nIn altre religioni.\nMolte altre religioni storiche si fondano sul messaggio di un profeta:\nLa funzione del profeta.\nNella Bibbia, il profeta ha anche cura di ammonire il popolo di Israele che si \u00e8 allontanato da Dio. Per i cristiani, l'importanza dei profeti consiste principalmente nelle profezie messianiche di Ges\u00f9; l'attesa del Messia profetizzato nell'Antico Testamento era l'oggetto primario della fede ebraica. \nFigure profetiche compaiono e sono riconosciute in ogni tempo, a prescindere dalle singole religioni, in situazioni storiche di forte, diffuso disagio rispetto alle condizioni materiali, politiche e religiose dominanti. Pi\u00f9 in generale, come evidente nella Bibbia, storicamente il profeta \u00e8 antagonista del re \u2013 inteso come personificazione del potere dominante che impone la propria personale etica.\nNella storia di Israele, le unzioni e funzioni di sacerdote, profeta e re erano tre ordini al servizio di Dio, non in conflitto tra loro e riconosciuti dal popolo eletto, secondo quanto si afferma anche : \u00abPerch\u00e9 dunque battezzi se tu non sei il Cristo, n\u00e9 Elia, n\u00e9 il profeta?\u00bb. Il re era l'Unto del Signore, identificato in greco col titolo di Cristo, mentre Elia era il sommo sacerdote per antonomasia.\n associa esplicitamente la facolt\u00e0 profetica all'effusione dello Spirito del Signore dal corpo di Mos\u00e8 a quello dei Settanta. Esso \u00e8 uno dei passaggi a fondamento dell'ispirazione divina della Bibbia, intesa come ispirata dallo Spirito Santo Dio. I ruoli talvolta si sovrappongono: il patriarca Mos\u00e8 svolgeva le funzione suplettive di un re, ma si autodefin\u00ec anche un profeta, anticipando la venuta di un successore designato dal Signore (), mentre il re Davide fu definito \"regale profeta\" dal cardinale Bellarmino in quanto autore dei Salmi, un libro che presenta numerosi contenuti profetici.\nDi nuovo, l'effusione divina della facolt\u00e0 profetica \u00e8 stata addotta come spiegazione della concordia fra i suoi riceventi che per la Chiesa Cattolica furono santi e martiri al servizio di Dio. L'origine divina del dono profetico \u00e8 menzionata sia nell'Antico che nel Nuovo Testamento.\nLa vicenda di Azaria, Anania e Misaele descritta in associa la profezia al dono divino dell'interpretazione di sogni e visioni concessi a Daniele. Essi risultano dalla compresenza dello Spirito del Signore e di un Suo angelo. In modo simile, si esprime san Pietro nel suo primo discorso alla folla dopo il giorno di Pentecoste, dove, citando il profeta Gioele, annovera anche le visioni e i sogni profetici fra i carismi dello Spirito del Signore, oltre alla profezia stessa ( citando ). Complessivamente, i due passaggi biblici citati estendono il carisma spirituale della profezia anche ai sogni e alle visioni, nonch\u00e9 alla capacit\u00e0 di interpretare sogni e visioni altrui.\nI falsi profeti.\nI falsi profeti sono l'oggetto delle Maledizioni di Ges\u00f9, pronunciate a valle delle Dieci Beatitudini e del Discorso della Montagna ().\nNella religione ebraica l'esperienza mistica sconfina e degenera in fenomeni di profetismo. Anche nella storia del Cattolicesimo la comparsa di falsi profeti ha spesso segnato l'inizio di movimenti ereticali, particolarmente diffusi nel Medioevo. \nAlcuni movimenti cristiani moderni ebbero origine a seguito della predicazione di un \"profeta\": il mormonismo, il cristianesimo scientista e l'avventismo. Pur parlando di Dio, il profeta si differenzia dal mistico perch\u00e9 intende operare attivamente nella storia, e in questa intende esercitare, come ben vide Max Weber, una funzione \"politica\" a partire da trampolini \"etici\"."}
{"id": "229107", "revid": "1791", "url": "https://it.wikipedia.org/wiki?curid=229107", "title": "Modello Westminster", "text": ""}
{"id": "229116", "revid": "1782831", "url": "https://it.wikipedia.org/wiki?curid=229116", "title": "Francesco II delle Due Sicilie", "text": "Biografia.\nInfanzia.\nFrancesco II era figlio di Ferdinando II e della prima moglie Maria Cristina di Savoia, a sua volta figlia di Vittorio Emanuele I.\nDi carattere timido e bonario, fu educato dai padri scolopi secondo rigidi precetti morali e religiosi, in particolare dal cappellano di corte Nicola Borelli.\nNel 1857 il Conte di Gropello, rappresentante sardo a Napoli, cos\u00ec descriveva il giovane principe in occasione del suo 21\u00ba compleanno: Spos\u00f2 nel 1859 la duchessa Maria Sofia di Baviera, sorella dell'imperatrice Elisabetta d'Austria e cugina del re Ludovico II di Baviera, di lui pi\u00f9 giovane di cinque anni, che aveva un temperamento del tutto opposto al suo.\nFrancesco ebbe una sola figlia, Maria Cristina Pia di Borbone-Due Sicilie, morta a soli tre mesi d'et\u00e0.\nAscesa al trono.\nSalito al trono alla morte del padre il 22 maggio 1859, ne segu\u00ec inizialmente l'indirizzo politico.\nCircondato dagli zii, poco rispettosi della sua autorit\u00e0, trov\u00f2 nella famiglia della matrigna non aiuto, bens\u00ec ostacoli, che resero pi\u00f9 che mai difficile l\u2019esercizio del potere.\nIl suo carattere fatalista e pio , entrando cos\u00ec in aperto contrasto con la matrigna del re, la regina madre Maria Teresa.\nA questo riguardo si era pensato a un complotto contro Francesco II e la giovane consorte, da parte della vedova di Ferdinando II, la precedente regina Maria Teresa, che mal si rassegnava alla perdita del potere. Si pens\u00f2 allora a una congiura con l\u2019aiuto della \u201c\"camarilla\"\u201d per sostituire Francesco II con il Conte di Trani, primogenito della regina madre austriaca, ma le supposte prove raccolte dal Filangieri vennero gettate nelle fiamme del camino dallo stesso Francesco II, che pronunci\u00f2 le parole \u00ab\u00c8 la moglie di mio padre\u00bb.\nIn politica interna Francesco II di Borbone, pur regnando per poco pi\u00f9 di un anno come sovrano sul trono di Napoli, ebbe tempo di varare varie riforme: concesse pi\u00f9 autonomie ai comuni, eman\u00f2 amnistie, nomin\u00f2 commissioni aventi lo scopo di migliorare le condizioni dei carcerati nei luoghi di detenzione, dimezz\u00f2 l'imposta sul macinato, ridusse le tasse doganali, fece aprire le borse di cambio a Reggio Calabria e Chieti. Inoltre, siccome era in corso una carestia, dette ordini per l'acquisto di grano all'estero per rivenderlo sottocosto alla popolazione e per donarlo alle persone pi\u00f9 indigenti. Francesco II si propose di far ripartire i progetti di ampliamento della rete ferroviaria; tali progetti, poi, furono realizzati e ampliati dopo il 1860.\nIn politica estera, ebbe un iniziale allineamento sulle posizioni conservatrici dell'Austria.\nNel 1859 approv\u00f2 con proprio atto la ricostituzione dell'Ordine Militare di Santa Brigida, di cui era devotissimo. Le costituzioni furono accolte in Capua dal cardinale Giuseppe Cosenza e fu eletto Gran Maestro, con carica ereditaria, il conte Vincenzo Abbate senior.\nFine del Regno.\nFin dai tempi in cui regn\u00f2 suo padre Ferdinando II, Francesco II diverse volte soleva dire che il suo regno era protetto dall'acqua salata e dall'acqua santa, ovvero dal mare e dallo Stato Pontificio; in realt\u00e0 fu proprio dal mare che giunse Garibaldi e dalle terre del Papa stavano giungendo le truppe sabaude guidate da Vittorio Emanuele II in persona.\nI Borbone erano stati informati fin dall'inizio della partenza delle navi garibaldine dallo stesso ambasciatore borbonico nel Regno di Sardegna. Per\u00f2, pur disponendo di una flotta di 14 navi militari che incrociavano lungo le coste del Regno, la marina non riusc\u00ec a intercettarli se non quando sbarcarono a Marsala.\nLa spedizione dei Mille impression\u00f2 i contemporanei per la rapidit\u00e0 delle prime conquiste e per la disparit\u00e0 almeno iniziale di forze in campo. Il 15 maggio 1860 nella battaglia di Calatafimi ben 3\u00a0000 soldati borbonici, di fronte ai mille garibaldini e 500 \"picciotti\" siciliani si ritirarono dopo un primo scontro, eseguendo l'ordine dell'anziano generale Landi.\nIn conseguenza dello sbarco di Giuseppe Garibaldi in Sicilia e della sua rapida avanzata fece alcune concessioni liberali, in ci\u00f2 consigliato dal suo primo ministro Carlo Filangieri, richiamando in vigore lo Statuto costituzionale (gi\u00e0 concesso da Ferdinando II brevemente nel 1848) con atto sovrano del 25 giugno 1860.\nIntanto, Cavour dava ordine al generale Cialdini di partire alla volta di Napoli con l'esercito piemontese per impossessarsi del Regno delle Due Sicilie e ordinava all'ammiraglio Persano di seguire da lontano l'impresa di Garibaldi.\nLeopoldo, conte di Siracusa, zio del re, nel momento di crisi per l'avanzata di Garibaldi, invi\u00f2 al nipote una pubblica lettera nella quale lo invitava per il bene di tutti a seguire l\u2019esempio della Granduchessa di Toscana e a lasciare il trono, producendo un grande effetto. Esiliato, alla fine di agosto il Conte di Siracusa si imbarcher\u00e0 sulla nave piemontese Costituzione per recarsi a Genova e poi a Torino.\nAnche Luigi, conte dell\u2019Aquila, altro zio del re, verr\u00e0 allontanato da Napoli perch\u00e9 sospettato di farsi nominare reggente, esautorando cos\u00ec il nipote Francesco II.\nQuando Garibaldi a fine agosto pass\u00f2 in Calabria, dove erano di stanza circa 12\u00a0000 soldati del Borbone, ben 10\u00a0000 di essi a Soveria Mannelli si arresero senza sparare un solo colpo.\nDopo la perdita della Sicilia e della Calabria, di fronte all'avvicinarsi dell'Esercito meridionale e seguendo il consiglio del Ministro dell'interno Liborio Romano, che aveva gi\u00e0 avuto contatti con i piemontesi, il re fugg\u00ec da Napoli senza combattere.\nInfatti Francesco II diede espressamente l\u2019ordine alle guarnigioni rimaste nei forti di Napoli di rimanere neutrali e di non spargere sangue, per risparmiare alla capitale gli orrori della guerra.\nLasciando Napoli eman\u00f2 un proclama che \u00abprodusse larghissima impressione in vasti strati della popolazione meridionale\u00bb e con s\u00e9 port\u00f2 ben poco, convinto di tornare presto nella capitale: \u00abdalle banche non ritir\u00f2 i suoi depositi, dalla Reggia, pi\u00f9 che opere d'arte e di valore venale, port\u00f2 con s\u00e9 oggetti di devozione e ricordi famigliari\u00bb.\nAbbandonato dalla sua flotta, Francesco II ripieg\u00f2 dapprima sulla linea del Volturno dove le sue truppe furono sconfitte e poi, dopo aver tentato inutilmente una controffensiva contro le truppe garibaldine, si ritir\u00f2 con la Regina consorte a Gaeta, dove l'esercito borbonico si difese valorosamente per tre mesi contro l'assedio dell'esercito sardo-piemontese comandato dal generale Enrico Cialdini.\nL'assedio di Gaeta ebbe inizio il 13 novembre 1860 e fu condotto in modo molto aspro. A Gaeta Francesco II dimostr\u00f2 grande valore; almeno, cos\u00ec ne parlano alcune fonti estere: \u00abL'ammirazione, e son per dire l'entusiasmo, che desta in Francia il nobile contegno del Re di Napoli, vanno crescendo ogni giorno in proporzione dell'eroica resistenza del giovane monarca, assediato dalla rivoluzione sullo scoglio di Gaeta. Cos\u00ec un bellissimo indirizzo degli abitanti di Avignone, con parecchie migliaia di firme, venne spedito al Re, in cui gli Avignonesi manifestavano la speranza loro ferma che il suo trionfo sar\u00e0 misurato dalla grandezza del suo pericolo\u00bb.\nDopo la capitolazione di Gaeta (13 febbraio 1861) Francesco II, con la moglie, si rec\u00f2 in esilio a Roma, via mare su di un piroscafo francese.\nEsilio e morte.\nGiunto a Roma, Francesco II fu prima ospitato al Quirinale dal papa Pio IX per passare poi a Palazzo Farnese, di propriet\u00e0 dei Borbone, perch\u00e9 ereditato dalla sua ava Elisabetta. Rimase a Roma fino al 1870. Durante questo periodo comp\u00ec alcuni tentativi di organizzare una resistenza armata nell'ex Regno. Il suo matrimonio rimase non consumato per molti anni, e ci\u00f2 era dovuto al fatto che il Re soffriva di fimosi. La timidezza di Francesco avevano anche impedito alla coppia di sviluppare qualsiasi tipo di intimit\u00e0 fisica. Alcuni biografi riportano che ella diede alla luce due bambine e che una di loro fu affidata al fratello di Maria Sofia, tuttavia tale affermazione non trova sufficienti riscontri per essere considerata attendibile. Nonostante ci\u00f2 la coppia si ricompose e, sottopostosi a un'operazione chirurgica, Francesco guar\u00ec e il matrimonio pot\u00e9 essere consumato. Nel Natale del 1869 Francesco e Maria Sofia ebbero una figlia, Maria Cristina Pia, che per\u00f2 mor\u00ec di l\u00ec a tre mesi.\nDopo la definitiva partenza da Roma Francesco II si stabil\u00ec con la moglie a Parigi. Risiedette stabilmente nella capitale francese, da dove si allontan\u00f2 solo per brevi viaggi, in Austria e in Baviera, presso i parenti della moglie. Visse privatamente, senza grandi mezzi economici, perch\u00e9 Garibaldi aveva confiscato tutti i beni dei Borbone, e il Governo italiano ne propose la restituzione a Francesco II, ma solo al patto di rinunciare a ogni pretesa sul trono del Regno delle Due Sicilie, cosa che egli non accett\u00f2 mai, rispondendo sdegnato: \u00abIl mio onore non \u00e8 in vendita\u00bb.\nFrancesco II mor\u00ec nel 1894 in Trentino (allora austro-ungarico), durante uno dei suoi viaggi compiuti per sottoporsi a cure termali; venne sepolto nella Collegiata dell'Assunta di Arco. Pretendente al trono delle Due Sicilie divenne il fratello Alfonso di Borbone-Due Sicilie.\nAnche dopo la morte di Francesco II la regina Maria Sofia sperava ancora nella restaurazione del Regno, e frequent\u00f2 anche socialisti ed esuli anarchici. Pi\u00f9 di una fonte la vuole infatti, pi\u00f9 o meno fantasiosamente, ispiratrice degli attentatori Passannante e Bresci. \nLe spoglie di Francesco II, di Maria Sofia e della loro figlia Maria Cristina, riunite dopo varie vicissitudini, riposano nella Basilica di Santa Chiara, a Napoli, dal 18 maggio 1984, dov'erano state portate in forma solenne.\nL'apertura del processo di canonizzazione.\nNel 2020 fu annunciata dal cardinale Crescenzio Sepe l'apertura della sua causa di canonizzazione. L'apertura della fase iniziale del processo canonico avvenne il 16 dicembre 2020 e pertanto il sovrano defunto \u00e8 attualmente riconosciuto dalla Chiesa con il titolo di Servo di Dio.\nI soprannomi.\nFrancesco II si vide affibbiare il nomignolo di \"\"Franceschiello\" da parte dei cronisti dell'epoca, per ridicolizzare la figura di un sovrano che aveva perso il proprio regno; anche \"esercito di Franceschiello\" \u00e8 un modo di dire tuttora usato per indicare un gruppo di soldati o di persone incapaci e indisciplinate.\nMolti storici hanno sostenuto che Franceschiello fosse il nomignolo con cui si riferiva a lui proprio il popolo del suo regno.\nEra anche soprannominato \"Il Re Lasagna\" o pi\u00f9 semplicemente \"Lasa\"\" per la notoria golosit\u00e0 del re per quella pietanza."}
{"id": "229117", "revid": "834", "url": "https://it.wikipedia.org/wiki?curid=229117", "title": "Francesco De Angelis", "text": ""}
{"id": "229119", "revid": "196390", "url": "https://it.wikipedia.org/wiki?curid=229119", "title": "New progressive", "text": ""}
{"id": "229125", "revid": "1750468", "url": "https://it.wikipedia.org/wiki?curid=229125", "title": "Alan Bean", "text": "Fu il quarto uomo ad avere camminato sulla Luna.\nBiografia.\nFrequent\u00f2 la \"Paschal High School\" a Fort Worth in Texas. In seguito studi\u00f2 presso l'Universit\u00e0 del Texas diplomandosi quale ingegnere di tecnica del Volo nel 1955. Lo stesso anno si arruol\u00f2 presso la marina militare americana, dove venne istruito quale pilota. Venne assegnato ad una squadra d'attacco a Jacksonville, Florida. Dopo il suo servizio di quattordici mesi, frequent\u00f2 la scuola per piloti della marina e collabor\u00f2 nell'evoluzione e perfezionamento di diversi tipi d'aereo nuovi.\nNell'ottobre del 1963, Alan Bean venne scelto quale astronauta nell'ambito del terzo gruppo scelto dalla NASA. A partire dal febbraio del 1965 gli venne assegnato l'incarico speciale di collaborare all'evoluzione dei sistemi di recupero delle capsule spaziali. Nel dicembre del 1965 collabor\u00f2 quale radiofonista di contatto (Capcom) delle missioni di Gemini 7 e Gemini 6, a quel tempo ancora da Cape Canaveral.\nA consentire un salto di carriera per Bean fu, per\u00f2, un fatto tragico, nel quale perirono due colleghi astronauti: Elliott See e Charles Bassett (equipaggio previsto per la missione Gemini 9) decedettero il 28 febbraio 1966 a causa di un incidente di volo. Bean fece parte della commissione (composta da sette persone) che ebbe il compito di chiarire le cause dell'incidente. In seguito, la NASA dovette provvedere a cambiare le composizioni degli equipaggi per le prossime missioni. Fu cos\u00ec che Bean venne scelto come comandante dell'equipaggio di riserva per la missione di Gemini 10.\nDurante il volo di Gemini 11, nel settembre del 1966, collabor\u00f2 nuovamente come Capcom, che in questa occasione si trov\u00f2 nel Mission Control Center di Houston, Texas. Anche la ragione della sua seconda nomina quale membro dell'equipaggio di riserva fu la morte di un suo collega: Clifton Williams, pilota del modulo lunare dell'equipaggio di riserva per la seconda missione Apollo, che decedette il 5 ottobre 1967 precipitando in volo. Fu l'impegno del comandante dell'equipaggio di riserva Charles Conrad a far s\u00ec che Bean divenne membro di tale equipaggio. Originariamente la missione venne denominata Apollo 8, ma a causa dell'inserimento di un ulteriore missione, preventivamente non programmata, divenne Apollo 9.\nA questo punto, Bean era l'unico astronauta del terzo gruppo a non avere mai volato nello spazio. Terminata con successo la missione di Apollo 9 nel marzo del 1969, Bean venne ufficialmente nominato come pilota del modulo lunare (denominato \"Intrepid\") per la missione di Apollo 12. Il 19 novembre 1969, Bean divenne il quarto uomo a porre il suo piede sulla Luna. Durante questa missione collabor\u00f2, fra l'altro, al montaggio del primo generatore nucleare usato sulla luna per produrre energia da utilizzare per diversi esperimenti. L'attivit\u00e0 fuori bordo di Bean dur\u00f2 in totale 7 ore e 45 minuti.\nLa seconda missione nello spazio di Bean fu il comando di Skylab 3. Insieme con i suoi compagni di missione dott. Owen K. Garriott e Jack R. Lousma, rimase nello spazio per 59 giorni, precisamente tra il 29 luglio ed il 25 settembre 1973. Questo record per\u00f2 ebbe breve durata, in quanto gi\u00e0 battuto con la missione successiva di Skylab 4. Per la missione Apollo-Sojuz nel luglio 1975, Bean era previsto quale comandante dell'equipaggio di riserva. Nell'ottobre del 1975 Bean si conged\u00f2 dalla marina militare americana; rimase comunque nel gruppo di addestramento degli astronauti, nel ruolo di direttore civile. Il 26 febbraio 1981 lasci\u00f2 definitivamente tutti gli incarichi della NASA.\nNella sua vita privata, Bean si \u00e8 dedicato in particolar modo al suo hobby preferito, la pittura. Possedeva un piccolo studio a Houston, Texas. Molte delle sue opere, che hanno come oggetto quasi esclusivamente i suoi voli nello spazio, possono essere ammirate in Internet. Bean era divorziato e padre di due figli: un maschio ed una femmina. Bean \u00e8 stato l'ultimo membro vivente della squadra Apollo 12. \u00c8 stato preceduto nella morte da Conrad nel 1999 e Gordon nel 2017. Con la morte di Bean, solo quattro dei dodici \"moonwalker\" di Apollo, alla data della sua morte, erano ancora vivi: Buzz Aldrin (Apollo 11), David Scott (Apollo 15), Charles Duke (Apollo 16) e Harrison Schmitt (Apollo 17)."}
{"id": "229127", "revid": "210936", "url": "https://it.wikipedia.org/wiki?curid=229127", "title": "Werder Bremen", "text": ""}
{"id": "229129", "revid": "640277", "url": "https://it.wikipedia.org/wiki?curid=229129", "title": "Inquinamento acustico", "text": "L'inquinamento acustico \u00e8 causato soprattutto da un'eccessiva esposizione a suoni e rumori di elevata intensit\u00e0. Questo pu\u00f2 avvenire in grandi citt\u00e0 e ambienti naturali. La legge n. 447/1995, art. 2 fornisce la definizione di inquinamento acustico: \u201c\"l'introduzione di rumore nell'ambiente abitativo o nell'ambiente esterno tale da provocare fastidio o disturbo al riposo e alle attivit\u00e0 umane, pericolo per la salute umana, deterioramento degli ecosistemi, dei beni materiali, dei monumenti, dell'ambiente abitativo o dell'ambiente esterno o tale da interferire con le normali funzioni degli ambienti stessi\"\u201d.\nDescrizione.\nL'inquinamento acustico pu\u00f2 causare danni psicologici, di pressione e di stress alle persone che ne sono continuamente sottoposte. Le cause dell'inquinamento acustico possono essere fabbriche, cantieri, aeroporti, autostrade.Gli effetti del rumore sull'uomo sono molteplici e possono essere distinti in:\nL'inquinamento acustico urbano, e in particolare quello dovuto a traffico di veicoli in superficie, determina in prevalenza effetti di disturbo, mentre assai raramente si pu\u00f2 parlare di danno.\nLa specifica sensibilit\u00e0 individuale pu\u00f2 far s\u00ec che effetti di disturbo possano essere indotti dal fenomeno di \"musicalizzazione\" e \"sonorizzazione\" degli spazi condivisi, pubblici, o aperti al pubblico, come bar, ristoranti, aeroporti, centri commerciali, piscine, spiagge, ecc.\nDifferenza tra suono e rumore.\nLo stesso fenomeno sonoro pu\u00f2 essere percepito sia dallo stesso individuo, sia da pi\u00f9 individui. Ne deriva che il suono pu\u00f2 essere considerato sia come fenomeno fisico, quindi misurabile attraverso strumenti oggettivi, sia come fenomeno legato alla percezione sonora, di natura soggettiva in base allo stato psico-fisico-emozionale del soggetto che riceve l'onda. Queste due caratteristiche sono strettamente interdipendenti quindi \u00e8 spesso non sufficiente limitarsi a esaminarli in maniera separata.\nIn genere l'onda sonora \u00e8 un mezzo di trasmissione di informazioni utili per il soggetto (ad es. l'ascolto di una canzone piacevole, rumori anomali sintomatici per l'operatore di malfunzionamento della macchina, ecc.) oppure interferenti con il suo stato psicofisiologico o con l'attivit\u00e0 da lui svolta in quel momento. Nel primo caso \u00e8 appropriato parlare di suono, mentre nel secondo solitamente si usa il termine di rumore in quanto suono non desiderato che il soggetto percepisce come negativo per il suo stato di benessere.\nPrincipali fonti del rumore.\nIn relazione all'attivit\u00e0 domestica.\nL'attivit\u00e0 domestica \u00e8 causa di una grande e insospettata quantit\u00e0 di rumore: l'uso inappropriato degli elettrodomestici (stereo e tv ad alto volume, lavatrici lasciate accese di notte, tosaerba e trapani azionati in orari non opportuni, condizionatori, ecc.) incidono in modo rilevante sulla quantit\u00e0 di rumore prodotto da un'abitazione. In questo caso per\u00f2 pi\u00f9 che un'adeguata applicazione della normativa, pu\u00f2 l'educazione e il buonsenso...\nIn relazione ai sistemi di trasporto.\n\u00c8 contraddistinto come la prima causa di rumore nei paesi avanzati. Uno studio dell'Unione europea ha reso evidente che su all'incirca 200 milioni di cittadini della comunit\u00e0 il 59% \u00e8 esposto a emissioni sonore prodotte da traffico stradale superiori a 55 dB, mentre il 39% ha dovuto sopportare livelli acustici pari a 60 dB. Questi dati hanno portato a stabilire dei valori limite di emissione di rumore per tutti i nuovi veicoli progettati e dato tali limiti vengono abbassati di anno in anno, le automobili di pi\u00f9 recente produzione presentano indici di rumorosit\u00e0 di 8\u00a0\u2013 10 dB inferiori rispetto a quelli di vetture immatricolate poco pi\u00f9 di dieci anni fa.\nMusicalizzazione degli spazi in condivisione.\nUna particolare posizione occupano quei fenomeni di sonorizzazione ambientale e \"musicalizzazione\" di spazi pubblici o destinati alla fruizione in condivisione, come bar, ristoranti, aeroporti, centri commerciali, piscine, spiagge, ecc.\nIn questo caso, \u00e8 la specifica sensibilit\u00e0 individuale che pu\u00f2 dar luogo a effetti di disturbo e \"annoyance\", anche se l'esposizione passiva avviene con musiche di bassa intensit\u00e0. La natura di questa esposizione all'ascolto non sarebbe di per s\u00e9 classificabile come molesta, ma lo diventa in rapporto ai fattori intenzionali che entrano in gioco: un esempio \u00e8 fornito dall'ascolto forzoso e involontario di musica di sottofondo, musica per ambienti, o di altro tipo, in particolare negli spazi della condivisione, come bar, ristoranti, negozi, centri commerciali, aeroporti, spiagge, piscine, palestre, ecc.. Si parla, in questo caso, di \"musica passiva\" o \"musica parassita\".\nMisura del suono e del rumore.\n, ma non tutte le frequenze sono percepite con la stessa intensit\u00e0: infatti, l'orecchio umano esibisce una migliore sensibilit\u00e0 alle frequenze medie, mentre essa peggiora per i suoni acuti (alte frequenze) e per i suoni gravi (basse frequenze). La misura viene eseguita con strumenti atti a misurare il suono (fonometri); questi rilevano l'intensit\u00e0 del suono come pressione sonora sulla base della quale \u00e8 possibile valutare il grado di disturbo o l'eventuale danno.\nNell'ambiente si possono distinguere vari tipi di rumore:\nValutazione del rischio in ambienti di lavoro.\nLa valutazione del rischio in ambiente di lavoro \u00e8 normata dal D.Lgs. n. 81/2008 e successive modificazioni dando attuazione alla direttiva 2003/10/CE. In base all'articolo 190 del suddetto decreto legislativo il datore di lavoro deve valutare l'esposizione professionale quotidiana personale di ogni singolo lavoratore. Al calcolo di tale parametro si pu\u00f2 pervenire attraverso la misura della rumorosit\u00e0 delle macchine e attrezzature presenti in azienda rapportate poi al tempo di permanenza del lavoratore sul posto di lavoro. I parametri da valutare sono il livello equivalente in dB(A) e il livello di picco in dB(C):\nReazioni della collettivit\u00e0 all'inquinamento acustico.\nLe reazioni negative degli occupanti di edifici esposti al rumore dei sistemi di trasporto si traducono, oltre alla perturbazione del sonno e delle attivit\u00e0, nella percezione di un'intrusione nell'intimit\u00e0 di ciascuno.\nQueste reazioni, legate al contesto residenziale, sono variabili secondo i luoghi, le popolazioni e la natura dei rumori.\n\u00c8 tramite la valutazione delle caratteristiche del rumore perturbante in facciata degli edifici o all'interno degli stessi, messa in confronto con i risultati di inchieste sociali che utilizzano adeguati questionari, che si pu\u00f2 ricercare le relazioni tra rumore e disturbo.\nStudi effettuati interamente in laboratorio possono risultare molto differenti in quanto il disturbo di un individuo in laboratorio pu\u00f2 risultare molto differente rispetto a quello manifestato nel proprio appartamento.\nLe prime inchieste con interviste presso abitazioni di residenti vicino a strade trafficate sono state effettuate nei primi anni sessanta del secolo scorso in Svezia, Inghilterra, Francia e Austria.\nLe caratteristiche generali di tali inchieste sono:\nQueste inchieste forniscono i coefficienti di correlazione tra i livelli di rumore e i livelli di disturbo espressi.\nDai risultati ottenuti appare che le correlazioni tra il disturbo individuale e il livello di rumore sono modeste esse non spiegano pi\u00f9 del 25% della varianza del disturbo.\nL'entit\u00e0 modesta di questa correlazione \u00e8 da mettere in relazione anche ai seguenti fattori:\nNei casi invece di realizzazione di una nuova infrastruttura viaria, ferroviaria o aeroportuale, i risultati che le inchieste hanno prodotto correlazioni tra il \"disturbo medio\" sono molto buone. Ne \u00e8 un esempio il lavoro di Schultz del 1978 che ha elaborato i risultati di circa 20 inchieste effettuate in Paesi diversi.\nSchultz mette in relazione la variazione della percentuale di soggetti \"molto disturbati\" al variare del livello sonoro esterno espresso attraverso l'indicatore LDN (Day-Night Level).\nEffetti sulla salute.\nUna esposizione prolungata a rumore continuo a 80 dB(A) per 8 ore al giorno e per molti anni non provoca alcun danno a carico dell'apparato uditivo, questo per quanto riguarda i soggetti sani. Gli effetti che determinano il danno da rumore dipendono dal livello sonoro globale, dal tipo di rumore, dalla durata dell'esposizione, dalla suscettibilit\u00e0 individuale e dall'interazione con altri fattori e possono portare a tre tipi di effetto sulla salute:\nEffetti sul sonno.\nGli effetti del rumore sul sonno sono diversificati.\nIl rumore pu\u00f2 causare:\nEssendo la maggior parte di queste reazioni a livello inconscio, gli studi vengono effettuati attraverso metodi di registrazione delle reazioni fisiologiche durante il sonno.\nUn livello sonoro all'interno delle stanze da letto dovrebbe collocarsi a un livello minimo di 40 dB(A). Secondo l'OMS il valore ottimale \u00e8 una media di 35 dB(A) e valori non superiori a 45 dB(A) per quanto riguarda i picchi; questi sono garanzia di una buona qualit\u00e0 del sonno per soggetti normali.\nI comuni d'Italia hanno diviso in aree il proprio territorio in base all'urbanizzazione; rispetto a questa classificazione vengono stimati i livelli di limite che si possono raggiungere anche in relazione alla giornata diurna o notturna. A questi parametri si deve fare attenzione al livello differenziale il quale \u00e8 la differenza di due misure: la prima del livello sonoro percepito con tutte le sorgenti che abitualmente si riscontrano, la seconda misurazione, definita livello di silenzio, dove vengono disattivate tutte le sorgenti di rumore.\nNormativa italiana relativa all'inquinamento acustico.\nIn Italia esistono quattro leggi contro l'inquinamento acustico:\nEffetti sui cetacei.\nGli effetti dell'inquinamento acustico sui cetacei sono molteplici, i pi\u00f9 frequenti si manifestano in un senso di disorientamento e smarrimento dell'animale. "}
{"id": "229130", "revid": "1632387", "url": "https://it.wikipedia.org/wiki?curid=229130", "title": "Balaenoptera physalus", "text": "La balenottera comune [Balaenoptera physalus ()] \u00e8 una specie di cetaceo appartenente alla famiglia Balaenopteridae.\nDescrizione.\nLa balenottera comune \u00e8 il secondo animale del pianeta per dimensioni, dopo la balenottera azzurra. Si sa che pu\u00f2 raggiungere e superare i 26 m, anche se la lunghezza media \u00e8 molto inferiore. Gli animali dell'emisfero boreale sono normalmente di 1-1,5 m pi\u00f9 corti di quelli dell'emisfero australe e alcuni autori ritengono che si tratti di sottospecie distinte. \u00c8 facilmente confusa con la balenottera boreale o con la balenottera azzurra o nei tropici con la balenottera di Eden. Un elemento essenziale per riconoscere la balenottera comune a distanza ravvicinata \u00e8 la pigmentazione asimmetrica della testa: sul lato destro, il labbro inferiore, la cavit\u00e0 orale e alcuni dei fanoni sono bianchi, mentre il lato sinistro \u00e8 grigio uniforme. Quando nuota proprio sotto la superficie \u00e8 spesso chiaramente visibile il labbro bianco, che pu\u00f2 tuttavia essere confuso con la pinna pettorale bianca di una megattera. Un tempo una delle balenottere pi\u00f9 comuni, presenta oggi popolazioni seriamente compromesse dalla caccia baleniera.\nComportamento.\nNon evita n\u00e9 si avvicina alle barche. \u00c8 quasi impossibile valutare quando emerger\u00e0 o si allontaner\u00e0: pu\u00f2 essere difficile osservarla da vicino. Il tipo di emersione varia a seconda che stia nuotando in superficie oppure stia emergendo da un'immersione profonda. Soffia tipicamente da 2 a 5 volte, a intervalli di 10 o 20 secondi, prima di immergersi per 5-15 minuti (anche se pu\u00f2 restare immersa pi\u00f9 a lungo). Si immerge sino a profondit\u00e0 di almeno 230 m. La pigmentazione asimmetrica pu\u00f2 essere legata al modo in cui la balena nuota sul lato destro mentre si nutre. Talora salta completamente fuori dall'acqua. \u00c8 una nuotatrice veloce, capace di raggiungere velocit\u00e0 di 30\u00a0km/h. Si vede pi\u00f9 spesso di altre balenottere in piccoli gruppi.\nAlimentazione.\nLa dieta della Balenottera comune \u00e8 piuttosto varia. Le componenti principali sono: krill, pesci e piccoli cefalopodi, ma varia a seconda della distribuzione (emisfero boreale, australe o Mediterraneo). La tecnica di caccia \u00e8 particolare: si avvicina a notevole velocit\u00e0 ad un banco di pesci per buttarsi nel punto in cui questo \u00e8 pi\u00f9 fitto. Quindi, distendendo la regione golare, che pu\u00f2 anche raddoppiare il diametro della parte anteriore del corpo, ingoia acqua e pesci.\nDistribuzione.\nPi\u00f9 comune nell'emisfero australe, meno comune nei tropici. Giunge nelle acque polari, ma meno frequentemente della balenottera azzurra o della balenottera minore. Nel Mediterraneo si trovano normalmente solo le balenottere comuni. Ci sono probabilmente tre popolazioni isolate: nel Nord Atlantico, nel Nord Pacifico e nell'emisfero meridionale. Alcune popolazioni migrano verso basse latitudini, con acque relativamente calde, in inverno e verso latitudini pi\u00f9 elevate, con acque pi\u00f9 fredde, in estate, anche se gli spostamenti sono meno prevedibili che in altri cetacei di grandi dimensioni. Certe popolazioni di basse latitudini, come quelle del Golfo di California (Baia di Cortez), in Messico, sembrano essere stanziali. Si trova normalmente al largo, ma la si vede anche sottocosta l\u00e0 dove l'acqua ha profondit\u00e0 sufficiente.\nConservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Balaenoptera physalus\" una delle 100 specie di mammiferi a maggiore rischio di estinzione.\nEsposizione.\nin \"Italia\", uno scheletro di Balenottera comune \u00e8 conservato presso il Museo di storia naturale dell'Universit\u00e0 di Pisa, che ospita la pi\u00f9 grande collezione di scheletri di cetacei del paese, al Museo di Storia Naturale dell'Accademia dei Fisiocritici di Siena e al MUSE di Trento."}
{"id": "229131", "revid": "287204", "url": "https://it.wikipedia.org/wiki?curid=229131", "title": "Myojo", "text": ""}
{"id": "229132", "revid": "1655761", "url": "https://it.wikipedia.org/wiki?curid=229132", "title": "Emil Julius Gumbel", "text": "Per motivi politici va in esilio in Francia e poi, nel 1940, in seguito all'invasione tedesca, emigra negli Stati Uniti. Negli anni cinquanta e sessanta torna per alcune lezioni in Germania.\nNell'ambito della statistica \u00e8 noto per aver fondato la teoria dei valori estremi, nell'ambito della quale descrisse la variabile casuale che porta il suo nome.\nFu un pacifista, socialista e oppositore al regime nazista. \u00c8 citato da Albert Einstein nel saggio filosofico The World as I see it"}
{"id": "229136", "revid": "104265", "url": "https://it.wikipedia.org/wiki?curid=229136", "title": "Equazione fratta", "text": "Un'equazione si definisce frazionaria (o fratta) se \u00e8 composta da almeno una frazione algebrica o, pi\u00f9 semplicemente, se l'incognita formula_1 compare a denominatore. Un'equazione frazionaria univariata \u00e8 della forma:\ndove formula_3 e formula_4 sono polinomi generici, in questo caso, nella variabile formula_5 \nGrado.\nIl grado di ogni polinomio che si trova al denominatore della frazione algebrica deve essere sempre maggiore di zero, altrimenti l'equazione si trasformerebbe in un'equazione intera. Ad esempio, data l'equazione:\nil grado del denominatore \u00e8 formula_7\nRisoluzione.\nLa procedura risolutiva \u00e8 la seguente:\nCampo di esistenza.\nIl campo di esistenza \u00e8 l'insieme dei valori dell'incognita (o incognite) per i quali la frazione non perde significato. Ad esempio se in formula_8 il valore di formula_1 fosse formula_10 allora si avrebbe come denominatore formula_11 e la frazione non avrebbe significato. \u00c8 quindi necessario porre come campo di esistenza formula_12\nEsempio.\nData l'equazione fratta:\nnotare anzitutto che dovr\u00e0 essere formula_14 Moltiplicando entrambi i membri per il minimo comune multiplo formula_15 si ottiene cos\u00ec l'equazione di secondo grado:\nche ha le due soluzioni formula_17 e formula_18 La seconda soluzione, per\u00f2, annulla i due denominatori dell'equazione originale, e pertanto deve essere scartata. Quindi l'unica soluzione dell'equazione originale \u00e8 formula_19"}
{"id": "229137", "revid": "6923", "url": "https://it.wikipedia.org/wiki?curid=229137", "title": "Iuput II", "text": "Biografia.\nForse da identificare con il Zet riportato da Sesto Africano, malgrado abbia avuto un regno alquanto lungo (circa 34 anni) degli avvenimenti del suo regno conosciamo molto poco. Nel 19\u00ba anno di regno ader\u00ec alla coalizione promossa da Tefnakht, principe di Sais che si era attribuito i titoli della regalit\u00e0 (XXIV dinastia), per tentare di arginare l'avanzata di Piankhi (primo sovrano \"riconosciuto\" nella XXV dinastia), che intorno al 737 a.C. aveva conquistato, partendo dalle sue basi poste nel sud, a Napata, tutto l'Alto Egitto.\nDurante il suo regno anche i principi di Eracleopoli ed Ermopoli, Neferkara Payeftjauembastet e Nimlot, si attribuirono i segni esteriori della regalit\u00e0 senza peraltro possedere un effettivo potere.\nRimane aperta la questione se abbia avuto un successore, il molto ipotetico Sheshonq VII."}
{"id": "229150", "revid": "1543377", "url": "https://it.wikipedia.org/wiki?curid=229150", "title": "Punti notevoli di un triangolo", "text": " \nIn geometria i punti notevoli di un triangolo sono punti del piano che sono \"al centro\" di un triangolo secondo certi criteri ben definibili, in analogia al centro del cerchio, che \u00e8 tale seconda la sua distanza dai punti della circonferenza.\nEsempi ben noti agli antichi greci sono il baricentro, il circocentro, l'incentro e l'ortocentro del triangolo, che possono essere ottenuti con semplici costruzioni. Ognuno di loro ha la propriet\u00e0 di essere invariante, nel senso di occupare sempre la stessa posizione (relativa ai vertici) nelle operazioni di rotazione, riflessione e omotetia. Questa invarianza \u00e8 necessaria per ogni punto che possa essere considerato come centro o punto notevole del triangolo. Sono, ad esempio, esclusi punti ben noti, come i punti di Brocard, dal nome Henry Brocard (1845-1922), che non sono invarianti per la riflessione.\nI punti notevoli sono particolarmente importanti perch\u00e9 permettono di definire caratteristiche importanti dei relativi triangoli.\nIn un triangolo isoscele i punti notevoli appartengono tutti ad un'unica retta che \u00e8 l'asse relativo alla base.\nStoria.\nI greci avevano scoperto i classici punti notevoli del triangolo ma non ne avevano dato una definizione. In seguito diversi altri punti notevoli associati ai triangoli furono scoperti, quali il punto di Fermat, il cerchio dei nove punti, il punto di Gergonne e il punto di Feuerbach. Con il rinnovato interesse sulla geometria del triangolo negli anni intorno al 1980 si prest\u00f2 attenzione alle propriet\u00e0 che questi punti possedevano e che hanno consentito di darne una definizione formale come punto notevole o centro del triangolo. Nell'aprile del 2016 l'Encyclopedia of Triangle Centers curata da Clark Kimberling conteneva oltre 10.000 punti d'interesse di un triangolo.\nI punti notevoli pi\u00f9 noti.\nI cinque punti notevoli del triangolo pi\u00f9 noti sono: \nLa bisettrice \u00e8 una semiretta che divide l'angolo in 2 parti congruenti. La mediana \u00e8 un segmento che congiunge il vertice al punto medio del lato opposto. L'asse di un segmento \u00e8 la perpendicolare al segmento che passa per il punto medio di quest'ultimo. L'altezza \u00e8 la perpendicolare che parte da un vertice e arriva sul lato opposto o sul suo prolungamento.\nAltri punti notevoli.\nCi sono molti altri punti notevoli. Definiamo concisamente alcuni di questi punti riferendoci a un triangolo formula_1 i cui vertici denotiamo con formula_2 e formula_3 e i cui lati opposti denotiamo rispettivamente con formula_4 e formula_5"}
{"id": "229151", "revid": "1226", "url": "https://it.wikipedia.org/wiki?curid=229151", "title": "Crociata Albigense", "text": ""}
{"id": "229153", "revid": "1226", "url": "https://it.wikipedia.org/wiki?curid=229153", "title": "Crociata albigense", "text": ""}
{"id": "229157", "revid": "767487", "url": "https://it.wikipedia.org/wiki?curid=229157", "title": "Promessa al pubblico", "text": "La promessa al pubblico \u00e8 il negozio giuridico unilaterale, disciplinato dall'art. 1989 del codice civile italiano, tramite il quale un determinato soggetto si impegna pubblicamente ad eseguire una determinata prestazione nei confronti di chi si trover\u00e0 in una determinata situazione o di chi compir\u00e0 una determinata azione. \nNatura giuridica.\nUn esempio di promessa al pubblico \u00e8 il seguente: \"Tizio offre cento euro a chi gli riporter\u00e0 il cane smarrito\".\nLa revoca \u00e8 possibile, ma solo per giusta causa, e in ogni caso non ha alcun effetto se la situazione o l'azione prevista nella promessa si sono verificate. Essa dovr\u00e0 poi essere resa pubblica nella stessa forma usata per la promessa o in forma equivalente.\nTale promessa vincola il promittente dal momento in cui la promessa stessa \u00e8 resa pubblica.\nDifferenze con istituti simili.\nLa promessa differisce dall'offerta al pubblico (con cui ha in comune solo l'indeterminatezza del destinatario), che \u00e8 una proposta contrattuale che vincola il proponente solo in presenza dell'accettazione della controparte. Esempio di offerta al pubblico pu\u00f2 ravvisarsi nell'esposizione in una vetrina di capi di abbigliamento con il relativo prezzo. Altra divergenza inerisce alla fase di negoziazione per l'acquisto del bene: non esiste una procedura simile per la promessa al pubblico."}
{"id": "229158", "revid": "76963", "url": "https://it.wikipedia.org/wiki?curid=229158", "title": "Med\u00ec", "text": "\u00c8 considerato uno dei massimi interpreti del pandeiro, strumento con il quale ha ottenuto prestigiosi riconoscimenti da parte del pubblico e della critica specializzata americana e europea.\nFiglio di un jazzista italiano emigrato, conosce gli strumenti a percussione fin da bambino, cominciandoli a studiare seriamente all'et\u00e0 di dodici anni con Paulinho Da Costa, approdando successivamente all'attivit\u00e0 di session man in studio a soli sedici anni.\nLa sua perizia lo ha portato ad inventare nel 2003 il \"drubla\", un tamburo a cornice multitimbrico.\n\u00c8 attualmente il percussionista di Nehemiah Brown Florence Gospel Choir School, uno dei pi\u00f9 famosi cantanti gospel americani in Italia.\nTiene seminari e concerti prevalentemente in Germania, nei Paesi Bassi e nei paesi scandinavi."}
{"id": "229160", "revid": "580", "url": "https://it.wikipedia.org/wiki?curid=229160", "title": "Funzione di utilit\u00e0 Cobb-Douglas", "text": "In microeconomia le funzioni di utilit\u00e0 Cobb-Douglas sono una classe di funzioni di utilit\u00e0 rappresentabili come formula_1, dove:\nin cui u indica il livello di utilit\u00e0 e xi il consumo del bene i-esimo, mentre \u03b11, \u03b12...,\u03b1n sono costanti.\n\u00c8 comune imporre la normalizzazione formula_3, ma non \u00e8 in generale necessario.\nLe funzioni di utilit\u00e0 Cobb-Douglas sono anche chiamate \"log-lineari\", perch\u00e9 lineari nei logaritmi. Trasformando in logaritmi si ottiene infatti:\nPer le loro propriet\u00e0 particolarmente convenienti (differenziabilit\u00e0, quasiconcavit\u00e0) e la facilit\u00e0 con cui \u00e8 possibile trattarle analiticamente, sono spesso utilizzate nei corsi introduttivi di microeconomia.\nLe funzioni di costo e di produzione di Cobb-Douglas hanno la medesima forma algebrica delle funzioni di utilit\u00e0 qui considerate.\nPropriet\u00e0.\nUtilit\u00e0 marginale.\nData una generica funzione di utilit\u00e0 Cobb-Douglas l'utilit\u00e0 marginale del bene i-esimo \u00e8 data da:\nSaggio Marginale di Sostituzione.\nIl saggio marginale di sostituzione (SMS) del bene i con il bene j \u00e8 dato da:\nElasticit\u00e0 di sostituzione.\nL'elasticit\u00e0 di sostituzione (\u03c3) \u00e8 costante ed unitaria. Infatti, dall'equazione precedente deriva:\ndall'equazione precedente segue che\nLe funzioni Cobb-Douglas possono anche essere viste come un caso particolare delle funzioni CES, quello in cui il parametro \u03c1 delle CES sia uguale a zero.\nFunzione di domanda walrasiana.\nData una funzione di utilit\u00e0 Cobb-Douglas, la funzione di domanda walrasiana associata, cio\u00e8 il livello di consumo del bene i corrispondente ad ogni data combinazione di prezzi e ricchezza (w) che massimizza la funzione di utilit\u00e0 sotto il vincolo di disponibilit\u00e0, \u00e8 data da:\nche si riduce a:\nnel caso in cui la somma degli \u03b1i sia uguale ad uno.\n\u00c8 importante osservare che, data una funzione di utilit\u00e0 Cobb-Douglas, la domanda del bene i non \u00e8 funzione del prezzo degli altri beni. Inoltre, la quota del reddito spesa nell'acquisto del bene i \u00e8 costante e pari ad \u03b1i, essendo:\nFunzione di spesa e domanda hicksiana.\nData una funzione di utilit\u00e0 Cobb-Douglas in cui gli esponenti sommino ad uno, la funzione di spesa associata, cio\u00e8 la funzione valore del problema di minimizzazione della spesa dato il vincolo costituito dalla funzione di utilit\u00e0 Cobb-Douglas, in simboli:\n\u00e8 data da:\ndove\n\u00e8 un indice del livello generale dei prezzi associato alla funzione di utilit\u00e0 Cobb-Douglas.\nLa funzione di domanda hicksiana associata \u00e8:\nIllustrazione: funzioni di domanda con utilit\u00e0 Cobb-Douglas.\nSi consideri il problema di un consumatore che intende massimizzare la propria utilit\u00e0 derivante dal consumo di due beni, sottostando al vincolo imposto dalla propria ricchezza formula_16. Si supponga, in particolare, che il consumatore sia caratterizzato da una funzione di utilit\u00e0 di tipo Cobb-Douglas; si intende dunque risolvere il problema di massimo:\nIl problema equivale a:\nIl problema si affronta con il metodo dei moltiplicatori di Lagrange. La Lagrangiana associata a quest'ultimo problema \u00e8:\nLe condizioni del primo ordine per un massimo sono:\nDalle prime due espressioni si ottiene:\nSostituendo nella terza condizione si ha:\nnonch\u00e9:\nSi osservi che la quasiconcavit\u00e0 della funzione obiettivo, che diventa concavit\u00e0 stretta nel caso in cui formula_26, e il fatto che si stiano ricercando soluzioni nell'ortante positivo implicano che non \u00e8 necessario considerare le condizioni di secondo ordine. Le espressioni sopra rappresentano dunque le funzioni di domanda del consumatore per i beni 1 e 2, che dipendono dalla ricchezza (o reddito) formula_16, nonch\u00e9 dai prezzi formula_28 e formula_29."}
{"id": "229163", "revid": "287204", "url": "https://it.wikipedia.org/wiki?curid=229163", "title": "Ferrovia sospesa", "text": "Una ferrovia sospesa \u00e8 un particolare tipo di ferrovia in cui i veicoli viaggiano sospesi al di sotto della via di corsa anzich\u00e9 sopra di essa.\nTipologia.\nTale tipo di ferrovia pu\u00f2 essere a sua volta a monorotaia (come le \"Schwebebahn\" tedesche) o a binario (come i sistemi SAFEGE e simili). Tuttavia, questi ultimi sono spesso considerati anch'essi sistemi a monorotaia in quanto le due rotaie sono racchiuse all'interno di una struttura il cui aspetto esterno \u00e8 quello di un'unica trave. Il servizio offerto dalle ferrovie sospese pu\u00f2 essere, in base all'estensione e ad altre caratteristiche, sia di tipo people mover sia di tipo metropolitano.\nStoria.\nLa prima ferrovia sospesa della storia fu la monorotaia \"Enos Electric Railway\" costruita nel 1886 a Greenville, nel New Jersey. Attivata a scopo dimostrativo, nonostante l'interesse della stampa non port\u00f2 ad una realizzazione su scala pi\u00f9 ampia.\nFerrovie sospese in esercizio.\nTra le pi\u00f9 conosciute ci sono la Wuppertaler Schwebebahn (Wuppertal) e la Schwebebahn di Dresda (simile ad una funicolare), che hanno preso il concetto di \"Schwebebahn\" dal loro inventore Eugen Langen. Altro tipo molto simile di ferrovia sospesa \u00e8 la \"H-Bahn\" che funziona nel campus universitario di Dortmund e nella citt\u00e0 di D\u00fcsseldorf.\nQui l'elenco completo delle ferrovie sospese in esercizio:\nProgetti futuri.\nSu questo concetto di trasporto ferroviario sono allo studio due tipi di progettazioni.\nAerobus.\nIl primo, chiamato \"\"Aerobus\", dopo alcune sperimentazioni in Svizzera, Germania e Canada, \u00e8 in progettazione nella metropoli cinese di Weihai, ed \u00e8 una ferrovia sospesa con una struttura di sostegno pi\u00f9 leggera rispetto alle attuali installazioni. Le rotaie in alluminio vengono appese a costruzioni a cavo secondo la modalit\u00e0 di ponte sospeso (la distanza fra piloni massima \u00e8 pari a 600 metri), vengono attorniate dai carrelli dall'esterno.\nWhoosh.\nIl secondo, chiamato \"Whoosh\"\" (onomatopea del soffio del vento), \u00e8 un sistema anch'esso sospeso su una monorotaia, ma azionato ad aria compressa, ed attualmente in fase di studio."}
{"id": "229164", "revid": "2049984", "url": "https://it.wikipedia.org/wiki?curid=229164", "title": "Chiesa di Sant'Agnese in Agone", "text": "La chiesa di Sant'Agnese in Agone () \u00e8 un edificio italiano di culto cattolico.\nSi trova a Roma in Piazza Navona ed \u00e8 intitolata a sant'Agnese nel luogo dove, secondo la leggenda, costei avrebbe subito il martirio.\nFu restaurata negli anni duemila su iniziativa del rettore Gianni Todescato, da lui anche riaperta al pubblico e adibita a sede concertistica.\nStoria.\nLa chiesa ebbe un primo progetto disegnato nel 1652 da Girolamo Rainaldi (1570-1655) in stile barocco. Il committente fu Innocenzo X Pamphili, il cui monumento funebre si trova all'interno della chiesa. La famiglia aveva ampi possedimenti nella piazza e la chiesa doveva essere una specie di cappella privata annessa al palazzo di famiglia che si trova accanto.\nNegli anni 1653-1657 i lavori proseguirono sotto la direzione di Francesco Borromini. Borromini cambi\u00f2 in parte il progetto originario; tra le altre cose aument\u00f2 la distanza tra le due torri integrate nel prospetto ed ide\u00f2 l'impostazione della facciata concava per dare pi\u00f9 risalto alla cupola.\nNel 1672 la costruzione fu completata da Carlo Rainaldi (1611-1691), il figlio dell'architetto che aveva cominciato i lavori.\nDescrizione.\nEsterno.\nLa facciata della chiesa, caratterizzata dal suo arretramento nella parte centrale e dalle parti laterali curve, \u00e8 in mezzo ai due campanili, entrambi culminanti con una copertura conica recante delle croci. Nella facciata, priva di decorazioni all'infuori delle ghirlande fra le lesene, si aprono tre portali, con il centrale pi\u00f9 grande rispetto agli altri.\nLa cupola, opera di Giovanni Maria Baratta (tamburo) e di Carlo Rainaldi (lanterna), \u00e8 decorata alla base da coppie di pilastri corinzi alternate ai finestroni rettangolari.\nInterno.\nAll'interno la chiesa presenta una pianta a croce greca; i quattro corti bracci della navata, dell'abside e dei transetti, riccamente decorati con stucchi dorati nelle volte si incontrano nell'ottagono centrale, in cui si trovano quattro altari dedicati a Sant'Alessio (1\u00b0 a destra), Santa Ermenziana (2\u00b0 a destra), Sant'Eustachio (1\u00b0 a sinistra) e Santa Cecilia (2\u00b0 a sinistra), con pale marmoree e statue rispettivamente di Giovanni Francesco Rossi, Leonardo Reti, Melchiorre Caf\u00e0 e Antonio Raggi. Le colonne che li riquadrano sono in marmo rosso di Cottanello. I transetti sono dedicati a Sant'Agnese (a destra, con una statua di Ercole Ferrata), e a San Sebastiano (a sinistra, con una statua di Pier Paolo Campi). Le prospettive accelerate marmoree sono di Costanzo de Peris.\nI pennacchi della cupola, dipinti fra il 1667 e il 1671 da Giovan Battista Gaulli detto il Baciccio, sono dedicati alle quattro virt\u00f9 cardinali; l'affresco della cupola, invece, opera di Ciro Ferri e di Sebastiano Corbellini che lo port\u00f2 a termine, raffigura \"Sant'Agnese introdotta alla Gloria del Paradiso\". Un altro dipinto importante si trova sulla volta della sagrestia e raffigura la \"Gloria di Sant'Agnese\" ed \u00e8 opera di Paolo Gismondi.\nIl sotterraneo, ricavato da un antico oratorio medievale, ospita sull'altare \"Il miracolo dei capelli di Sant'Agnese\", rilievo marmoreo di Alessandro Algardi.\nAltare maggiore.\nL'altare maggiore fu eseguito fra il 1720 e il 1724 su un progetto di Carlo Rainaldi ed accoglie la pala \"Sacra Famiglia\" di Domenico Guidi.\nL'elevazione dell'altare \u00e8 costruita su quattro colonne scanalate in marmo verde antico provenienti dall'Arco di Marco Aurelio al Corso; le colonne terminano con capitelli compositi in marmo dorato a foglia, che sorreggono la trabeazione ad andamento curvilineo. Il timpano \u00e8 sormontato da due angeli in stucco che recano la colomba con la palma simbolo del martirio. Al centro, tre angeli che sostengono il cartiglio con la scritta tratta dal Vangelo \"tra i nati di donna non c'\u00e8 nessuno pi\u00f9 grande di Giovanni\",frase che si ricollega anche a Giovanni Battista Pamphilj il quale volle che l'altare fosse dedicato al santo di cui portava il nome.\nInizialmente l'altare doveva essere dedicato a Sant'Agnese e la pala doveva contenere il miracolo di sant'Agnese che fa resuscitare con la preghiera Procopio ucciso dal diavolo. In seguito alla morte di Alessandro Algardi, al quale era stata affidata la realizzazione, Ercole Ferrata e Domenico Guidi furono incaricati di realizzare il modello grande in stucco conforme a quello preparato dall'Algardi. In seguito per\u00f2, si decise di dedicare alla santa non pi\u00f9 l'altare absidale ma la cappella nel lato nord, e si decise di dedicare la pala absidale alle due Sacre Famiglie (quella di Maria, Giuseppe e Ges\u00f9 e quella di Elisabetta, Zaccaria e Giovanni). Al centro della composizione il piccolo Giovanni Battista mostra a Ges\u00f9 un cartiglio arrotolato. Ges\u00f9, sostenuto dalla Vergine alle sue spalle, viene inondato dalla luce dello Spirito Santo. In alto, cherubini, angeli e putti svolazzano tra ramoscelli di ulivo e porgono grappoli di datteri.\nOrgani a canne.\nNella chiesa si trovano due organi a canne. Quello principale \u00e8 situato sulla cantoria controfacciata; \u00e8 stato costruito dalla ditta Walcker nel 1913 in sostituzione di un organo pi\u00f9 antico del 1673 voluto dal cardinale Giovanni Battista Pamphilj e realizzato dal fiammingo Guglielmo Hermans, del quale conserva la cassa e le canne di facciata; \u00e8 stato ampliato e dotato da una nuova consolle nel 2013 da Saverio Anselmi Tamburini. Attualmente l'organo dispone di 18 registri su due manuali e pedale. Il secondo strumento \u00e8 un organo positivo degli anni 1850, opera di Pasquale Giantosca, ricostruito nel 2004 da Carlo Soracco.\nLeggenda.\nEsistono alcune leggende legate alla prospiciente Fontana dei Quattro Fiumi, sita di fronte alla Chiesa di Sant'Agnese in Agone, che la tradizione popolare attribuisce alla rivalit\u00e0 tra Gian Lorenzo Bernini e Francesco Borromini. Ad esempio si crede che la statua del \"R\u00edo de la Plata\" tenga alzato il braccio nel timore di un crollo della chiesa e che ugualmente la statua del \"Nilo\" si copra il volto per non doverla vedere. Si tratta di una semplice leggenda, poich\u00e9 la fontana fu realizzata prima della chiesa, tra il 1648 e il 1651, mentre Borromini sopraggiunse nel cantiere di Sant'Agnese intorno al 1653. Infatti la statua rappresentante il fiume Nilo si copre il volto perch\u00e9 a quell'epoca non se ne conoscevano le sorgenti."}
{"id": "229165", "revid": "287204", "url": "https://it.wikipedia.org/wiki?curid=229165", "title": "Il viaggio", "text": ""}
{"id": "229166", "revid": "599013", "url": "https://it.wikipedia.org/wiki?curid=229166", "title": "Il destino", "text": ""}
{"id": "229167", "revid": "1983214", "url": "https://it.wikipedia.org/wiki?curid=229167", "title": "I tre moschettieri (disambigua)", "text": ""}
{"id": "229168", "revid": "2373", "url": "https://it.wikipedia.org/wiki?curid=229168", "title": "Gelosia (disambigua)", "text": "La gelosia \u00e8 un sentimento. Altri significati:"}
{"id": "229171", "revid": "1318658", "url": "https://it.wikipedia.org/wiki?curid=229171", "title": "Montagne dell'Irlanda", "text": "Le montagne dell'Irlanda sono organizzate in catene montuose che si sviluppano ad anello sulla costa, contornando le vaste \"midlands\" centrali, pianeggianti o dolcemente collinari. Sono cime piuttosto basse in altitudine complessiva, che tuttavia spesso spiccano in prominenza ergendosi a ridosso di territori spesso molto pi\u00f9 bassi, se non pianeggianti o addirittura sul mare.\nIl monte pi\u00f9 alto \u00e8 il Carrantuohill (1.039\u00a0m), nel Kerry.\nSegue una lista delle montagne d'Irlanda. La lista si muove in modo circolare sull'isola, iniziando dal Kerry (sud-ovest) per la presenza delle cime pi\u00f9 alte, e girando in senso anti-orario. Le contee di riferimento sono considerate in base alla parte di territorio che la catena montuosa occupa maggiormente. Le cime che vivono sono \nindividuali sono marcate in \"corsivo\"."}
{"id": "229173", "revid": "125339880", "url": "https://it.wikipedia.org/wiki?curid=229173", "title": "Leonor di Borbone-Spagna", "text": "Secondo la Costituzione spagnola \u00e8 l'erede al trono di Spagna e per questa ragione, fra gli altri, ha il titolo di Principessa delle Asturie.\nHa una sorella minore, Sofia di Borbone-Spagna.\nBiografia.\nNascita e battesimo.\nL'infanta Leonor \u00e8 nata il 31 ottobre 2005 all'1:45 della notte, nella Clinica Ruber di Madrid, in seguito a un parto cesareo. Alla nascita pesava 3,5\u00a0kg ed era alta 47\u00a0cm. La sua nascita \u00e8 stata annunciata dalla famiglia reale ai giornalisti tramite SMS. Ha lasciato la clinica con i suoi genitori il 7 novembre 2005.\n\u00c8 stata battezzata il 14 gennaio 2006, al Palazzo della Zarzuela, dal cardinale e arcivescovo Antonio Mar\u00eda Rouco Varela. Come successe al padre nel 1968, \u00e8 stata battezzata con l'acqua proveniente dalle rive del fiume Giordano. Tradizionalmente le \u00e8 stato dato il nome di \"Todos los Santos\". Juan Carlos I di Spagna e Sofia di Grecia, i suoi nonni, sono anche il padrino e la madrina.\nGiovent\u00f9.\nL'agenda istituzionale della principessa Leonor si \u00e8 fatta pi\u00f9 intensa a partire dall'ottobre del 2019, quando ha partecipato al Premio Principessa delle Asturie, tenendo il suo primo discorso. Un altro discorso della principessa \u00e8 stato fatto durante il suo esordio alla fondazione Principessa di Girona, in Catalogna. \nEducazione.\nLeonor ha cominciato il suo primo anno di scuola il 15 settembre 2008 alla scuola Santa Mar\u00eda de los Rosales ad Aravaca, Madrid. Suo padre \u00e8 stato a sua volta alunno di questa scuola.\nIl 10 febbraio 2021 \u00e8 stato annunciato che la principessa avrebbe frequentato per 2 anni l'UWC Atlantic College in Galles per prendere il baccellierato internazionale. Il 31 agosto 2021 \u00e8 iniziato il suo biennio accademico nel college gallese.\n\u00c8 bilingue in spagnolo e inglese, parla fluentemente il francese e sta studiando il catalano, l'arabo e il cinese mandarino.\nProclamazione a Principessa delle Asturie.\nIl 18 giugno 2014 il re Juan Carlos I, suo nonno, ha abdicato. In base alla Costituzione spagnola del 1978 Leonor \u00e8 diventata erede al trono dopo l'ascesa al trono di suo padre.\nLeonor, non avendo i suoi genitori un figlio di sesso maschile (la costituzione spagnola prevede la legge semi-salica, che privilegia nella linea di successione al trono il maschio alla femmina a prescindere dall'et\u00e0), \u00e8 una delle quattro principesse europee di sesso femminile attualmente eredi al trono del proprio Paese, con Vittoria di Svezia, Elisabetta del Belgio e Caterina Amalia dei Paesi Bassi.\nSe Leonor ascender\u00e0 al trono, diventer\u00e0 la prima regina regnante di Spagna dai tempi di Isabella II, che regn\u00f2 dal 1833 al 1868.\nTitoli, trattamento e stemma.\nTitoli e trattamento.\nLeonor, in quanto nipote di un monarca in linea maschile, detiene per nascita il trattamento di Altezza Reale ed il titolo di Infanta di Spagna.\nA seguito dell\u2019abdicazione di suo nonno il Re Juan Carlos e della salita al trono di suo padre Re Filippo, lei, in quanto erede al trono del Regno di Spagna, \u00e8 divenuta principessa delle Asturie, principessa di Girona, Principessa di Viana, Duchessa di Montblanc, contessa di Cervera e Signora di Balaguer"}
{"id": "229174", "revid": "125897967", "url": "https://it.wikipedia.org/wiki?curid=229174", "title": "Mick Foley", "text": "\u00c8 principalmente noto per la sua militanza nella World Wrestling Federation/Entertainment, dove indoss\u00f2 i panni di Mankind, Cactus Jack e Dude Love, oltre che con il suo vero nome. Prima di approdare nella federazione di Vince McMahon lott\u00f2 nella World Championship Wrestling, nella Extreme Championship Wrestling, nella National Wrestling Alliance, oltre che in Giappone e in numerose federazioni appartenenti al circuito indipendente, guadagnandosi la fama di wrestler hardcore, che lo accompagn\u00f2 in tutta la sua carriera, venendo soprannominato \"The Hardcore Legend\". Tra il 2008 e il 2011 lott\u00f2 nella Total Nonstop Action Wrestling.\nNel corso della sua carriera vinse ventisette titoli di cui quattro titoli mondiali, avendo detenuto tre volte il WWF Championship e una volta il TNA World Heavyweight Championship. Nel 2013 fu indrodotto da Terry Funk nella WWE Hall of Fame.\nDopo aver pubblicato la sua autobiografia, intitolata \"Have a Nice Day!\", nei primi anni duemila, riscosse un grandissimo successo di pubblico e critica con la pubblicazione di quattro libri di storie per bambini.\nCarriera.\nIspirato dalle gesta da \"Superfly\" Jimmy Snuka, desidera sin da ragazzo intraprendere la carriera del wrestler professionista; la sua attitudine spericolata \u00e8 documentata da alcuni videotape nei quali si cimenta in backyard wrestling con alcuni amici, interpretando la sua prima gimmick, quella del playboy \"Dude Love\"; in uno di questi video, si getta dal tetto di casa sua atterrando su dei materassi. In seguito questo personaggio, in una versione pi\u00f9 elaborata, verr\u00e0 adottato anche in WWF.\nOltre che in WCW e WWF/E, \u00e8 stato anche uno degli atleti di punta della scomparsa federazione hardcore Extreme Championship Wrestling di Paul Heyman, dove si rese protagonista di match sanguinosi e brutali interpretando un'altra gimmick, quella del folle ed autolesionista \"Cactus Jack\", poi anch'esso ripreso nella federazione di Stamford.\nComunque, il personaggio con cui arriva al maggior successo, vincendo anche per tre volte il WWF Championship, \u00e8 stato quello del bizzarro Mankind, che fu coinvolto in due storiche faide, con The Rock e The Undertaker.\nCircuito indipendente (1986\u20131991).\nDopo aver svolto varie professioni, tra cui il bagnino, inizi\u00f2 a combattere per diversi anni in federazioni minori appartenenti al circuito indipendente e inizi\u00f2 a ricevere offerte da molte federazioni regionali, inclusa la Universal Wrestling Federation. Entr\u00f2 nella Continental Wrestling Association con il ring name Cactus Jack, dove faceva coppia con Gary Young come parte della stable Stud. Cactus e Young detennero brevemente i CWA Tag Team Championship a fine 1988. Il 20 novembre, lasci\u00f2 la CWA per la World Class Championship Wrestling con sede in Texas.\nIn questa federazione Cactus Jack, accreditato come Cactus Jack Manson, divenne un membro importante della squadra di Skandor Akbar. vinse anche diversi titoli, inclusi il titolo di campione dei pesi leggeri e quello di campione di coppia, prima di lasciare la compagnia, perdendo il suo ultimo incontro in appena nove secondi in favore di Eric Embry. Successivamente lott\u00f2 per breve tempo nella Continental Wrestling Federation dell'Alabama prima di fare una prima fugace apparizione nella World Championship Wrestling, con incluso un match contro Mil M\u00e1scaras a . Fu durante questo periodo che rimase coinvolto in un incidente d'auto che gli caus\u00f2 la perdita di due incisivi superiori, cosa che aggiunse al suo look l'aspetto caratteristico per il quale \u00e8 famoso. Dopo la breve parentesi in WCW, firm\u00f2 per l'Universal Wrestling Federation di propriet\u00e0 di Herb Abrams. In UWF, fece coppia con \"Cowboy\" Bob Orton in vari scontri con Don Muraco, Sunny Beach, e Brian Blair.\nBen presto per\u00f2 lasci\u00f2 la UWF per la pi\u00f9 prestigiosa Tri-State Wrestling, il cui stile di lotta violento si addiceva maggiormente al suo stile di combattimento. Una sera, durante il Tri-State's Summer Sizzler 1991, Cactus Jack e Eddie Gilbert ebbero tre incontri consecutivi l'uno contro l'altro: Cactus vinse un Falls Count Anywhere Match, perse uno Stretcher match, per poi farsi squalificare insieme al suo avversario in uno Steel Cage Match all'interno di una gabbia d'acciaio. Queste sfide attirarono l'attenzione dei promoter della World Championship Wrestling, e dopo una breve parentesi nella Global Wrestling Federation pass\u00f2 alla WCW.\nWorld Championship Wrestling (1991\u20131994).\nIl 5 settembre 1991, interpretando la gimmick del sadico \"Cactus Jack Manson\" (il cognome Manson verr\u00e0 presto accantonato), debutt\u00f2 come heel nella World Championship Wrestling attaccando l'uomo di punta della federazione, Sting. Dopo faide interlocutori con Van Hammer e Abdullah the Butcher, Cactus Jack decide di confrontarsi con Sting, allora campione mondiale WCW, in un Falls Count Anywhere Match a Beach Blast 1992, che Sting vince. Per lungo tempo, consider\u00f2 questo il suo miglior incontro di sempre. Allo show celebrativo sfid\u00f2 senza successo il campione WCW Ron Simmons.\nDopo aver passato circa 6 mesi in WCW in qualit\u00e0 di heel, Cactus Jack divenne un face dopo aver iniziato una faida con Paul Orndorff, Harley Race e Big Van Vader. Jack e Orndorff combatterono l'uno contro l'altro per un posto nella squadra del campione WCW Vader a Clash of the Champions di quell'anno. Dopo il match, Race e Orndorff attaccarono Jack, rendendolo cos\u00ec un face agli occhi del pubblico. Successivamente, a Clash of Champions, Cactus Jack aiut\u00f2 la squadra di Sting a vincere l'incontro. Inizi\u00f2 quindi un feud con Orndorff, sconfiggendolo in un falls-count-anywhere match a SuperBrawl III. In seguito si focalizz\u00f2 su Vader.\nCactus Jack lott\u00f2 contro Vader il 6 aprile 1993, vincendo per count-out, rimanendo per\u00f2 fortemente provato dallo scontro. Come risultato, nel rematch del 23 aprile, i due inscenarono una manovra pericolosa per dare vita ad una storyline sull'infortunio di Foley. Vader rimosse il tappetino protettivo da bordo ring ed esegu\u00ec una violenta powerbomb su Cactus Jack schiantandolo sul pavimento in cemento, causandogli un infortunio reale che temporaneamente perse la sensibilit\u00e0 del piede sinistro, e causandone uno stop forzato dall'attivit\u00e0. Durante la convalescenza, i booker della WCW idearono un angle nel quale l'assenza di Cactus Jack era dovuta ad un internamento in manicomio, dal quale era scappato, e dopo la fuga aveva perso la memoria. avrebbe voluto che la storyline sul suo infortunio fosse pi\u00f9 seria, generando cos\u00ec simpatia nei suoi confronti da parte del pubblico e creando attesa per il suo ritorno. Invece la poco credibile storyline messa in atto dalla WCW non produsse gli effetti sperati.\nDurante uno dei pi\u00f9 brutali incontri di tutti i tempi in WCW, Cactus Jack si scontr\u00f2 con Vader in un Texas Death match a Halloween Havoc 1993. L'alto livello di violenza del feud fece s\u00ec che la WCW si rifiutasse di organizzare ancora match tra Cactus Jack e Vader da mostrarsi in un pay-per-view. Il 16 marzo 1994, a Monaco in Germania, durante un tour WCW in Europa, Foley e Big Van Vader diedero vita ad uno dei match pi\u00f9 famigerati nella storia del wrestling, nel quale Foley perse realmente gran parte del suo orecchio destro a causa di un incidente con le corde accaduto sul ring. Pi\u00f9 tardi lo stesso anno, Cactus Jack e Kevin Sullivan vinsero i titoli di campioni di coppia a Slamboree 1994.\nVarie federazioni (1994\u20131996).\nDopo aver lasciato la WCW, si accas\u00f2 alla neonata Extreme Championship Wrestling e inizi\u00f2 subito un feud con Sabu. Cactus Jack in seguito fece coppia con Terry Funk, Mikey Whipwreck, e Kevin Sullivan combattendo nella sezione tag team. Vinse due ECW World Tag Team Championship insieme a Whipwreck.\nVerso la fine del 1994, inizi\u00f2 a combattere anche nella Smoky Mountain Wrestling, sempre con il nome di Cactus Jack, causando la perdita del TV Title da parte di Boo Bradley. All'epoca spesso faceva coppia con Brian Lee per combattere in match contro Bradley e Chris Candido.\nNel 1995, and\u00f2 in Giappone per lottare nella International Wrestling Association of Japan, dove ebbe diversi feud con Terry Funk e Shoji Nakamaki. Durante questo breve periodo in Giappone, si guadagn\u00f2 il soprannome di \"Tsunami Stopper\", ma ben presto fece ritorno alla ECW per combattere contro The Sandman. Funk lo raggiunse per far squadra con Sandman, e durante un match particolarmente violento, i due colpirono Cactus con una canna di bamb\u00f9 per ben quarantasei volte. Cactus Jack allora sconfisse Funk all'Hostile City Showdown 1995. Pi\u00f9 tardi, affront\u00f2 Sandman per il titolo ECW. Durante il match, Cactus Jack mise ko Sandman e fu dichiarato vincitore. L'arbitro Bill Alfonso, per\u00f2, torn\u00f2 sulla sua decisione decidendo che il titolo non poteva passare di mano per knockout.\nDi ritorno alla IWA, Cactus Jack inizi\u00f2 un feud con Leatherface, che lo aveva tradito durante un match di coppia. Contemporaneamente, continu\u00f2 anche a combattere in varie federazioni indipendenti, vincendo titoli minori nei circuiti Ozark Mountain e Steel City. Il 20 agosto 1995, la IWA organizz\u00f2 un torneo chiamato King of the Death Match. Ogni livello del torneo prevedeva una nuova e mortale gimmick: il primo round di Cactus Jack fu una battaglia con le mazze da baseball con filo spinato, nel quale sconfisse Terry Gordy; il secondo round fu un bed of nails match dove Cactus Jack sconfisse Shoji Nakamaki. La finale, contro Terry Funk, fu addirittura un barbed-wire rope, barbed-wire &amp; C4 match, chiamato appositamente per l'occasione time-bomb death match, che Cactus Jack vinse grazie all'aiuto esterno ricevuto da Tiger Jeet Singh. Dopo l'incontro, entrambi i lottatori erano malconci, sanguinanti, feriti dal filo spinato e bruciacchiati dalle esplosioni causate dal C4. A posteriori Foley dichiarer\u00e0 di aver ricevuto solo 300 dollari per una performance cos\u00ec sfibrante e rischiosa, ma che \"in retrospettiva era uno degli incontri di cui andava pi\u00f9 fiero.\" Dopo il torneo, fece coppia con Tracy Smothers con il quale vinse e detenne per un breve periodo gli IWA tag team titles.\nRitorn\u00f2 nuovamente in ECW interpretando la parte del venduto che si sperticava in lodi per le federazioni maggiori e pi\u00f9 potenti come la WWF e la WCW, cosa che fece infuriare realmente molti fan dell'ECW. La rabbia del pubblico si intensific\u00f2 quando inizi\u00f2 a girare la voce che presto sarebbe passato alla WWF (Nella sua autobiografia \"Have a Nice Day\", racconta di un incidente che aveva coinvolto un roadie ECW che vendeva delle magliette con la sua effigie durante una serata a New York; il tizio era stato pesantemente malmenato ed insultato dai fan inferociti). Il suo ultimo match in ECW, fu contro Whipwreck nell'aprile 1996. I fan ECW presenti, consapevoli della sua partenza, intonarono il coro: \"Per favore non andartene!\" per tutta la durata della contesa. Dopo il match, Foley prese il microfono e ringrazi\u00f2 lungamente il pubblico in sala. Successivamente ha affermato che la sua dipartita dalla ECW, e il commovente omaggio dei fan, \u00e8 il suo momento preferito della sua carriera.\nWorld Wrestling Federation/Entertainment (1996\u20132008).\nI tre volti di Foley (1996\u20131998).\nNel 1996, firm\u00f2 un contratto con la World Wrestling Federation, con una nuova \"gimmick\" quella di Mankind, uno schizofrenico malato di mente che gridava costantemente (anche durante i suoi incontri) la parola \"Mommy!\", parlava a un ratto di nome George, godeva nel provare dolore compiendo atti autolesionistici su se stesso (come per esempio strapparsi da solo i capelli), indossando una maschera, vivendo rinchiuso in un locale caldaia; \u00e8 da qui che nacque il Boiler Room Brawl match. La sua catchphrase era \"Have a nice day!\". Il nome originale che Vince McMahon aveva per il personaggio era \"Mason the Mutilator\", ma Foley pens\u00f2 che \"Mankind\" sarebbe stato un nome migliore e McMahon acconsent\u00ec al cambiamento. Nella puntata di \"Raw is War\" del 1\u00ba aprile 1996, il giorno dopo WrestleMania XII, Mankind fece il suo debutto sconfiggendo Bob Holly. Poco tempo dopo inizi\u00f2 una \"faida\" con The Undertaker, i due iniziarono ad interferire nei loro rispettivi incontri fino a quando si sono affrontati nel primo Boiler Room Brawl di sempre, che consisteva nell'uscire dal locale caldaia e prendere l'urna da Paul Bearer. The Undertaker ottenne apparentemente la vittoria, ma Bearer si rifiut\u00f2 di dargli l'urna, che diede a Mankind vincendo il match. Dopo aver tradito The Undertaker, Paul Bearer inizi\u00f2 a fare da manager a Mankind, che incominci\u00f2 a riferirsi a Bearer come \"Uncle Paul\". Mankind ottenne il posto di primo sfidante affrontando l'allora WWF Champion Shawn Michaels a . Michaels vinse per squalifica a causa dell'interferenza di Vader e Undertaker. La faida tra Mankind e Undertaker continu\u00f2 quando si affrontarono nel primo Buried Alive match di sempre a . Undertaker vinse il match, ma Paul Bearer, The Executioner, Mankind e altri \"heel\" attaccarono Undertaker seppellendolo vivo. In seguito, The Undertaker sfid\u00f2 Mankind in un match alle Survivor Series, vinto da The Undertaker. La rivalit\u00e0 continu\u00f2 in un altro match svoltosi l'anno successivo a per il WWF Championship (titolo vinto da The Undertaker a WrestleMania 13). L'incontro fu vinto da The Undertaker e Bearer si distacc\u00f2 da Mankind continuando la rivalit\u00e0 con il becchino. Nelle settimane successive, Jim Ross inizi\u00f2 a fare delle interviste a Mankind. Durante le interviste, Ross menzion\u00f2 dei video riguardanti Foley che interpretava il personaggio di Dude Love. In quel periodo, Stone Cold Steve Austin e Shawn Michaels avevano vinto il WWF Tag Team Championship contro Owen Hart e The British Bulldog, ma pi\u00f9 tardi Michaels si infortun\u00f2 e non pot\u00e9 lottare. Mankind cerc\u00f2 di rimpiazzarlo, ma Austin disse che \"non voleva avere niente a che fare con un maniaco\". A met\u00e0 incontro, debutt\u00f2 con un nuovo personaggio, conosciuto come Dude Love, che ha aiutato Austin a vincere l'incontro, diventando il nuovo campione di coppia WWF.\nFaida con The Undertaker (1998).\nInizi\u00f2, quindi, una faida con The Undertaker: i due si affrontarono in diverse occasioni, tra cui il primo Boiler Room Brawl match della storia, dove i due lottarono all'interno del locale caldaia, dove Foley vinse anche grazie al tradimento del suo manager Paul Bearer. Al pay-per-view \"King of the Ring\", i due si affrontarono per la terza volta in un Hell in a Cell match, che dette vita ad uno degli incontri pi\u00f9 celebri nella storia del wrestling.\nDurante il match, infatti, Foley accus\u00f2 numerosi infortuni e fece due pericolosi e spettacolari voli dalla cima della gabbia: il primo ebbe luogo quando tutti e due i wrestler si stavano azzuffando sul tetto della struttura e Undertaker gett\u00f2 Mankind da una altezza di cinque metri facendolo atterrare sul tavolo dei commentatori della TV spagnola sfasciandolo. L'episodio, in parte improvvisato, fece urlare al telecronista Jim Ross la famosa frase: \u00ab\"Good God almighty! Good God almighty! That killed him! As God as my witness, he is broken in half!\"\u00bb (\"Buon Dio onnipotente! Buon Dio onnipotente! Questo l'ha ucciso! Dio mi \u00e8 testimone, si \u00e8 spezzato in due!\") e \u00ab\"Oh my God! Somebody stop the damn match!\"\u00bb (\"Oh mio Dio! Qualcuno fermi questo dannato match!\"). La seconda caduta avvenne quando, ancora una volta, i due lottatori erano in cima alla gabbia: Undertaker esegu\u00ec una chokeslam su Mankind e una sezione del tetto della gabbia cedette sotto il peso di Foley, facendolo precipitare rovinosamente all'interno del ring; inoltre, una sedia che era stata portata in cima alla gabbia cadde anch'essa colpendolo in faccia, spaccandogli un dente, che gli fin\u00ec in una narice. Mankind rimase incosciente per qualche momento a causa del forte impatto ma riusc\u00ec comunque a portare a termine il match dopo essersi rialzato; anche se poi perse l'incontro, sia lui che Undertaker ricevettero lunghe ovazioni da parte del pubblico per lo spettacolo, l'incredibile violenza e l'impegno profuso nel match. A causa di tutto ci\u00f2, questo match sar\u00e0 considerato, oltre che tra i pi\u00f9 spettacolari, forse il match pi\u00f9 brutale e cruento nella storia della WWE a tal punto che dopo il match il chairman Vince McMahon ringrazi\u00f2 Foley del lavoro di quella sera ma gli disse che non avrebbe mai \npi\u00f9 voluto assistere a una cosa del genere.\nA proposito di questo celebre incontro, scrisse nella sua autobiografia, che non si ricordava molto di quanto era successo e che dovette rivedersi il match in TV per poterne scrivere. L'incontro fu votato \"Match of the Year\" per il 1998 dalla prestigiosa rivista specializzata Pro Wrestling Illustrated e anche se molti fan ricordano l'incontro come un classico, esso gener\u00f2 diverse polemiche circa la scarsa sicurezza e la troppa brutalit\u00e0 contenute: in particolare la critica afferm\u00f2 che per superare gli standard di spettacolarit\u00e0 dell'incontro in questione inevitabilmente si sarebbero dovuti ridurre gli standard di sicurezza a scapito dell'incolumit\u00e0 dei wrestler coinvolti. In aggiunta, nella sua autobiografia, Terry Funk scrisse che entrambe le cadute, inclusa la seconda attraverso il soffitto della gabbia, erano state pianificate in precedenza, ma che non era stato previsto che il tetto della gabbia cedesse; doveva infatti solo deformarsi. Lo stesso Foley afferm\u00f2, nel suo primo libro, che sua moglie scoppi\u00f2 a piangere durante una conversazione telefonica dopo il match, essendo ancora traumatizzata per i colpi che aveva subito, e che questo episodio gli aveva fatto considerare fortemente la possibilit\u00e0 di ritirarsi per sempre.\nWWF Champion e varie faide (1998\u20132000).\nIn seguito, form\u00f2 un team con Kane riuscendo a vincere i WWF Tag Team Championship in due occasioni.\nDopo essersi separato da quest'ultimo ebbe una storyline con Vince McMahon, il quale cre\u00f2 il WWF Hardcore Championship per Mankind. McMahon per\u00f2 manipola Mankind col solo scopo di far diventare campione The Rock alle Survivor Series con uno Screwjob. Riuscir\u00e0 poi a sconfiggere The Rock a \"\" ma Vince non permetter\u00e0 a Mankind di diventare campione.\nLa sua ultima grande faida fu quella contro Triple H, nata alla fine del 1999. Ritorn\u00f2 alla gimmick di Cactus Jack per alcuni mesi, impegnandosi in match violentissimi tra cui un altro Hell in a Cell Match a \"No Way Out 2000\", con in palio il titolo mondiale e la carriera di Foley. Anche questo match venne ricordato come uno dei suoi pi\u00f9 spettacolari e violenti, in particolare per due incredibili cadute che ricordano il precedente Hell in a Cell con Undertaker: la prima addosso al tavolo dei commentatori, dopo che Triple H, in cima alla gabbia, gli schiacci\u00f2 le mani, mentre tentava di arrampicarsi e raggiungerlo; la seconda dalla cima della gabbia, dopo un tentativo di Piledriver da parte di Foley ribaltato poi da HHH in un Back Body Drop. Anche in questa occasione, sfond\u00f2 la struttura e si schiant\u00f2 sul ring, sprofondando su di esso. Il match viene vinto da Triple H e Foley fu costretto a ritirarsi. Torner\u00e0 alcune settimane dopo quando Linda McMahon gli chieder\u00e0 di lottare a \"WrestleMania 2000\" contro Triple H, The Rock e Big Show. Il match verr\u00e0 nuovamente vinto da Triple H e questo sar\u00e0 l'ultimo match di Foley per quattro anni.\nCommissioner (2000\u20132001).\nDopo il ritiro, fu nominato commissioner, dove lavora fino alla fine del 2001. Fino al 2003 non si far\u00e0 vedere.\nRitorno e varie faide (2003\u20132008).\nContinuer\u00e0 comunque a comparire in WWF/E con ruoli da non lottatore. Quando fu nominato co-general manager di Raw, inizi\u00f2 una faida con Randy Orton, con quest'ultimo che inizi\u00f2 a provocarlo per farlo tornare a lottare e dopo quattro anni di inattivit\u00e0, torn\u00f2 a combattere, anche se in maniera sporadica, alternando la sua attivit\u00e0 di wrestler a quella di scrittore.\nNel 2004 ebbe quindi una faida con Orton, culminata in un Hardcore Match a \"Backlash 2004\", match vinto da Orton in cui comunque Foley fece un'ottima figura, combattendo un match violentissimo giudicato da molti il migliore del 2004.\nNel 2005 fa da commentatore a ECW One Night Stand 2005, per poi avere incontri contro Carlito a Taboo Tuesday 2005 (nei panni di Mankind) e contro John \"Bradshaw\" Layfield a Tribute to the Troops 2005, entrambi vinti.\nSar\u00e0 nel 2006 che apparir\u00e0 pi\u00f9 spesso in WWE, avendo una faida con Edge. Foley \u00e8 stato infatti l'arbitro speciale di un match fra Edge e John Cena per il titolo mondiale; il match sar\u00e0 vinto da Cena, con Edge che attaccher\u00e0 Foley per vendicarsi. La settimana successiva, Edge sfider\u00e0 Foley per un match a WrestleMania 22; Foley accetter\u00e0, a patto che il match sia un Hardcore Match. Il match sar\u00e0 perso da Foley (grazie anche alle interferenze di Lita), che come sempre metter\u00e0 in scena un match violentissimo che finir\u00e0 con una spear della \"Rated R Superstar\" su un tavolo infuocato.\nDopo il match di Wrestlemania, incredibilmente Foley si allea con Edge, che secondo Foley aveva fatto la storia dell'hardcore a WrestleMania 22, effettuando quindi un turn heel. I due inizieranno poi una faida con i rappresentanti della rediviva ECW Terry Funk e Tommy Dreamer. A ECW One Night Stand 2006, Foley, Edge e Lita, la compagna di Edge, sconfiggono Funk, Dreamer e Beulah McGillicutty, compagna di Dreamer in ECW.\nFoley riesumer\u00e0 quindi la sua rivalit\u00e0 con Ric Flair. I due, infatti, si erano denigrati a vicenda nelle rispettive autobiografie, ossia \"Have a Nice Day! A Tale of Blood and Sweatsocks\" e \"To be The Man\". Flair sfida quindi Foley ad un 2 out of 3 Falls match a Vengeance 2006, asserendo di poter sconfiggere Foley in un match di wrestling puro. Foley infatti perde, ma solo quando si fa squalificare attaccando Flair con armi illegali.\nLa loro faida prosegue fino a SummerSlam, dove si sfidano in un I Quit Match; il match, estremamente duro e sanguinoso, tira fuori il lato pi\u00f9 violento di Flair e quello pi\u00f9 debole di Foley: \"The Nature Boy\" prova infatti a far cedere in tutti i modi Foley, che non cede fino a quando Flair tenta di colpire Melina, presente all'angolo di Foley. Foley salva quindi Melina, ma cos\u00ec facendo perde il match. La settimana successiva, a Raw, Mick Foley \u00e8 costretto ad entrare al \"Kiss my ass club\" di Vince McMahon, ossia il gruppo di persone che hanno baciato il fondoschiena del proprietario della WWE. Dopo aver fatto ci\u00f2, Melina tradisce Foley attaccandolo, mentre McMahon licenzia Foley.\nA , Foley ha partecipato ad un match valido per il WWE Championship; al match hanno partecipato Randy Orton, King Booker, Bobby Lashley ed il campione John Cena; a vincere \u00e8 stato quest'ultimo, il quale ha quindi conservato il titolo.\nA Backlash 2008, Foley ha debuttato nel ruolo di color commentator per il roster di SmackDown.\nTotal Nonstop Action Wrestling.\nTNA World Heavyweight Champion e varie faide (2009-2011).\nNel mese di agosto 2008, Foley e la WWE hanno posto fine al contratto tra le parti. Il wrestler fu messo sotto contratto dalla Total Nonstop Action Wrestling dove ha debuttato in un promo durante un house show tenutosi il 5 settembre 2008 a Long Island.\nIl 19 aprile 2009 Foley affronta e sconfigge Sting a TNA Lockdown in un incontro valido per il TNA World Heavyweight Championship, laureandosi cos\u00ec per la quarta volta campione del mondo. Dopo aver perso il titolo mondiale TNA, Foley, nei tapings di TNA iMPACT! successivi a TNA Victory Road 2009, si laurea TNA Legends Champion. Dopo aver perso il titolo contro Kevin Nash, ha una faida con Abyss.\nDurante la puntata TNA del 21 gennaio 2010, Eric Bischoff esce dallo stage licenziando Foley (kayfabe). Il 22 marzo, ad iMPACT, perde un Loser is fired match contro Jeff Jarrett e abbandona la TNA, dopo aver steso nel backstage Bubba The Love Sponge. Ad Hardcore Justice ritorna nella TNA nelle vesti di arbitro speciale per il match tra Tommy Dreamer e Raven, poi vinto da quest'ultimo.\nFoley torna in TNA il 12 luglio 2010, durante la registrazione dell'edizione del 15 luglio di Impact!, guidando l'invasione di altri ex wrestler ECW: il TNA World Heavyweight Champion Rob Van Dam, Tommy Dreamer, Raven, Steven Richards, Rhino, Brother Devon, Pat Kenney e Al Snow, che formano la stable degli EV 2.0. La settimana seguente, il presidente della TNA Dixie Carter ha accettato di riammetterli in ECW durante il pay-per-view Hardcore justice: The Last Stand, come una celebrazione del wrestling hardcore e un addio definitivo alla societ\u00e0. All'evento, Foley arbitra una resa dei conti finale tra Tommy Dreamer e Raven. L'edizione post pay-per-view di Impact! vede gli ex ECW, noti collettivamente come Extreme Version 2.0 (EV 2.0), aggrediti da AJ Styles, Kazarian, Bobby Roode, James Storm, Douglas Williams e Matt Morgan, tutti membri dei Fourtune di Ric Flair, che pensavano di non meritare di essere in TNA.\nNel mese di agosto, Foley ha iniziato a scrivere una rubrica settimanale on line sul sito web della TNA. Nella puntata di Impact! del 7 ottobre 2010, Foley ha sconfitto Ric Flair in un Last Man Standing match. A Bound for Glory, Foley era all'angolo degli EV 2.0, quando Dreamer, Raven, Rhino, Richards e Sabu sconfissero i membri della Fortune A.J. Styles, Kazarian, Morgan, Roode e Storm in un Lethal Lockdown.\nDopo una assenza dagli schermi durata due mesi, Foley ritorna nell'edizione del 23 dicembre di Impact!, affrontando i Fortune e gli Immortal. In casa TNA introduce Chyna e modifica il nome dello show della TNA da \"Impact\" a \"Impact Wrestling\". Il 19 maggio, Foley \u00e8 impegnato con Hulk Hogan e con Spike TV. Nella puntata del 26 maggio interviene per difendere la X-Division e sancisce un match per l'omonimo titolo tra lui e il campione in carica Abyss, match al quale per\u00f2 prender\u00e0 parte Brian Kendrick in sua sostituzione. Nell'ultima puntata di Impact Wrestling, Mick Foley \u00e8 stato rimosso a sorpresa dall'incarico di rappresentante del Network. Questa storyline \u00e8 stata ideata per permettere a Foley di lasciare la TNA, come da richiesta dell'atleta. L'addio \u00e8 stato ufficializzato il 5 giugno 2011.\nRitorno in WWE (2011\u2013presente).\nApparizioni sporadiche (2011\u20132015).\nIl 21 ottobre 2011 la WWE ha ufficializzato il ritorno della leggenda Hardcore, che ha avuto luogo il 14 novembre nella puntata di Raw pre Survivor Series. Foley \u00e8 tornato in WWE il 1\u00ba novembre in un house show della compagnia a Dublino e on-screen nella puntata di Raw del 14 novembre, dove prende in giro John Cena, ma viene interrotto da The Rock che gli rifila una \"Rock Bottom\".\nRiappare nuovamente come guest host il 28 novembre, nella puntata \"Special Holiday\" mandata in onda marted\u00ec invece che venerd\u00ec, vestendo i panni di Babbo Natale. In seguito \u00e8 apparso nella puntata di Raw del 16 gennaio 2012 dicendo di aver intenzione di partecipare alla Royal Rumble e nella stessa sera interviene nel main event facendo coppia con CM Punk aiutandolo nella vittoria del match. Alla fine del match John Laurinaitis decide di ribaltare l'esito dello stesso, in quanto Foley non era autorizzato a fare parte del match; dopo una discussione, Laurinatis attacca la leggenda Hardcore tirandogli il microfono in testa.\nNella puntata di Raw del 23 gennaio 2012, John Laurinatis annuncia che Foley sar\u00e0 uno dei trenta partecipanti al Royal Rumble match. Alla Rumble entra col numero 7 e riesce ad eliminare Primo, Epico e Justin Gabriel, prima di essere eliminato da Cody Rhodes. Regala, inoltre, uno dei momenti pi\u00f9 divertenti della Rumble quando fa scontrare il suo calzino Mr. Socko con il Cobra di Santino Marella. Foley, in seguito, su Twitter dichiara di voler avere un ruolo da commentatore a WrestleMania XXVIII nel match tra Triple H e The Undertaker, trovando tuttavia il rifiuto della WWE alla sua proposta. A WrestleMania, comunque, \u00e8 stato presente in un segmento con Santino Marella e con uno dei protagonisti di \"Deadliest Catch\", mangiando delle zampe di aragosta fino a scatenare un putiferio e causando l'intervento di Ron Simmons con la sua solita frase \"Damn!\". Foley \u00e8 poi apparso nella puntata di Smackdown del 10 aprile commentando il match fra Heath Slater e Tyson Kidd conto gli Usos, con la vittoria di questi ultimi, ma a fine match usa il suo famoso Mr. Socko contro Jimmy Hart.\nViene nominato il 18 giugno 2012 General Manager dei due roster per una settinana, dopo la sconfitta di Big Show a No Way Out e il conseguente licenziamento di John Laurinaitis. Il 22 giugno viene annunciato che a prendere il suo posto sar\u00e0 Vickie Guerrero, che avr\u00e0 come assistente The Great Khali.\nRitorna a sorpresa nella puntata di Raw 1000 dove, nei panni di Dude Love, balla insieme a Brodus Clay per festeggiare la veloce vittoria del Funkosaurus contro Jack Swagger. Al termine del balletto rifila Mr. Socko ai danni di Swagger.\nNella puntata di Raw del 24 settembre, affronta verbalmente il WWE Champion CM Punk, in cui lo rimprovera per essersi alleato con Paul Heyman e gli dice che se vuole conquistare veramente il rispetto della WWE dovr\u00e0 affrontare nell'Hell in a Cell John Cena e uscirne vincitore. Nel backstage, viene attaccato dallo stesso Punk, ma in suo aiuto arriva Ryback, che osserva e allontana CM Punk con aria minacciosa.\nNella puntata di Raw del 29 ottobre, CM Punk si presenta sullo stage dicendo a tutti che si sbagliavano e che lui \u00e8 riuscito a porre fine all'imbattibilit\u00e0 di Ryback. Entra quindi in scena Foley, che lo sfida per le imminenti Survivor Series nel match a squadre Team Punk vs Team Foley. A fine puntata, i due nominano le squadre: il Team Punk vedr\u00e0 il campione WWE come capitano, Alberto Del Rio, Damien Sandow, The Miz e Cody Rhodes, mentre Foley risponde con Kofi Kingston, Daniel Bryan, Kane, Randy Orton e Ryback come capitano (Foley non sar\u00e0 uno dei lottatori). Tuttavia, nella puntata del 5 novembre, Vince McMahon stravolge le cose e impegna Punk e Ryback in un altro match, portando alla sostituzione del WWE Champion con Dolph Ziggler. Inoltre The Miz lascia il Team Punk, venendo poi sostituito da Wade Barrett. Nella puntata dopo, Miz chiede a Mick il permesso di far parte del suo team e quest'ultimo accetta a patto che nel voto ci siano anche Santino Marella e Zack Ryder. Miz viene votato e entra a fare parte del Team Foley. Il Team Foley viene sconfitto dal Team Ziggler.\nL'11 gennaio la WWE ufficializza sul suo sito che Mick Foley sar\u00e0 il primo introdotto nella WWE Hall of Fame del 2013. La cerimonia si \u00e8 tenuta il 6 aprile 2013 al Madison Square Garden.\nFoley \u00e8 tornato on-screen nella puntata di Raw del 22 aprile 2013, dove si confronta con Ryback fino a quando fu salvato da John Cena. \u00c8 inoltre apparso nel post-show di Extreme Rules per fornire un'analisi sul pay-per-view appena concluso. Il 18 dicembre a WWE Main Event \u00e8 apparso come \"Foley Claus\", aiutando The Miz a sconfiggere Curtis Axel.\nFoley \u00e8 tornato nella puntata di Raw del 20 ottobre 2014, dove ha partecipato ad un segmento con Seth Rollins e Dean Ambrose, avvertendoli dei rischi dell'Hell in a Cell match.\nIl 14 marzo 2016 ritorna a Raw per incoraggiare Dean Ambrose in vista del suo match a WrestleMania 32 contro Brock Lesnar e donandogli la sua mazza da baseball avvolta nel filo spinato in un vero e proprio passaggio di testimone. Il 3 aprile compare a WrestleMania 32 accompagnato da Shawn Michaels e da Stone Cold Steve Austin e insieme distruggono la League of Nations, squadra formata da Sheamus, Wade Barrett, Alberto Del Rio e Rusev.\nGeneral Manager di \"Raw\" (2016\u20132017).\nDurante la puntata di \"Raw\" del 18 luglio, l'ultima prima del draft che separer\u00e0 di nuovo il roster rosso da \"SmackDown\", Stephanie McMahon, commissioner di \"Raw\", lo nomina General Manager dello show del luned\u00ec. Nella puntata di \"Raw\" del 13 marzo, Foley annuncia di aver intenzione di licenziare qualcuno. Verso la fine della puntata, annuncia che il nome da licenziare \u00e8 proprio quello di Stephanie McMahon. Tuttavia non pu\u00f2 farlo, e in seguito sopraggiunge Triple H che lo deride e lo insulta. Foley per\u00f2 aggredisce il COO con il suo famoso calzino \"Mr. Socko\", salvo dopo essere colpito proprio dalla commisioner con un low blow, ed essere pestato da Triple H fino al sopraggiungere di Seth Rollins. La settimana successiva viene infine licenziato da Stephanie (\"kayfabe\"). Questo \u00e8 servito a Foley per prendersi un periodo di pausa dato che dovr\u00e0 operarsi all'anca per recuperare dai numerosi acciacchi della sua carriera da wrestler.\nApparizioni sporadiche (2017\u2013presente).\nNella puntata di \"Raw\" del 10 settembre 2018, Foley ha interrotto il promo di Elias annunciando che sar\u00e0 l'arbitro speciale dell'Hell in a Cell match tra Braun Strowman e Roman Reigns per il WWE Universal Championship detenuto da quest'ultimo. Durante l'omonimo evento, Brock Lesnar ha interferito nella contesa e Foley \u00e8 stato messo fuori gioco da Paul Heyman con uno spray al peperoncino negli occhi, decretando di fatto il no-contest.\nNella puntata di \"Raw\" del 20 maggio 2019, Foley ha rivelato un nuovo titolo, il 24/7 Championship, che come l'Hardcore Championship pu\u00f2 essere difeso in qualsiasi luogo, in qualsiasi momento e in ogni roster WWE (\"Raw\", \"SmackDown\", \"205 Live\", \"NXT\" e \"NXT UK\") purch\u00e9 ci sia un arbitro con la regola \"24/7\".\nVita privata.\nFoley \u00e8 sposato con Colette (nata Christie). La coppia ha avuto tre figli e una figlia: Dewey Francis (1992), Noelle Margaret (1993), Michael Francis Jr. (2001), e Hughie Francis (2003).\nDurante il tour in Germania della WCW del 1994, in occasione del suo match con Vader del 16 marzo, rimase incastrato fra le corde e, liberandosi, perse 2/3 dell'orecchio destro, ma decise di non ricorrere alla chirurgia per farsi riattaccare la parte persa. Nel corso della sua travagliata carriera, ha \"collezionato\" 325 punti di sutura, 54 dei quali in un solo giorno. Ripete sempre a bambini e non quale sia la pericolosit\u00e0 del suo lavoro e di non provare mai ad imitarlo, per nessuna ragione al mondo e nemmeno nelle cose pi\u00f9 semplici.\nIl suo volto \u00e8 noto anche per le diverse attivit\u00e0 a sfondo sociale intraprese dopo il suo ritiro dal wrestling combattuto. Visita bambini negli ospedali ed \u00e8 legato alla \"Christian Children's Fund\"; visita scuole e biblioteche in giro per gli Stati Uniti con conferenze sull'importanza della lettura nell'et\u00e0 adolescenziale e il valore dell'educazione. Come tanti altri wrestler WWE, fa spesso visita alle truppe militari del suo Paese impegnate nei vari conflitti in giro per il mondo.\nIl primo libro cha ha scritto, \"Have a Nice Day: A Tale of Blood and Sweatsocks\", ha avuto un successo strepitoso, raggiungendo il primo posto nella classifica del \"New York Times\".\n\u00c8 un sostenitore del Partito Democratico e ha spesso criticato pubblicamente l'operato del Presidente degli Stati Uniti George W. Bush.\nPersonaggio.\nNella corso della sua carriera, Foley ha interpretato tre personaggi:\nQuesti tre personaggi si sono spesso intercambiati tra loro e in certi periodi Foley li ha interpretati tutti e tre insieme, come nella \"Royal Rumble 1998\" o in alcune puntate di \"Raw\".\nNonostante ci\u00f2, Foley, per gran parte della sua carriera, veniva chiamato semplicemente con il suo nome e anche quando interpretava qualcuna delle sue gimmick si sentivano cori come \"Foley is God\", essendo diventato un beniamino del pubblico."}
{"id": "229181", "revid": "125796310", "url": "https://it.wikipedia.org/wiki?curid=229181", "title": "Marco Salvador", "text": "Ricercatore storico con un interesse particolare per il medioevo, fu autore di numerosi saggi sulle comunit\u00e0 rurali.\nBiografia.\nEsord\u00ec nel romanzo con un trittico dedicato ai Longobardi. A questo ne \u00e8 seguito un altro che, prendendo spunto dalla vita di Ezzelino da Romano, ha accompagnato il lettore dal Medioevo al Rinascimento. Nel contempo Salvador pubblic\u00f2 tre romanzi incentrati su tematiche come la vecchiaia, l'eutanasia e la sessualit\u00e0.\nRicezione.\nLa narrativa di Salvador, sia essa di ambientazione storica sia d'impegno civile, ha una costante: la critica, alle volte feroce, al potere quando questo \u00e8 sopraffazione o finalizzato unicamente a soddisfare personali ambizioni e interessi. Il tutto con una scrittura agile eppure intrigante sia nella prosa sia nella trame, in grado di non annoiare il lettore neppure trattando tematiche complesse. Le sue opere hanno ottenuto ottime critiche, traduzioni in varie lingue e numerosi riconoscimenti. A prova dell'accuratezza delle ambientazioni e ricostruzioni storiche, gli \u00e8 stato assegnato il pi\u00f9 prestigioso premio per la divulgazione storica: il Premio Riccardo Francovich, nel 20131."}
{"id": "229184", "revid": "118995376", "url": "https://it.wikipedia.org/wiki?curid=229184", "title": "IEEE 1541", "text": "IEEE 1541 \u00e8 uno standard emanato dall'IEEE riguardante l'uso di prefissi per multipli binari delle unit\u00e0 di misura relative all'elettronica digitale e all'informatica.\nMentre il Sistema Internazionale delle unit\u00e0 di misura (SI) definisce multipli (e sottomultipli) basati sulle potenze del dieci (come 103, 106, ecc.), nell'informatica sono di solito preferiti multipli basati sulle potenze del due (come 210, 220, ecc.). Agli inizi questa scelta fu condizionata dall'intrinseca natura binaria dei computer e dei suoi componenti (come le RAM), considerando che l'errore tra 210 = 1024 e 103 = 1000 era abbastanza piccolo per favorire i multipli binari. Cos\u00ec i prefissi SI, come \"kilo-\" (\"k\", spesso erroneamente scritto \"K\"), \"mega-\" (\"M\") e cos\u00ec via, sono stati e sono spesso ancora usati per indicare multipli binari delle grandezze relative all'informatica, che non sono grandezze SI. Inoltre non c'\u00e8 un uso coerente dei simboli per indicare grandezze come bit e byte. IEEE 1541 prescrive nuove raccomandazioni per rappresentare queste grandezze e unit\u00e0 in modo non ambiguo.\nDopo un periodo di prova di due anni, nel 2005 IEEE 1541-2002 \u00e8 stato elevato a uno standard effettivo dall'Associazione per gli standard dell'IEEE; \u00e8 stato riconfermato come standard in una revisione nel marzo del 2008.\nRaccomandazioni.\nLo standard IEEE 1541 stabilisce:\nLa \"bi\" del prefisso deriva dalla parola \"binary\" (binario), quindi per esempio kibibyte significa kilobinary byte (kilobyte binario), cio\u00e8 1024 byte.\nDa notare la \"K\" maiuscola nel simbolo \"kibi-\": mentre il simbolo per il corrispondente prefisso SI \"kilo-\" \u00e8 una \"k\" minuscola, \u00e8 stata scelta una \"K\" maiuscola per coerenza con gli altri prefissi e con l'uso diffuso della grafia erronea del prefisso SI (come in \"KB\").\nIEEE 1541 \u00e8 strettamente correlato allo standard IEC 60027-2, Amendment 2, con la differenza che quest'ultimo usa \"bit\" come simbolo per il bit.\nAccettazione.\nNonostante la presenza dello standard, i nuovi prefissi binari stentano a essere accettati. Il loro uso viene normalmente confutato col fatto che i prefissi SI per indicare multipli binari sono usati da anni per le grandezze legate all'informatica, e che i maggiori sistemi operativi e applicazioni usano ancora i prefissi SI per i multipli binari.\nI produttori di dispositivi di memorizzazione, come hard disk e DVD, usano comunemente i multipli decimali per esprimere le capacit\u00e0 di questi dispositivi. I multipli decimali sono anche usati comunemente per le velocit\u00e0 di trasmissione. Tutto ci\u00f2 \u00e8 spesso causa di confusione tra gli utenti, che vedono queste quantit\u00e0 riportate in modo differente e incoerente, specialmente con il crescere delle capacit\u00e0 e quindi dell'errore relativo.\nNel 1998 il BIPM, una delle organizzazioni che gestisce il SI, ha pubblicato una brochure in cui si dice, tra l'altro, che i prefissi SI si riferiscono strettamente alle potenze del dieci, e che non devono essere usati per indicare multipli binari, portando ad esempio che 1 kilobit rappresenta 1000 bit e non 1024 (capitolo 3, nota a margine del paragrafo 3.1).\nI sostenitori di IEEE 1541 pongono l'enfasi sul fatto che lo standard risolve la confusione che sta generandosi nel mercato, e che l'aggiunta di una \"i\" minuscola nel prefisso \u00e8 un impegno minimo. Alcune applicazioni, in particolare software libero e open source, hanno abbracciato lo standard e fanno uso dei nuovi prefissi binari."}
{"id": "229185", "revid": "14691", "url": "https://it.wikipedia.org/wiki?curid=229185", "title": "PETA", "text": ""}
{"id": "229188", "revid": "1652134", "url": "https://it.wikipedia.org/wiki?curid=229188", "title": "Francesco Innamorati", "text": "Biografia.\nOriginario di una famiglia di lavoratori (suo padre Nicola faceva il falegname), Francesco, compositore tipografo, segretario prima nel 1914-1915 e poi nel 1919-1920 della Camera del Lavoro di Foligno, fu militante socialista ed entr\u00f2 a far parte del Partito Comunista sin dalla sua fondazione. Condannato al confino politico, fu poi deferito al Tribunale speciale e condannato ma successivamente prosciolto il 23 novembre 1932.\nDelegato al terzo Congresso del Partito che si doveva tenere a Lione, venne fermato e arrestato a Domodossola. Processato, fu condannato a 14 anni e 4 mesi di carcere, 5 di vigilanza speciale e 7.800 lire di multa. Innamorati scont\u00f2 la pena presso le carceri di Pesaro prima e di Civitavecchia poi, da cui venne scarcerato per l'indulto.\nQuando nel 1940 l'Italia entr\u00f2 in guerra, Francesco venne arrestato e internato a Ventotene.; venne liberato nell'agosto del 1943. \nPrese parte alla guerra di Liberazione a partire dal 1943, dedicandosi all'organizzazione di formazioni partigiane nel folignate.\nDopo la sua morte (investito da un camion tedesco), il suo nome fu assunto da una formazione partigiana di zona.\nCollegamenti esterni.\nFrancesco Innamorati Scheda Anpi"}
{"id": "229189", "revid": "1522738", "url": "https://it.wikipedia.org/wiki?curid=229189", "title": "Linea di successione al trono di Spagna", "text": "La linea di successione al trono di Spagna (sucesi\u00f3n al trono de Espa\u00f1a) segue un criterio di preferenza degli eredi maschi, secondo i principi della legge semisalica. \nIl vertice dello Stato spagnolo si configura come un organo costituzionale denominato \"Corona\", il cui titolare ha il titolo di \"Re di Spagna\" o di \"Regina di Spagna\". La titolarit\u00e0 della Corona si trasmette ereditariamente in maniera conforme alle leggi di successione espresse dall'articolo 57 della Costituzione spagnola del 1978.\nLeggi di successione.\nLa costituzione spagnola stabilisce, all'articolo 57.1, che la Corona di Spagna \u00e8 ereditaria fra i successori del re Juan Carlos di Borbone, legittimo erede della dinastia storica.\nIl termine \"successori\", di cui all'articolo 57.1 della costituzione, non \u00e8 sinonimo di \"discendenti\", in quanto la successione al trono non \u00e8 limitata a figli e nipoti del re, ma comprende anche fratelli, sorelle, zii, zie, cugini e cugine del sovrano, in modo da comprendere per intero tutti i membri della dinastia storica. La costituzione affronta anche l'ipotesi dell'estinzione dell'intera Casa di Borbone. Il paragrafo 3 dell'articolo 57, in questo caso, stabilisce che il parlamento provvederebbe a nominare un nuovo re.\nOrdine di successione.\nLa successione al trono di Spagna segue un ordine regolare di primogenitura, preferendo sempre la linea anteriore a quella posteriore. Nella stessa linea, dal grado pi\u00f9 prossimo al pi\u00f9 remoto. Nello stesso grado, da quello maschile a quello femminile. Nello stesso sesso, dalla persona pi\u00f9 anziana a quella pi\u00f9 giovane. Questa regola sancisce che la corona passi dal re al suo figlio maschio e alla di lui discendenza, poi ai fratelli del re e ai loro discendenti, sempre in ordine di et\u00e0 e con la precedenza dei maschi sulle femmine fra le persone con lo stesso grado di parentela.\nVolont\u00e0 di riforma costituzionale.\nLa preferenza dei maschi sulle femmine, anche se il maschio \u00e8 pi\u00f9 giovane, \u00e8 un punto controverso della costituzione spagnola, che, dato l'alto grado di consenso fra gli spagnoli, potrebbe essere modificato. L'ex capo del governo, Jos\u00e9 Luis Rodr\u00edguez Zapatero, incluse questa modifica nel suo programma elettorale, e il Partito Popolare, il principale partito di opposizione, guidato da Mariano Rajoy, ha manifestato diverse volte il suo accordo sopra un'eventuale modifica della costituzione per equiparare i sessi nella linea di successione al trono, soprattutto dopo la nascita della figlia primogenita di re Filippo VI, la principessa Leonor. Tuttavia, la proposta di riforma costituzionale ha perso urgenza in quanto anche il secondogenito di re Filippo VI \u00e8 una femmina e in considerazione dell'et\u00e0 della regina Letizia. La successione al trono \u00e8 trattata nel titolo II della costituzione, che tratta della corona, e perci\u00f2 richiede un procedimento aggravato in caso di modifica costituzionale.\nLinea di successione.\nLa linea di successione, a partire dai discendenti del re emerito Juan Carlos I di Spagna, \u00e8 la seguente:\nLegenda:\nDopo la discendenza diretta del re Juan Carlos, la definizione della linea di successione si complica. Infatti, prima della restaurazione della dinastia borbonica nel 1975, molti membri della famiglia reale contrassero matrimoni con persone non appartenenti a famiglie reali e, in ossequio alla Pragmatica Sanzione del 1767 emanata da Carlo III, rinunciarono ai loro diritti. Tuttavia, tali rinunce, avvenute prima della promulgazione della Costituzione nel 1978, non sono state formalizzate con leggi organiche, come richiesto dall'attuale Costituzione all'articolo 57, co. 5 e il Governo non si \u00e8 pronunciato sulla validit\u00e0 delle stesse.\nEntrambe le sorelle di Juan Carlos, l'infanta Pilar duchessa di Badajoz (1936\u20132020) e l'infanta Margherita duchessa di Soria rinunciarono ai loro diritti rispettivamente nel 1967 e nel 1972.\nLa stessa linea reale dalla quale discende Juan Carlos fu favorita a quella dello zio Giacomo duca di Segovia che aveva pi\u00f9 volte rinunciato ai suoi diritti e dal quale discende Luigi Alfonso di Borbone, \"primogenito\" morganatico della Casa di Borbone di Francia (Luigi XX).\nPerdita dei diritti di successione.\nUna persona inclusa nella linea di successione pu\u00f2 perdere i propri diritti ed essere dunque esclusa dalla linea stessa se contrae matrimonio senza l'obbligatorio assenso del re e del parlamento. L'autorizzazione al matrimonio deve essere manifestata in maniera esplicita.\nLa Prammatica Sanzione del 1776.\nLa Prammatica Sanzione del 23 marzo 1776, relativa ai matrimoni in Spagna, conteneva disposizioni particolari concernenti la Famiglia Reale e i Grandi di Spagna: questi ultimi erano obbligati a richiedere l'assenso reale al matrimonio, pena la perdita dei beni e degli onori spettanti alla loro discendenza (art. XI). Tuttavia, in caso di matrimonio diseguale, neppure il regio assenso poteva impedire la perdita di titoli, onori, stemma e nome di famiglia (art. XII).\nLa Prammatica Sanzione venne richiamata espressamente da successivi atti e fu considerata valida almeno fino alla proclamazione della seconda repubblica spagnola nel 1931. La necessit\u00e0 di contrarre matrimoni esclusivamente con altri membri di famiglie reali venne considerato criterio indispensabile per la successione al trono da Alfonso XIII, anche nel suo esilio, e da suo figlio Giovanni fino alla rinuncia ai suoi diritti di successione nel 1977.\nSe la Prammatica Sanzione fosse ancora in vigore (perch\u00e9 non risulta sia stata mai ufficialmente abolita), l'immediato successore del re Juan Carlos I sarebbe stato suo cugino Pedro di Borbone-Due Sicilie, duca di Calabria e dopo di lui, linea di successione:"}
{"id": "229190", "revid": "2812", "url": "https://it.wikipedia.org/wiki?curid=229190", "title": "Caccia (aereo)", "text": ""}
{"id": "229191", "revid": "339392", "url": "https://it.wikipedia.org/wiki?curid=229191", "title": "Oppioide endogeno", "text": ""}
{"id": "229193", "revid": "89688", "url": "https://it.wikipedia.org/wiki?curid=229193", "title": "Le avventure di Tintin", "text": "Le avventure di Tintin (\"Les Aventures de Tintin\") \u00e8 una serie a fumetti belga ideata e disegnata dal 1929 al 1983 da Herg\u00e9 e incentrata sull'omonimo personaggio immaginario di Tintin.\nLa serie \u00e8 caratterizzata dalla contestualizzazione con la realt\u00e0 storico-politica del XX secolo, che dopo i primi volumi meno accurati diventa via via pi\u00f9 verosimile grazie all'approfondito lavoro di ricerca dell'autore. Il primo episodio \u00e8 ambientato nella Russia bolscevica del 1929 e nella repubblica di Weimar, poi in Congo del 1930, in nord America del 1933, nella Cina occupata dai giapponesi nel 1934, in Inghilterra, Belgio e Scozia nel 1937, in uno stato immaginario situato nell'Europa dell'Est identificabile con l'ex Jugoslavia nel 1940, poi nell'Austria invasa dai tedeschi fino ad arrivare ai viaggi sulla Luna, ai dirottamenti aerei e ai dittatori sudamericani.\nLo stile grafico del fumetto presenta un tratto limpido e netto, con vignette pulite e senza altri segni oltre a quelli essenziali, che verr\u00e0 poi denominato \"ligne claire\" e che fa de \"Le avventure di Tintin\" un antesignano e modello di riferimento per la scuola del fumetto franco-belga. Le tavole di Herg\u00e9 sono ampiamente riconosciute come opere d'arte e raggiungono quotazioni milionarie alle aste.\nLa serie ha goduto di grande popolarit\u00e0 sia durante il periodo di pubblicazione sia dopo, diventando un long seller internazionale e ispirando trasposizioni radiofoniche, televisive, cinematografiche e un vasto merchandising.\nTrama e caratteri generali.\nLa serie \"Le avventure di Tintin\" \u00e8 caratterizzata da una felice unione fra trame avventurose con personaggi comici in ambientazioni verosimili ispirate dalla geografia e dalla storia del XX secolo.\nIl protagonista Tintin \u00e8 un reporter, un eroe acculturato, dotato di spirito di avventura, di osservazione e di sete di conoscenza che lo porta a capire e apprendere la cultura di ciascun popolo con cui entra in contatto. Nelle sue avventure si trova spesso a sventare le trame di malvagi personaggi offrendo aiuto a chi ne ha bisogno. Insieme a lui c'\u00e8 un cast corale molto ampio; fra i personaggi ricorrenti si trovano il suo fedele cagnolino Mil\u00f9, l'irascibile capitano Haddock, un vecchio marinaio, il professor Girasole, uno scienziato geniale quanto distratto, la cantante d'opera Bianca Castafiore, invaghita del capitano, e i due poliziotti Dupont e Dupond.\nStoria editoriale.\nLa serie \u00e8 costituita da 24 storie in lingua francese delle quali l'ultima \u00e8 rimasta incompiuta. Le prime otto vennero pubblicate fra il 1929 e il 1941 in bianco e nero con tavole a sei vignette, ma negli anni quaranta e cinquanta vennero completamente ridisegnate (tranne la prima) per renderle omogenee alle successive, che presentavano uno stile grafico molto evoluto e venivano pubblicate in albi a colori di 48 pagine con tavole a dodici vignette. L'ultima storia risale al 1983, anno di morte di Herg\u00e9. Le storie non sono mai state concluse, modificate o continuate per esplicito desiderio dell'autore.\nLa serie esord\u00ec in francese il 10 gennaio 1929 sul settimanale belga \"Le Petit Vingti\u00e8me\", supplemento del quotidiano \"Le vingti\u00e8me si\u00e8cle\", dove viene pubblicato fino al 1942, quando la serie continua la pubblicazione su \"Le Soir Jeunesse\", supplemento al quotidiano \"Le Soir\", e vi resta fino al 1946, quando debutta infine su una testata propria intitolata \"Le Journal de Tintin\" ( \"Kuifje\" nella versione fiamminga).\nLe storie vennero illustrate da Herg\u00e9 dopo un lavoro di documentazione molto accurato per i suoi tempi, che comprendeva testimonianze da parte di autoctoni dei luoghi raccontati e fotografie dei luoghi e degli oggetti da disegnare. I primi volumi, caratterizzati da stereotipi culturali, dettagli sbagliati e forzature dovute alla contingente situazione politica, furono ridisegnati integralmente dall'autore dagli anni '40 in poi appositamente per correggere questi errori.\nEdizioni italiane.\nIn Italia sono state intitolate diverse testate a Tintin e le sue storie sono apparse in numerose collane e periodici. L'esordio avvenne nel 1961 con la storia \"Lo scettro di Ottokar\", pubblicata in volume dalle edizioni Cino Del Duca; successivamente venne pubblicata la storia \"I gioielli della Castafiore\" su un supplemento della rivista \"Linus\" nel 1968 e poi su altre riviste antologiche come \"Il Vittorioso\". La prima edizione in volume venne edita dal 1977 al 1986 dalla Gandus (otto album non cartonati); negli anni ottanta e novanta venne ripresa inoltre dalla Comic Art e dalla De Agostini. L'intera serie \u00e8 stata integralmente ritradotta e ristampata in italiano nel 2011 dalla Rizzoli Lizard in un'edizione filologica curata da Philippe Daverio.\nControversie.\nLa serie \"Le avventure di Tintin\" mostra numerosi popoli e Paesi e l'autore Herg\u00e9 \u00e8 stato accusato pi\u00f9 volte di usare stereotipi culturali inaccettabili. In particolare, venne accusato di razzismo per la caratterizzazione molto caricaturale delle popolazioni africane nella storia \"Tintin in Congo\" del 1930, e di antisemitismo per il personaggio del finanziere ebreo Mr. Blumenstein ne \"La stella misteriosa\" del 1941. Per evitare fraintendimenti, nel primo caso Herg\u00e9 ridisegn\u00f2 le scene accusate di razzismo, e nel secondo cambi\u00f2 nome e nazionalit\u00e0 al personaggio.\nNella biografia di Herg\u00e9 del 2007 scritta da Philippe Goddin viene analizzata una storia nella sua prima edizione serializzata su \"Le Soir\" nella quale si faceva ironia sugli ebrei: quando un gigantesco meteorite sembra in procinto di colpire la Terra, due ebrei si rallegravano del fatto che, se il mondo fosse finito, non avrebbero dovuto rimborsare i loro creditori. Herg\u00e9 cancell\u00f2 il disegno degli ebrei di sua iniziativa quando la storia venne pubblicata in volume. Nella corrispondenza di Herg\u00e9 si trova scritto che egli si riteneva neutrale: \u00abNon sono n\u00e9 pro-tedesco, n\u00e9 pro-britannico. [\u2026] Dato che non posso fare assolutamente nulla per affrettare la vittoria di Inghilterra o Germania, guardo, osservo e mastico le cose. Con calma e senza passione\u00bb e che il suo obiettivo era quello di rimanere un uomo onesto."}
{"id": "229194", "revid": "22356", "url": "https://it.wikipedia.org/wiki?curid=229194", "title": "Agathaumas", "text": ""}
{"id": "229198", "revid": "819238", "url": "https://it.wikipedia.org/wiki?curid=229198", "title": "Traversa (ferrovia)", "text": "Con traversa (nell'uso comune e gergale anche traversina) si intende quella parte del binario alla quale sono fissate le rotaie. Sono usate nelle linee ferrate che sono percorse dai treni e dai tram.\nL'importanza delle traverse.\nLe traverse assolvono il duplice, vitale, compito di assicurare il rispetto dello scartamento delle rotaie nel tempo e scaricare, sul terreno sottostante, il peso del treno che vi transita attraverso la loro maggiore superficie anzich\u00e9 su quella molto minore della base della rotaia stessa. Quest'ultimo fatto \u00e8 intuitivo, ed \u00e8 divenuto nel tempo sempre pi\u00f9 importante, visto l'aumento di massa delle locomotive e dei rotabili in genere ed \u00e8 anche il motivo per cui la distanza tra le traverse \u00e8 maggiore nelle linee secondarie o obsolete e minore in quelle pi\u00f9 moderne e pi\u00f9 veloci; questa distanza prende il nome di \"modulo\". Ne consegue che il numero delle traverse impiegate nelle reti ferroviarie \u00e8 molto elevato e nel passato, quando veniva usato soltanto il legno per farle, all'atto della costruzione di una linea venivano distrutte grandi estensioni di bosco. Alla fine del 2003 la quantit\u00e0 delle rotaie della Deutsche Bahn AG in Germania aveva una lunghezza di circa 35.600\u00a0km, posate su circa 54 milioni di traverse. Oggigiorno, con l'aumentare dell'impiego delle traverse in calcestruzzo armato precompresso \u00e8 aumentata la vita utile delle traverse, diminuendo cos\u00ec il numero di ricambi annui necessari.\nLe traverse possono essere composte di:\nTraverse di legno.\nQuelle in legno sono il tipo pi\u00f9 diffuso a livello mondiale ed in passato quasi esclusivo.\nLe traverse di legno sono prevalentemente di faggio, di quercia, di rovere e di pino. Le traverse in legno prima di essere impiegate subiscono un trattamento che ne assicura la durabilit\u00e0 e l'inattaccabilit\u00e0 dagli insetti e dai parassiti del legno; vengono quindi impregnate con olio di catrame di carbon fossile o con creosoto anche per renderle pi\u00f9 conservabili contro dannosi effetti ambientali. Soprattutto nei paesi tropicali si utilizzano altri tipi di legname come il teak e altri legni duri e resistenti.\nContrariamente a quanto si possa credere le traverse in legno in Italia sono ancora prodotte, ma vengono destinate prevalentemente a linee dove le condizioni climatiche e di esercizio rendono le traverse in cemento armato poco durevoli: per esempio in una zona con inverni molto rigidi o nelle vicinanze del mare dove l'aria marina, per la presenza dei cloruri e sali, facilita la corrosione del ferro.\nTraverse in ferro.\nLe traverse in ferro sono un tipo alternativo di traversa costruite per particolari esigenze di durata in condizioni difficili in cui quelle tradizionali di legno avrebbero vita breve o per ragione di costi o di approvvigionamento; generalmente sono costituite da una barra di lunghezza opportuna con sezione a \"C\" alla quale sono bullonate le piastre di fissaggio delle rotaie.\nTraversa a Y.\nUna forma alternativa \u00e8 la \"traversa a Y\", costituita da una coppia di barre in acciaio modellate in modo da ottenere una traversa a forma di Y. Nel binario la traversa a Y viene montata con un punto di attacco da una parte e a due punti di attacco; la successiva in posizione inversa. \nLa traversa a Y presenta il vantaggio di una minore sezione di costruzione e necessita di un pietrisco pi\u00f9 ristretto data la migliore stabilit\u00e0 di posizione del binario anche nei raggi di curva pi\u00f9 stretti e una maggiore resistenza del binario allo spostamento trasversale. Gli svantaggi sono, i costi di acquisto in costante aumento a causa degli alti prezzi dell'acciaio, e la manutenzione pi\u00f9 costosa dato che non si adattano a tutte le moderne tecnologie meccanizzate di rinnovamento e manutenzione del binario e richiedono quindi maggior tempo in confronto ai binari a traversa classica. Inoltre non permettono velocit\u00e0 dei treni maggiori di 120\u00a0km/h. Su vari tratti attrezzati con traverse a Y \u00e8 stata notata una forte tendenza all'ondulazione del binario con conseguente maggiore emissione sonora. Non sono quindi utilizzate se si devono soddisfare normative tecnico-acustiche ambientali restrittive.\nTraversa biblocco.\nIn alcuni casi vengono costruite e utilizzate anche delle traverse \"ibride\" in ferro-cemento costituite da due blocchetti di cemento, con gli ancoraggi della rotaia, unite tra loro alla distanza corretta di scartamento da una barra di profilato di ferro di sezione ridotta.\nLe traverse biblocco sono pi\u00f9 leggere in quanto formate da una minor quantit\u00e0 di materiale; hanno il pregio di avere un maggior incastro all'interno della massicciata ma sono in grado di assorbire un carico assiale minore. \nI vari tipi di traversa in ferro sono utilizzati soprattutto per ferrovie secondarie o tranvie data la minore attitudine a sopportare pesi assiali elevati; tuttavia in Francia sono state sviluppate anche per l'alta velocit\u00e0.\nTraverse in cemento armato.\nDagli anni sessanta si utilizzano sempre pi\u00f9 traverse in cemento armato precompresso nelle nuove realizzazioni ferroviarie e nei lavori di ammodernamento al posto delle traverse in legno (laddove possibile).\nEsse in virt\u00f9 di un peso maggiore (da 220 a 400\u00a0kg) che garantisce una migliore stabilit\u00e0 nella posizione di montaggio e una migliore utilizzabilit\u00e0 per le operazioni meccanizzate di costruzione e manutenzione rappresentano ormai lo standard per tutte le linee ferroviarie importanti o ad alta velocit\u00e0.\nAlternative alle traverse.\nNella met\u00e0 degli anni ottanta sono stati sviluppati diversi nuovi sistemi di costruzione come i \"plateau di cemento armato\" a moduli precompressi. Questi sono in sostanza dei lastroni di misura predefinita dai quali nella faccia superiore sporgono delle traverse integrate, in altri casi dei blocchetti di cemento armato o delle superfici di attacco alle quali sono poi fissate le rotaie in genere con sistemi di \"attacco elastico\". Il vantaggio \u00e8 costituito dall'assenza di ballast, da un pi\u00f9 stabile livellamento e dalla possibilit\u00e0 di circolazione di mezzi gommati in caso di emergenza.\nTraverse \"ecologiche\".\nDall'inizio degli anni duemila sono state implementate soluzioni alternative a quelle tradizionali impiegando materie plastiche di recupero per la produzione di traverse in plastica; in vari stati tra cui gli Stati Uniti, la Cina e l'India \u00e8 stata impiegata materia plastica proveniente da rifiuti riciclati producendo traverse in grado di essere utilizzate fino a velocit\u00e0 di 80 km/h.\nAnche in Europa, in Germania, nel 2014 \u00e8 stata avviata la produzione di traverse in plastica riciclata. In Italia \u00e8 stata brevettata una traversa che utilizza un miscuglio di plastica e gomma proveniente da pneumatici usurati.\nRiutilizzo delle traverse.\nA causa dell'elevato contenuto di impregnanti nocivi alla salute le traverse in legno sono catalogate tra i materiali inquinanti e non ne \u00e8 consentito l'utilizzo come legna da ardere. Un tempo questo era tuttavia l'utilizzo pi\u00f9 diffuso.\nTraverse di scarto sono state utilizzate anche come materiale da costruzione o recinzione di sostegno per muri ecc. \nA partire dagli anni ottanta le traverse ferroviarie possono essere utilizzate per diversi scopi forestali, in quanto sono un rifiuto \"recuperabile\" con il codice cer 17.02.04*. Ci sono aziende a norma di legge che lavorano per rendere la traversa \"materia prima\" evitando che dei pezzi di legno cos\u00ec grossi vengano mandati ai termovalorizzatori."}
{"id": "229200", "revid": "123486920", "url": "https://it.wikipedia.org/wiki?curid=229200", "title": "Ferdinando Innamorati", "text": "Biografia.\nInnamorati nacque da una famiglia di proprietari terrieri dediti (sin dal 1600) anche alla produzione e lavorazione della carta. A diciassette anni milit\u00f2 tra i repubblicani-socialisti del circolo \"L. Marini\".\nNegli anni finali del secolo (1895) ader\u00ec ardentemente al Partito Socialista Italiano e fu tra i fondatori della sezione di Foligno.\nNei primi del Novecento divenne Segretario della sezione socialista nata in Belfiore e poco dopo fu eletto membro del Comitato Direttivo della Federazione tra le varie sezioni ed i nuclei socialisti dei collegi elettorali di Gubbio e Foligno.\nNel 1906 fu delegato al Congresso di Roma ed ader\u00ec alla mozione integralista di O. Morgari.\nNello stesso anno venne affiliato alla Loggia massonica \"Francesco Guardabassi\" di Perugia, dove rest\u00f2 fin quasi al 1919, quando torn\u00f2 a far parte della loggia folignate.\nLe cariche istituzionali.\nNel 1907 fu per la prima volta Consigliere comunale di Foligno e rimase in carica per circa vent'anni ininterrotti.\nNegli anni seguenti divenne uno dei maggiori organizzatori di gruppi socialisti in Umbria, e oper\u00f2 anche per il rafforzamento delle organizzazioni socialiste (Federazione Giovanile Socialista).\nFerdinando Innamorati fu esponente di un socialismo umanitario molto attento alla \"cultura popolare\", e impregnato di temi e pensieri fortemente anticlericali.\nNel primo dopoguerra divenne personalit\u00e0 di primo piano e nel 1920 (oltre a collaborare con il nascente settimanale \"Guardia Rossa\") fu eletto Consigliere provinciale e, coi voti del PSI, sindaco di Foligno.\nNel 1921 si dimise perch\u00e9 la maggioranza consiliare del PSI ader\u00ec al PCI.\nDivenne deputato, e ader\u00ec poi (1922) al Partito Socialista Unitario.\nNel 1924 prese il seggio alla Camera che era stato di Giacomo Matteotti.\nL'adesione al movimento antifascista.\nDopo le leggi eccezionali del 1926 venne dichiarato decaduto dal mandato parlamentare e confinato per 5 anni. Ne scont\u00f2 tre, prima a Favignana e poi a Lipari.\nLe continue misure restrittive limitarono la sua azione negli anni successivi al rilascio ed egli riusc\u00ec, grazie anche a vecchi amici di fede, ad organizzare un movimento antifascista in Umbria.\nNel 1944, dopo la liberazione di Foligno, divenne Sindaco di Foligno grazie all'aiuto del Comitato di Liberazione Nazionale (CLN). co. Inizi\u00f2 il compito il 7 settembre, ma il 19 novembre mor\u00ec improvvisamente. I funerali risultarono imponenti per la partecipazione di organizzazioni, autorit\u00e0, popolo. La commemorazione ufficiale fu tenuta in Piazza della Repubblica dall'On. Mario Cingolani, presente l'On. Pietro Nenni."}
{"id": "229209", "revid": "324090", "url": "https://it.wikipedia.org/wiki?curid=229209", "title": "William Wheeler (politico 1819-1887)", "text": "Fu Vicepresidente degli Stati Uniti d'America durante la presidenza di Rutherford Hayes dal 1877 al 1881."}
{"id": "229210", "revid": "287204", "url": "https://it.wikipedia.org/wiki?curid=229210", "title": "Mato Grosso do Sul", "text": "Mato Grosso do Sul \u00e8 uno stato federato brasiliano, avente una superficie di circa 350.000\u00a0km\u00b2; confina (in senso orario da Nord) con gli Stati del Mato Grosso (dal quale fu diviso l'11 ottobre 1977), Goi\u00e1s, Minas Gerais, San Paolo e Paran\u00e1. Lo stato, che ha l'1,3% della popolazione brasiliana, genera l'1,5% del PIL brasiliano.\nEra lo Stato brasiliano con la maggiore popolazione di bovini e comprende circa il 70% del brasiliano Pantanal.\nIl suo nome si traduce in italiano come \"giungla fitta meridionale\".\nNello Stato si trova il parco nazionale del Pantanal Matogrossense.\nGeografia fisica.\nClima.\nIl clima \u00e8 tropicale al nordest, tropicale di altitudine al centro ovest e subtropicale al sud con punte di -5\u00a0\u00b0C e 40\u00a0\u00b0C, con la temperatura media di 24\u00a0\u00b0C. Si sono osservate precipitazioni di neve nel 2013 e anche nel 1975. Le piogge avvengono con pi\u00f9 intensit\u00e0 durante l'estate, mentre l'inverno e pi\u00f9 secco. Lo Stato attrae molti turisti perch\u00e9 nello Stato \u00e8 situato il Pantanal, la pi\u00f9 grande palude del mondo, sede di un ecosistema molto vario; anche la citt\u00e0 di Bonito \u00e8 una meta importante dell'ecoturismo. Il capoluogo \u00e8 Campo Grande dove vi \u00e8 il centro economico dello Stato.\nEconomia.\nL'economia \u00e8 basata sull'agricoltura (soia, mais, cotone, riso, canna da zucchero); nell'allevamento del bestiame; nell'industria mineraria (ferro, manganese, calcareo); e le industrie alimentari, del cemento e minerarie. La capitale, Campo Grande, \u00e8 responsabile di oltre il 25% del PIL dello stato.\nIl settore dei servizi \u00e8 la componente principale del PIL con il 46,1%, seguito dal settore industriale con il 22,7%. L'agricoltura rappresenta il 31,2% del PIL (2004). Esportazioni dal Mato Grosso do Sul: soia 34,9%, maiale e pollo 20,9%, manzo 13,7%, minerali 8%, cuoio 7,4%, legno 5,1% (2002).\nPartecipazione dell'economia brasiliana: 1% (2005).\nSecondo i dati del 2020, se il Mato Grosso do Sul fosse un paese, sarebbe il quinto produttore mondiale di semi oleosi. Nel 2020, il Mato Grosso do Sul era il quinto produttore di grano del paese, con il 7,9%. In soia, ha prodotto 10,5 milioni di tonnellate nel 2020, uno dei pi\u00f9 grandi stati produttori del Brasile, intorno al quinto posto. \u00c8 il quarto pi\u00f9 grande produttore di canna da zucchero, con circa 49 milioni di tonnellate raccolte nel raccolto 2019/20. Nel 2019, il Mato Grosso do Sul \u00e8 stato anche uno dei maggiori produttori di mais del paese con 10,1 milioni di tonnellate. Nella produzione manioca, il Brasile ha prodotto un totale di 17,6 milioni di tonnellate nel 2018. Il Mato Grosso do Sul \u00e8 stato il sesto pi\u00f9 grande produttore del paese, con 721.000 tonnellate.\nLo stato ha la quarta pi\u00f9 grande mandria di bovini del Brasile, con un totale di 21,4 milioni di capi di bestiame. Lo stato \u00e8 un importante esportatore di carne bovina, ma anche di pollame e maiale. Nel pollame, lo stato aveva, nel 2017, uno stormo di 22 milioni di uccelli. Nella carne di maiale, nel 2019, il Mato Grosso do Sul ha macellato pi\u00f9 di 2 milioni di animali. Lo stato occupa la settima posizione in Brasile nell'allevamento di suini e nei prossimi anni sta diventando il quarto produttore brasiliano.\nNel 2017, il Mato Grosso do Sul aveva lo 0,71% della partecipazione mineraria nazionale (6 \u00b0 posto nel paese). Il Mato Grosso do Sul ha prodotto ferro (3,1 milioni di tonnellate per un valore di R $ 324 milioni) e manganese (648.000 tonnellate per un valore di R $ 299 milioni).\nIl Mato Grosso do Sul ha avuto un PIL industriale di 19,1 miliardi di R $ nel 2017, pari all'1,6% dell'industria nazionale. Impiega 122.162 lavoratori nel settore. I principali settori industriali sono: servizi industriali di servizi pubblici, quali elettricit\u00e0 e acqua (23,2%), edilizia (20,8%), alimentare (15,8%), cellulosa e carta (15,1%) e derivati di petrolio e biocarburanti (12,5%). Questi 5 settori concentrano l'87,4% dell'industria statale.\nNella citt\u00e0 di Tr\u00eas Lagoas, la produzione di carta e cellulosa \u00e8 considerevole. Il Mato Grosso do Sul ha registrato una crescita superiore alla media nazionale nella produzione di cellulosa, ha raggiunto la soglia di 1 milione di ettari di eucalipto piantato, ha ampliato il suo parco industriale nel settore e si \u00e8 consolidato come il primo esportatore del prodotto nel paese nel primo trimestre del 2020. Tra il 2010 e il 2018, la produzione nel Mato Grosso meridionale \u00e8 aumentata del 308%, raggiungendo i 17 milioni di metri cubi di legno tondo per carta e cellulosa nel 2018. Nel 2019, il Mato Grosso do Sul ha raggiunto leadership delle esportazioni del prodotto nel Paese, con 9,7 milioni di tonnellate vendute: il 22,20% delle esportazioni totali di cellulosa brasiliana in quell'anno."}
{"id": "229213", "revid": "324090", "url": "https://it.wikipedia.org/wiki?curid=229213", "title": "Henry Wilson", "text": "Nato Jeremiah Jones Colbath, a 21 anni, essendosi distaccato totalmente dalla famiglia d'origine, volle cambiare nome.\nWilson fu Vicepresidente durante la seconda presidenza di Ulysses S. Grant dal 1873 al 1875, quando mor\u00ec dopo due anni e mezzo di mandato."}
{"id": "229215", "revid": "17351", "url": "https://it.wikipedia.org/wiki?curid=229215", "title": "F-18 Hornet", "text": ""}
{"id": "229217", "revid": "1784425", "url": "https://it.wikipedia.org/wiki?curid=229217", "title": "Schuyler Colfax", "text": "Fu vicepresidente durante la presidenza di Ulysses S. Grant dal 1869 al 1873.\nBiografia.\nTrasferitosi nel 1836 con la famiglia nell'Indiana, vi comp\u00ec gli studi di legge, divenendo avvocato. Successivamente, nel 1845, Colfax fond\u00f2 un giornale, il \"Register\", organo del partito Whig locale; delegato alle \"convention\" del partito nel 1848 e nel 1852, due anni dopo ader\u00ec al Partito Repubblicano, nato dalla dissoluzione dei Whig e dal distacco dei membri antischiavisti del Partito Democratico, rappresentandolo fin dal 1854 al Congresso federale. Dopo la Guerra di Secessione, Colfax venne scelto come candidato vicepresidente di Ulysses S. Grant, comandante in capo dell'Esercito unionista, eletto presidente nel novembre del 1868 e insediatosi il 4 marzo 1869. Tuttavia la carriera politica di Colfax dur\u00f2 poco: nel 1873, infatti, dopo l'accusa di corruzione nello scandalo del \"Cr\u00e9dit Mobilier\" (uno dei tanti che coinvolsero l'amministrazione Grant), fu costretto a non candidarsi pi\u00f9 come vicepresidente: nel successivo mandato di Grant, il suo posto fu preso da Henry Wilson, senatore del Massachusetts. Infine, appartatosi dalla vita politica, mor\u00ec a Mankato, in Minnesota, il 13 gennaio 1885, a 61 anni."}
{"id": "229231", "revid": "965226", "url": "https://it.wikipedia.org/wiki?curid=229231", "title": "Hannibal Hamlin", "text": "Fu il 15\u00ba vicepresidente degli Stati Uniti sotto la prima presidenza di Abraham Lincoln dal 1861 al 1865.\nBiografia.\nVita personale.\nSposato con Sarah Jane Emery di Paris Hill dal 1833, ebbe da lei quattro figli: George, Charles, Cyrus e Sarah. Dopo la morte della moglie nel 1855, spos\u00f2 la sorellastra di lei, Ellen Vesta Emery, nel 1856. Da Ellen ebbe altri due figli: Hannibal E. e Frank. Ellen gli sopravvisse fino al 1925.\nCarriera politica.\nEletto al Senato per i Democratici per un breve periodo nel 1848, venne poi rieletto per un intero mandato nel 1851.\nAl termine del mandato, lasci\u00f2 i Democratici per entrare nelle file dei Repubblicani, suscitando un certo scalpore nel Paese.\nEletto 26\u00ba Governatore del Maine nel 1857, dopo poco pi\u00f9 di un mese rassegn\u00f2 le dimissioni per tornare di nuovo al Senato, stavolta per\u00f2 nel Partito Repubblicano, fino al gennaio del 1861.\nEletto vicepresidente sotto Lincoln, non ebbe mai familiarit\u00e0 o amicizia con il presidente (ancor meno con la First Lady, Mary Todd Lincoln), ma solo un buon rapporto di collaborazione. Al termine del mandato Lincoln-Hamlin, mentre Lincoln fu riconfermato e rieletto (vivendo per\u00f2 solo un mese), Hamlin venne sostituito dal partito con Andrew Johnson, che divenne il 16\u00ba vicepresidente e, un mese dopo, il 17\u00ba presidente degli Stati Uniti d'America.\nHamlin sfior\u00f2 e manc\u00f2 per un caso la presidenza, ma non cess\u00f2 d'avere influenza, poich\u00e9 i Repubblicani del Maine occuparono tutte le cariche pi\u00f9 importanti fino al 1911."}
{"id": "229244", "revid": "729019", "url": "https://it.wikipedia.org/wiki?curid=229244", "title": "John C. Breckinridge", "text": "Biografia.\nI primi anni.\nJohn Cabell Breckinridge nacque a Thorn Hill, nella residenza della usa famiglia presso Lexington, il 16 gennaio\n1821. Quartogenito di sei figli, suo padre era Joseph \"Cabell\" Breckinridge mentre sua madre era Mary Clay Smith; John era l'unico figlio maschio. Sua madre era figlia di Samuel Stanhope Smith, fondatore dell'Hampden\u2013Sydney College nel 1775, e nipote di John Witherspoon, uno dei firmatari della Dichiarazione d'indipendenza degli Stati Uniti d'America. Era inoltre cugino di Henry Donnel Foster, membro della Camera, e di Sophonisba Breckinridge, attivista e sociologa. Avendo gi\u00e0 in precedenza svolto il ruolo di presidente nella Camera dei Comuni del Kentucky, il padre di Breckinridge venne nominato segretario di Stato del Kentucky appena prima della nascita di suo figlio. Nel febbraio di quell'anno, un mese dopo la nascita di Breckinridge, la famiglia si spost\u00f2 col governatore John Adair alla Governor's Mansion di Frankfort, cos\u00ec che suo padre potesse svolgere al meglio le sue mansioni di segretario di Stato.\nNell'agosto del 1823, una malattia descritta come una \"febbre epidemica\" colp\u00ec Frankfort, e Cabell Breckinridge decise a questo punto di portare i figli a vivere con sua madre a Lexington. Al suo ritorno, sia lui che sua moglie risultarono malati. Cabell Breckinridge mor\u00ec, ma la moglie riusc\u00ec a sopravvivere. I suoi fondi non erano sufficienti a ripagare i debiti fatti, e sua moglie raggiunse i figli a Lexington, supportata in questo dalla suocera. Mentre si trovava a Lexington, Breckinridge frequent\u00f2 la Pisgah Academy di Woodford County. Sua nonna lo instrad\u00f2 alla filosofia politica del defunto marito, John Breckinridge, che aveva prestato servizio al senato come Attorney General all'epoca del presidente Thomas Jefferson. Come legislatore di stato, Breckinridge aveva introdotto le Kentucky Resolutions nel 1798, definendo i diritti degli stati ed introducendo la dottrina della nullificazione in risposta agli Alien and Sedition Acts.\nDopo una discussione tra la madre di Breckinridge e sua nonna nel 1832, John, sua madre e sua sorella Laetitia si spostarono a Danville per vivere con sua sorella Frances e suo marito, che era presidente del Centre College. Lo zio di Breckinridge, William Breckinridge, si trovava anch'egli in citt\u00e0 e propose di iscrivere il giovane al college nel novembre del 1834. Tra i suoi compagni di scuola al corso militare trov\u00f2 Beriah Magoffin, William Birney, Theodore O'Hara, Thomas L. Crittenden e Jeremiah Boyle. Dopo aver ottenuto il diploma di Bachelor of Arts nel settembre del 1838, trascorse l'inverno successivo come residente diplomato al College del New Jersey (oggi Universit\u00e0 di Princeton). Ritornato nel Kentucky a met\u00e0 del 1839, fu lettore di legge col giudice William Owsley. Nel novembre del 1840, venne iscritto al secondo anno del corso di legge all'Universit\u00e0 di Transylvania a Lexington, dove ebbe per insegnanti anche due membri della Corte d'Appello del Kentucky \u2013 George Robertson e Thomas A. Marshall. Il 25 febbraio 1841, ricevette il titolo di Bachelor of Laws ed il giorno successivo venne abilitato a praticare.\nLa carriera.\nBreckinridge rimase a Lexington dove prese in prestito dei libri di legge dalla biblioteca di John J. Crittenden, padre di Thomas Crittenden. Avendo avuto modo per\u00f2 di vedere che a Lexington vi erano fin troppi avvocati, si spost\u00f2 a Frankfort, ma non fu in grado di trovare un impiego stabile. Assieme al compagno di classe Thomas W. Bullock decise dunque di partire per il territorio dello Iowa il 10 ottobre 1841 alla ricerca di migliori opportunit\u00e0. Soggiornando ad ovest, i due considerarono di stanziarsi in alcuni terreni che Breckinridge aveva ereditato a Jacksonville, nell'Illinois, ma trovarono abili personalit\u00e0 del calibro di Stephen A. Douglas ed Abraham Lincoln ad occupare incarichi in quel luogo. Continuarono verso Burlington e nell'inverno del 1842\u20131843, Breckinridge riport\u00f2 agli altri membri della sua famiglia di aver firmato pi\u00f9 casi di chiunque altro a Burlington. Influenzato da Bullock e dai cittadini dello Iowa, si identific\u00f2 col Partito Democratico, e dal febbraio del 1843, venne nominato per la commissione democratica di Des Moines County. Gran parte dei Breckinridges erano stati Whigs, e quando suo zio seppe dell'affiliazione di suo nipote, dichiar\u00f2 \"Mi sento come se avessi saputo che mia figlia \u00e8 stata disonorata.\"\nBreckinridge visit\u00f2 il Kentucky nel maggio del 1843. Qui prosegu\u00ec i propri sforzi per mediare tra sua madre ed il resto dei Breckinridge prolungando la sua visita e decidendo poi di rimanervi per l'estate dopo aver contratto un'influenza a cui certo il clima pi\u00f9 favorevole avrebbe giovato. Mentre era in casa dei propri famigliari, incontr\u00f2 la cugina di Bullock, Mary Cyrene Burch, e dal settembre di quell'anno, i due erano ormai fidanzati. In ottobre, Breckinridge si rec\u00f2 in Iowa per concludere i propri affari in loco, e ritorn\u00f2 nel Kentucky per fondare un nuovo studio associato con Samuel Bullock, cugino di Thomas. Si spos\u00f2 il 12 dicembre 1843 e si stabil\u00ec a Georgetown (Kentucky). La coppia ebbe insieme sei figli - Joseph Cabell (n. 1844), Clifton Rodes (n. 1846; poi membro del Congresso degli Stati Uniti per l'Arkansas), Frances (n. 1848), John Milton (n. 1849), John Witherspoon (n. 1850) e Mary Desha (n. 1854). Prendendo confidenza con le materie legislative, Breckinridge si trasfer\u00ec nuovamente con la famiglia a Lexington nel 1845 ed apr\u00ec un nuovo studio associato col futuro senatore statunitense James B. Beck.\nLa guerra messicano-americana.\nSostenitore della Guerra messicano-americana, Breckinridge ottenne l'opportunit\u00e0 di essere nominato membro dello staff del maggiore generale William Orlando Butler, noto democratico del Kentucky, ma Butler era in condizioni di fornirgli unicamente la posizione di aiutante di campo non pagata e gli consigli\u00f2 di declinare l'offerta. Nel luglio del 1847, Breckinridge tenne un discorso commemorativo al funerale degli abitanti del Kentucky uccisi nella Battaglia di Buena Vista. L'orazione fece scoppiare in lacrime l'allora senatore whig Henry Clay, il cui figlio era tra i caduti, ed ispir\u00f2 Theodore O'Hara nella scrittura de \"Bivouac of the Dead\".\nBreckinridge nuovamente pens\u00f2 di porsi al servizio dell'esercito quando William Owsley, governatore del Kentucky, richiese due ulteriori reggimenti il 31 agosto 1847. I consiglieri di Owsley gli proposero per la commissione almeno la presenza di un democratico, ed il senatore John J. Crittenden fece il nome di Breckinridge. Il 6 settembre 1847, Owsley nomin\u00f2 Manlius V. Thomson come colonnello, Thomas Crittenden come tenente colonnello e Breckinridge come maggiore del 3\u00ba reggimento di fantria del Kentucky. Il reggimento lasci\u00f2 il Kentucky il 1 novembre e raggiunse Veracruz il 21 novembre. Dopo una seria epidemia di \"La Vomito,\" o febbre gialla, che scoppi\u00f2 a Veracruz, il reggimento si port\u00f2 a Citt\u00e0 del Messico. I rapporti indicano che Breckinridge cammin\u00f2 quasi per tutto il percorso, permettendo ai soldati feriti di utilizzare il suo cavallo come trasporto. Quando il 3\u00b0 Kentucky raggiunse Citt\u00e0 del Messico il 18 dicembre, il combattimento era ormai terminato; il gruppo non prese parte ad alcuno scontro e rimase in citt\u00e0 sino al 30 maggio 1848.\nRichiesto pi\u00f9 per le sue doti legali che per quelle militari, venne nominato assistente consigliere di Gideon Johnson Pillow nel corso del processo da lui istruito contro Winfield Scott. Cercando di far venir meno le ambizioni presidenziali di Scott, Pillow ed i suoi sostenitori pubblicarono delle lettere di discredito nei confronti della condotta tenuta da Scott nelle vittorie americane di Contreras e Churubusco. Per nascondere il suo coinvolgimento nella faccenda, Pillow costrinse un suo subordinato a prendere la paternit\u00e0 degli scritti. Il biografo di Breckinridge, William C. Davis, scrisse che Breckinridge era probabilmente a conoscenza dei dettagli dell'intrigo di Pillow.\nLa carriera politica.\nGli inizi della carriera politica.\nBreckinridge fece campagna elettorale per il candidato democratico alle presidenziali James K. Polk alle elezioni del 1844. Rinunci\u00f2 per\u00f2 per qualche tempo ad ulteriori incarichi dopo che il suo associato allo studio legale gli fece notare di aver tributato troppo tempo alla politica. Nel 1845, alcuni democratici locali lo incoraggiarono a concorrere per un seggio al congresso, ma egli declin\u00f2 l'offerta, preferendo invece sostenere Alexander Keith Marshall, che poi per\u00f2 non venne eletto. Da privato cittadino, si oppose alla Wilmot Proviso che aveva bandito la schiavit\u00f9 nei territori da poco acquisiti nella guerra col Messico. Nelle elezioni presidenziali del 1848, sostenne i democratici Lewis Cass e William Butler. Non vot\u00f2 a quelle elezioni. Difese la sua decisione nel corso di un discorso tenutosi a Lexington il 5 settembre 1860.\nLa Camera dei Rappresentanti del Kentucky.\nNell'agosto del 1849, i kentuckiani elessero i loro delegati alla convenzione costituzionale ed i senatori locali. Gli zii abolizionisti di Breckinridge, William e Robert, si schierarono con Cassius Marcellus Clay. In risposta, venne creato un gruppo bipartisan di cittadini pro-schiavisti con una propria lista di candidati, tra cui spiccavano Breckinridge. Breckinridge, che all'epoca era proprietario di cinque schiavi, dichiar\u00f2 pubblicamente la sua opposizione \"ad una qualsiasi forma\" di protezione legale della schiavit\u00f9. Malgrado queste sue visioni, egli continuava ad essere membro della massoneria e della chiesa presbiteriana, entrambe opposte alla schiavit\u00f9. Egli inoltre in precedenza aveva difeso dei \"free negroes\", esprimendo il suo supporto all'emancipazione volontaria, e support\u00f2 la Kentucky Colonization Society, dedicata alla ricollocazione dei neri liberi d'America in Liberia.\nBreckinridge ricevette 1481 voti alle elezioni, 400 di stacco in pi\u00f9 al suo pi\u00f9 vicino avversario, rendendolo il primo eletto tra i democratici della contea di Fayette alla Camera dei Rappresentanti. Tra l'elezione e la sessione legislativa, Breckinridge form\u00f2 un nuovo sodalizio legale con George B. Kinkead dal momento che il suo precedente socio era morto nell'epidemia di colera scoppiata in quell'anno. Fu inoltre cofondatore del \"Kentucky Statesman\", un giornale infrasettimanale di ispirazione democratica, e si rec\u00f2 in visita a sua cugina, Mary Todd, dove incontr\u00f2 anche suo marito, Abraham Lincoln, per la prima volta; malgrado le loro differenze politiche, i due divennero buoni amici.\nQuando la Camera si riun\u00ec, Breckinridge era il favorito per il ruolo di Speaker, ma per soli otto voti non raggiunse la maggioranza. Incapace di superare l'ostacolo, si ritir\u00f2 e quella posizione pass\u00f2 al whig Thomas Reilly. Il biografo di Breckinridge, Frank H. Heck scrisse che Breckinridge era il capo \"de facto\" dei democratici alla Camera. Breckinridge venne assegnato invece alla commissione camerale per le Relazioni Federali e Giudiziarie. Support\u00f2 quelle leggi che supportavano i miglioramenti interni allo stato. Quando il Congresso discusse la proposta di Henry Clay del Compromesso del 1850, Breckinridge la ritenne troppo vaga reputando inoltre che fosse ingiusto per l'autorit\u00e0 federale interferire con la schiavit\u00f9 negli stati e nei territori.\nIl 4 marzo 1850, tre giorni prima della fine della sessione, Breckinridge dovette assentarsi per prendesi cura di suo figlio, John Milton, il quale si era ammalato e mor\u00ec il 18 marzo successivo. Per quanto i democratici volessero riproporlo per le elezioni, egli rifiut\u00f2 l'offerta, adducendo problemi \"imperativi di carattere privato\". Davis scrisse a tal proposito \"il suo problema - oltre alla tristezza per la morte del figlio - erano i soldi\".\nParlamentare.\nIl primo mandato (1851\u20131853).\nBreckinridge venne eletto quale delegato per la convenzione democratica che l'8 gennaio 1851 nomin\u00f2 Lazarus W. Powell alla carica di governatore. Una settimana dopo, annunci\u00f2 la sua candidatura per il Congresso per l'8\u00ba distretto del Kentucky Soprannominato l'\"Ashland district\" per la presenza nei suoi confini della tenuta di Ashland, residenza del fondatore del partito whig americano Henry Clay, e dal momento che rappresentava gran parte di quel territorio, il distretto era una fortezza del partito Whig. Nelle precedenti elezioni del congresso, i democratici non avevano nemmeno predisposto un candidato, certi della vittoria dei loro avversari in loco. L'oppositore di Breckinridge, Leslie Combs, era un legislatore di stato la cui popolarit\u00e0 era stata rafforzata dalla sua vicinanza a Clay ed alla sua partecipazione alla Guerra del 1812; ci si aspettava che avrebbe vinto facilmente. In aprile, il candidato tenne un dibattito a Frankfort, ed a maggio, tenne quotidianamente un incontro in tutto il distretto. Breckinridge reiter\u00f2 le sue vedute strettamente costruzioniste e denunci\u00f2 le tariffe protettive auspicate dagli Whigs, ritenendo che \"un libero pensiero richiede una libert\u00e0 di commercio\". La sua voce imponente e la sua personalit\u00e0 carismatica contrastavano con lo stile di campagna elettorale del pi\u00f9 vecchio Combs. Il giorno delle elezioni, aveva tenuto discorsi solo in tre delle sette contee del distretto, ma aveva accumulato punteggi di due a uno come margine di vittoria. I democratici ottennero cinque dei dieci distretti del Kentucky, e Powell venne eletto quale primo governatore democratico dal 1834.\nI suoi sostenitori spinsero ancora Breckinridge al ruolo di Speaker della Camera, ma egli rifiut\u00f2 e vot\u00f2 invece per Linn Boyd. Malgrado ci\u00f2, i due erano nemici, e Boyd assegn\u00f2 Beckinridge alla pi\u00f9 defilata Commissione per gli Affari Esteri. Il primo discorso di Breckinridge, e molti di quelli successivi, vennero composti in difesa di William Butler, aspirante presidente alle elezioni del 1852, dalle accuse rivoltegli dagli aderenti al movimento degli Young America, in particolare sulla sua visione non chiara dello schiavismo. Gli attacchi provenivano proprio dalle pagine del \"Democratic Review\" di George Nicholas Sanders. Tra i contestatori vi erano Edward C. Marshall, cugino di Breckinridge. Sicuramente questo impegno politico miglior\u00f2 di molto la reputazione di Breckinridge. Dopo questa controversia, fu pi\u00f9 attivo ai dibattiti della camera, introducendo alcune proposte di legge significative. Difese ad esempio la costituzionalit\u00e0 del Fugitive Slave Act of 1850 contro gli attacchi del rappresentante dell'Ohio, Joshua Giddings, e si oppose all'Homestead Act proposto da Andrew Johnson sulla sua proposta di allargare i territori abolizionisti. Malgrado la retorica della sua campagna sul fatto che i fondi federali dovessero essere utilizzati solamente per migliorie interne allo stato, cerc\u00f2 di sfruttare questi stessi fondi per costruzioni statali e per il mantenimento delle rive dei fiumi e dei porti.\nRitornando a casa dalla sessione legislativa, Breckinridge faceva giornalmente visita ad Henry Clay, in punto di morte a Lexington, e venne prescelto per stenderne poi l'elogio al Congresso dopo la sua morte ed all'inizio della successiva sessione del Congresso. Questo incarico miglior\u00f2 ulteriormente la sua popolarit\u00e0 e rese pi\u00f9 solida la sua posizione come erede politico di Clay. Fece inoltre campagna elettorale per l'elezione del democratico Franklin Pierce alla carica di presidente. Anche se Pierce perse il Kentucky per 3200 voti, Breckinridge ottenne pi\u00f9 influenza con lui di quanta non ne aveva avuta col presidente uscente Millard Fillmore. Una settimana dopo la sua inaugurazione, Pierce offr\u00ec a Breckinridge la nomina a governatore del Territorio di Washington. Inizialmente consider\u00f2 l'offerta, grazie anche a lettere di raccomandazione avute da Powell e da Butler, ma prefer\u00ec infine rimanere nel Kentucky e provare ad essere rieletto come parlamentare.\nIl secondo mandato (1853\u20131855).\nGli Whigs, cercando di riprendere il seggio di Breckinridge, nominarono come proposta di candidato James Harlan, gi\u00e0 Attorney General per il Kentucky, ma alcune fazioni interne al partito gli si opposero, ed egli si ritir\u00f2 nel marzo di quell'anno. Robert P. Letcher, gi\u00e0 membro del congresso e governatore che aveva vinto 14 elezioni consecutive nel Kentucky senza mai perdere, fu la seconda scelta del partito. Entrambi i candidati condussero vigorosamente la loro campagna elettorale nell'8\u00ba distretto, tenendo diversi discorsi tra maggio e agosto. Letcher che gi\u00e0 aveva condotto diverse campagne, aveva pure dei punti deboli nella propria oratoria. Per contrasto, Breckinridge conduceva discorsi calmi e ben ragionati. Cassius Clay, nemico politico di Letcher per anni, avall\u00f2 Breckinridge, malgrado le loro differenze in tema di schiavit\u00f9. Citando questo appoggio e le posizioni abolizioniste dei suoi zii, Letcher tent\u00f2 di dipingere Breckinridge come un nemico degli schiavisti. Breckinridge dal canto suo si oppose ribadendo il proprio appoggio agli schiavisti oltre a ribadire l'ostilit\u00e0 di Lechter agli interessi degli anti-abolizionisti. Anche se il distretto era stato assegnato alle precedenti elezioni al candidato whig, Winfield Scott, con pi\u00f9 di 600 voti, Breckinridge sconfisse Letcher per 526 voti.\nDei 234 membri della Camera, Breckinridge era tra gli 80 che ritornarono ai loro seggi per il Trentatreesimo congresso. Per la sua anzianit\u00e0 nel ruolo, venne assegnato alla pi\u00f9 prestigiosa Commissione per le Strade. Pur supportando l'agenda pro-schiavisti di Pierce sul principio dei diritti degli Stati, pur ritenendo legale la secessione, si oppose alla stessa secessione come rimedio per gli immediati problemi del paese. Questo, assieme al suo primigenio supporto alla manomissione ed alla colonizzazione africana, bilanci\u00f2 il suo sostegno alla schiavit\u00f9; molti continuavano a considerarlo un legislatore \"moderato\".\nAlleato del rappresentante dell'Illinois, Stephen A. Douglas, Breckinridge support\u00f2 la dottrina della sovranit\u00e0 popolare come espressa nel Kansas\u2013Nebraska Act di Douglas. Egli credeva che il passaggio di quella legge avrebbe rimosso il problema della schiavit\u00f9 della politica nazionale - pur avendone l'effetto opposto - e serv\u00ec da paciere tra Douglas e Pierce per assicurarne il passaggio. Al dibattito alla camera, il rappresentante di New York, Francis B. Cutting, chiese spiegazioni in merito oppure il ritiro immediato della legge. Breckinridge interpret\u00f2 le richieste di Cutting come un invito a duello e fu in questo senso che si risolse dunque la disputa. Secondo il \"codice di duello\", lo sfidato a duello aveva diritto di scegliere le armi usate e la distanza dei combattenti; Breckinridge scelse i fucili a 60 passi. Egli specific\u00f2 inoltre che il duello dovesse tenersi a Silver Spring, nel Maryland, a casa del suo amico Francis Preston Blair. Cutting, il quale non aveva inteso sfidare a duello l'avversario, credeva di essere lui ad essere stato sfidato e per conto suo scelse l'uso delle pistole a 10 passi di distanza. Mentre i due uomini tentavano di chiarificare chi avesse il diritto di convocare il duello ed il diritto di scelta delle armi, due amici reciproci intervennero, evitando cos\u00ec il duello. Dopo questo episodio la costituzione del Kentucky abol\u00ec definitivamente i duelli per quanti si trovavano in carica politica, auspicando risoluzioni pacifiche.\nIl ritiro dalla Camera.\nNel febbraio del 1854, la maggioranza Whig alla Kentucky General Assembly pass\u00f2 un disegno di riproporzionamento che ridisegn\u00f2 il distretto di Breckinridge, rimuovendo la contea di Owen e rimpiazzandola con quelle di Harrison e Nicholas. Questo, assieme alla ribalta del Know Nothing Party nel Kentucky, lasci\u00f2 Breckinridge con ben poche speranze di essere rieletto, ed egli decise pertanto di ritirarsi dalla Camera al termine del suo incarico. Con le dimissioni di Pierre Soul\u00e9, ambasciatore statunitense in Spagna che non riusc\u00ec a negoziare l'annessione americana di Cuba dopo il controverso manifesto di Ostenda e fu costretto a dimettersi nel dicembre del 1854, Pierce nomin\u00f2 Breckinridge a quell'incarico. Sebbene il senato avesse confermato la nomina, Breckinridge la rifiut\u00f2 l'8 febbraio 1855, dicendo a Pierce che la sua decisione era di \"natura privata e domestica\". Il suo incarico alla camera termin\u00f2 naturalmente il 4 marzo.\nDesiderando occuparsi della moglie malata e dedicarsi alla ricostruzione del suo patrimonio, Breckinridge fece ritorno alla pratica di avvocato a Lexington. Oltre alla sua pratica legale, inizi\u00f2 delle speculazioni terriere nel Minnesota e nel Wisconsin. Quando il governatore Willis A. Gorman del Territorio del Minnesota contrast\u00f2 un tentativo degli investitori di Breckinridge di assicurarsi l'approvazione della costruzione di una ferrovia che collegasse Dubuque nello Iowa con Superior nel Wisconsin, questi chiesero a Pierce di rimuovere Gorman dal suo incarico e di nominare al suo posto Breckinridge. Nel 1855, Pierce autorizz\u00f2 due successive indagini sull'operato di Gorman, ma non gli riusc\u00ec di reperire alcun errore che giustificasse la sua rimozione. Durante questo periodo lontano dalla politica, Breckinridge promosse personalmente le corse dei cavalli e venne prescelto quale presidente della Kentucky Association for the Improvement of the Breed of Horses.\nVicepresidente.\nCome delegato alla Convenzione Nazionale dei democratici di Cincinnati, in Ohio, Breckinridge favor\u00ec la rinomina di Pierce a presidente. Quando le speranze di Pierce di vedersi riassicurata la nomina fallirono, Breckinridge rivolse il suo supporto all'amico Stephen Douglas. Malgrado questo aiuto, Douglas non riusc\u00ec comunque ad ottenere la maggioranza dei voti dei delegati e si ritir\u00f2, lasciando la possibile nomina all'altro candidato democratico, James Buchanan.\nWilliam Alexander Richardson, membro del Congresso, sugger\u00ec la nomina di Breckinridge a vice presidente per bilanciare Buchanan e placare i disappunti tra i sostenitori di Douglas o Pierce. Un delegato della Louisiana fece il suo nome alla convenzione, ma per quanto Breckinridge desiderasse la nomina, egli la rifiut\u00f2, adducendo la sua deferenza all'amico Linn Boyd, supportato dalla delegazione kentuckiana.\nIn dieci giunsero al ballottaggio finale per la vice presidenza. Dal Mississippi John A. Quitman con 59 voti. Otto delegazioni - per un totale di 55 voti - votarono per Breckinridge malgrado il suo rifiuto alla nomina, rendendolo il secondo in ordine di voto. Boyd si pose al terzo posto con 33 voti. Vedendo la forza di Breckinridge al primo ballottaggio, un gran numero di delegati lo vot\u00f2 al secondo ballottaggio e quanti non lo fecero alla fine si arresero al verdetto della maggioranza.\nA differenza di molte nomine politiche del tempo, Breckinridge fece campagna attiva per l'elezione di Buchanan. Durante la prima decade di settembre del 1856, parl\u00f2 a Hamilton ed a Cincinnati nell'Ohio, a Lafayette e Indianapolis nell'Indiana, a Kalamazoo nel Michigan, a Covington nel Kentucky ed a Pittsburgh in Pennsylvania.\nI suoi discorsi trasmisero l'idea che i Repubblicani erano dei fanatici devoti all'emancipazione e che la loro elezione avrebbe portato alla dissoluzione dell'Unione. La presenza di Breckinridge riusc\u00ec a far guadagnare ai democratici nel solo stato del Kentucky \u2013 dove il partito non vinceva dalle elezioni del 1828 - 6000 voti e la vittoria. Buchanan e Breckinridge ricevettero 174 voti e 114 andarono ai repubblicani John C. Fr\u00e9mont e William L. Dayton ed 8 ai candidati del Know Nothing, Millard Fillmore ed Andrew Jackson Donelson.\nTrentaseienne all'epoca della sua nomina, il 4 marzo 1857 venne eletto in qualit\u00e0 di vice presidente e Breckinridge si qualific\u00f2 pertanto come il pi\u00f9 giovane vicepresidente nella storia degli Stati Uniti, superando l'et\u00e0 minima richiesta dalla Costituzione di un solo anno.\nBuchanan si risent\u00ec del fatto che Breckinridge avesse supportato sia Pierce che Douglas prima della sua nomina. Le relazioni tra i due peggiorarono ulteriormente quando, dopo aver chiesto un incontro privato con Buchanan, a Breckinridge venne detto di portarsi alla Casa Bianca e di chiedere di Harriet Lane, la quale svolgeva la funzione di accogliere i visitatori per conto del presidente. Sentendosi offeso dalla risposta, Breckinridge si rifiut\u00f2 di andare all'incontro.\nBuchanan raramente consult\u00f2 Breckinridge nelle sue nomine, e gli incontri fra i due furono tutt'altro che frequenti. Quando Breckinridge e Buchanan firmarono la Lecompton Constitution, che ammise il Kansas come stato schiavista al posto di permettere alle persone di votare, tentarono di alienare gran parte dei democratici del nord, tra cui Douglas. Questo disappunto port\u00f2 alla fine dei piani di Breckinridge, Douglas e di Henry Mower Rice per costruire tre elaborate case nelle quali vivere nei periodi che dovevano trascorrere a Washington\nNel novembre del 1857, dopo che Breckinridge ebbe trovato un alloggio alternativo a Washington, vendette una schiava e suo figlio che, secondo lo storico James C. Klotter, fu l'atto che pose fine ai suoi giorni da schiavista. Quando infine Breckinridge si rifiut\u00f2 di portarsi nell'Illinois per la campagna rielettiva di Douglas al senato, le loro relazioni peggiorarono ulteriormente.\nLa partecipazione di Breckinridge ai dibattiti della Camera si ridusse di molto, ma egli riusc\u00ec a guadagnarsi il rispetto per una presidenza \"lodevole ed imparziale.\" Il 4 gennaio 1859, gli venne chiesto di tenere il discorso finale al Senato; in questo discorso egli espresse il desiderio che il Congresso trovasse una soluzione che potesse preservare l'Unione.\nNel corso del suo mezzo secolo di vita, il Senato era salito da 32 a 64 membri. Durante questi stessi anni, osserv\u00f2 Breckinridge, la costituzione \"fece da garante tra pace e guerra, prosperit\u00e0 ed avversit\u00e0\" per proteggere \"il maggior numero di diritti personali compatibilmente con l'ordine pubblico.\" Breckinridge espresse inoltre la speranza che \"un altro senato, in un'altra epoca, potesse portare ad una costituzione vigorosa ed inviolabile con gli Stati Uniti sempre pi\u00f9 uniti, prosperi e liberi.\" Breckinridge guid\u00f2 dunque la processione alla nuova camera.\nBreckinridge si oppose all'idea che il governo federale potesse creare problemi all'autorit\u00e0 di un singolo stato, ma continu\u00f2 a sostenere che la secessione, per quanto legalmente riconosciuta, non fusse la soluzione ai problemi del paese.\nAnche se l'incarico di John Crittenden al senato non termin\u00f2 sino al 1861, l'Assemblea Generale del Kentucky scelse il suo successore gi\u00e0 nel 1859. Sino ad alcuni giorni prima della sua elezione, la contesa pareva essere tra Breckinridge e Boyd, che erano stati eletti come vicegovernatori nell'agosto di quello stesso anno; il peggioramento della salute di Boyd port\u00f2 al suo ritiro il 28 novembre 1859. Il 12 dicembre l'Assemblea prescelse Breckinridge a Joshua Fry Bell, con 81 voti contro 53.\nNel suo discorso inaugurale, tenutosi alla Camera dei Rappresentanti del Kentucky il 21 dicembre, Breckinridge conferm\u00f2 la decisione della Suprea Corte nel \"Dred Scott v. Sandford\" \u2013 che prevedeva che il congresso non potesse restringere la schiavit\u00f9 nei territori - ed insistette nel fatto che il recente raid di Harper's Ferry condotto da John Brown fosse l'evidenza chiara dei risultati della campagna dei Repubblicani nei confronti dell'\"eguaglianza dei negri\".\nLa campagna presidenziale del 1860.\nGi\u00e0 nel 1859, il senatore James Henry Hammond della Carolina del Sud riport\u00f2 ad un amico il fatto che Breckinridge stesse cercando di giungere alla nomina presidenziale, ma nel gennaio del 1860, Breckinridge disse ai membri della sua famiglia che ci\u00f2 non corrispondeva al vero. Un editoriale del \"The New York Times\" not\u00f2 il fatto che Buchanan era ormai decaduto \"di prestigio e come conseguenza politica, la stella del vicepresidente stava brillando sopra le nuvole.\" Douglas, considerata la situazione del partito democratico, era convinto della candidatura di Breckinridge; questo fatto, apr\u00ec una crepa tra i due.\nTra i sostenitori di Breckinridge alla convenzione nazionale dei democratici del 1860 vi erano molti del Kentucky. Tra questi vi era l'ex governatore ed attuale senatore Lazarus W. Powell, l'ex membro del congresso William Preston (suo distante parente) ed il suo socio in affari legali James Brown Clay, oltre a James B. Beck. Breckinridge non prese parte alla convenzione, ma istru\u00ec i suoi sostenitori a non nominarlo fino a quando James Guthrie fosse rimasto nella rosa dei candidati. Al trentaseiesimo ballottaggio, un delegato dell'Arkansas fece il nome di Breckinridge come candidato per la presidenza. Nel corso dei 57 ballottaggi, Douglas mantenne una certa pluralit\u00e0 di voti ma non riusc\u00ec ad ottenere i due terzi necessari alla maggioranza e Guthrie si piazz\u00f2 secondo. Incapace di trovare un candidato, i delegati votarono per ritrovarsi a Baltimora, nel Maryland, il 18 giugno successivo.\nI delegati sudisti che non presero parte alle votazioni di Baltimora per protesta contro il codice per gli schiavi. I delegati dell'Alabama e della Louisiana vennero rimpiazzati coi sostenitori di Douglas da quegli stessi stati, portando quindi alla nomina di Douglas e di Herschel Vespasian Johnson rispettivamente come presidente e vice presidente. Al primo ballottaggio, Breckinridge ricevette 81 voti, 24 dei quali pervenuti grazie all'ex senatore Daniel S. Dickinson di New York. I sostenitori di Dickinson gradualmente iniziarono a sostenere Breckinridge per votarlo all'unanimit\u00e0. Malgrado le diffidenze interne al partito, Breckinridge accett\u00f2 la nomina. In agosto, il senatore del Mississippi, Jefferson Davis, tent\u00f2 un compromesso secondo il quale Douglas, Breckinridge, e John Bell, nominato dal Constitutional Union Party, si sarebbero tutti ritirarsi in favore di un candidato di compromesso. Sia Breckinridge che Bell aderirono a questa proposta, ma Douglas vi si oppose.\nGli oppositori sapevano delle idee di Breckinridge per il diritto di secessione e lo accusarono di favorire la rottura dell'Unione; egli neg\u00f2 questa visione nel corso di un discorso tenuto a Frankfort: \"Sono un cittadino americano, uno del Kentucky che non ha mai agito se non con la piena devozione nei confronti della Costituzione e dell'Unione.\" Pur ricevendo ben poco supporto dagli stati del nord, quasi tutti gli stati del sud (anche se non tutti) si aspettavano di sostenere Breckinridge. Questo fatto gli concesse solo 120 dei 303 voti elettorali, ma per ottenere il supporto di pi\u00f9 stati era per lui necessario minimizzare i suoi legami con gli stati del sud e rischiare di perdere il supporto di Bell. Molti dei sostenitori di Breckinridge speravano dopo la sua elezione di essere posti nella Camera dei Rappresentanti.\nNella corsa a quattro, Breckinridge giunse terzo nel voto popolare col 18,1 % dei voti, ma secondo al Collegio Elettorale. I voti finali furono 180 seggi per Lincoln, 72 per Breckinridge, 39 per Bell e 12 per Douglas. Anche se Breckinridge ottenne i voti degli stati del Profondo Sud, il uso supporto gli venne soprattutto dalle aree rurali con bassa presenza di popolazione di schiavi; le aree urbane con la maggior concentrazione di schiavi optarono invece per Belle e Douglas. Breckinridge ottenne inoltre i voti del Maryland e del Delaware. Lo storico James C. Klotter ha messo in luce in questi risultati che, mentre Douglas mantenne la considerazione di \"non essere un disunionista in America n\u00e9 un uomo di Breckinridge\", fu soprattutto la lealt\u00e0 del partito e lo status economico a giocare un ruolo rilevante. Perse contro Douglas nel Missouri e contro Bell in Virginia e nel Tennessee. Bell rub\u00f2 anche a Breckinridge il Kentucky. Lincoln ottenne il supporto di gran parte degli stati del nord, anche se il New Jersey si divise nei voti, dandone quattro a Lincoln e tre a Douglas. Come candidato della fazione di Buchanan, Breckinridge sorpass\u00f2 Douglas in Pennsylvania e ricevette il supporto di molti nel Connecticut, ricevendo comunque pochi consensi al nord. Fu compito di Breckinridge, come vicepresidente, annunciare la vittoria finale di Lincoln il 13 febbraio 1861.\nIl 24 febbraio, Breckinridge fece visita a Lincoln al Willard's Hotel di Washington, D.C., e di frequente si rec\u00f2 in visita a sua cugina, ora First Lady, alla Casa Bianca. Il 4 marzo 1861, l'ultimo giorno della sessione, Breckinridge pass\u00f2 la staffetta a Hannibal Hamlin, suo successore come vicepresidente. Hamlin, a sua volta, rese omaggio ai nuovi senatori eletti, tra cui vi era Breckinridge.\nLa Guerra Civile.\nIl servizio nel teatro occidentale.\nSu raccomandazione di Simon Bolivar Buckner, ex comandante della Milizia di Stato del Kentucky che aveva aderito all'esercito confederato, Breckinridge venne nominato generale di brigata nell'Esercito Confederato il 2 novembre 1861 Il 16 novembre ottenne il comando della 1\u00aa brigata del Kentucky. Soprannominata la \"Orphan Brigade\" dal momento che era composta in gran parte da orfani, la brigata era inquadrata nella 2\u00aa divisione dell'Armata del Mississippi comandata dal generale Albert Sidney Johnston. Per diverse settimane, egli allen\u00f2 le sue truppe in citt\u00e0, partecip\u00f2 all'organizzazione del governo confederato dello stato..\nLe forze di Johnston vennero costrette a ritirarsi da Bowling Green nel febbraio del 1862. Durante la ritirata, Breckinridge venne incaricato della gestione dei corpi di riserva di Johnston. Johnston decise di attaccar le forze di Ulysses S. Grant a Shiloh, nel Tennessee, il 6 aprile 1862 avanzando a nord dalla sua base di Corinth, nel Mississippi. Le riserve di Breckinridge ben presto aderirono alla Battaglia di Shiloh quando Johnston tent\u00f2 di costringere le truppe di Grant verso il fiume. Malgrado lo stesso Johnston rimanesse ucciso nei combattimenti, i Confederati continuarono a battagliare contro le truppe di Grant sino a quando P. G. T. Beauregard \u2013 il quale aveva assunto il comando alla morte di Johnston \u2013 non ordin\u00f2 ai suoi generali di interrompere i combattimenti alle 18.00. Il giorno successivo, le forze dell'unione si raggrupparono e respinsero i Confederati. Dei 7000 uomini al comando di Breckinridge in battaglia, 386 rimasero uccisi e 1628 vennero feriti, e tra questi anche Breckinridge.\nIl valore dimostrato valse a Breckinridge la promozione a maggiore generale il 14 aprile 1862. Dopo la sua promozione, si un\u00ec a Earl Van Dorn presso Vicksburg, nel Mississippi. Le forze confederate attesero l'attacco di quelle dell'Unione sino a luglio. Alla fine, Van Dorn ordin\u00f2 a Breckinridge di provare a riprendere Baton Rouge, in Louisiana, strappandola alle forze federali. Pur avendo le proprie forze ridotte a soli 3000 uomini per le malattie e le diserzioni, il 5 agosto, egli attacc\u00f2 la guarnigione locale dell'Unione, catturando diversi prigionieri, distruggendo i rifornimenti e riprendendo la citt\u00e0. La nave corazzata \"CSS Arkansas\" avrebbe dovuto sostenere l'attacco di Breckinridge, ma era immobilizzata per problemi meccanici. Senza supporto navale, ad ogni modo, i confederati non furono in grado di mantenere la citt\u00e0 a lungo nelle loro mani.\nSul finire del mese, Breckinridge venne impiegato come comandante indipendente nella bassa Valle del Mississippi, assicurandosi il controllo confederato dell'area con la cattura di Port Hudson. Nel frattempo, il generale Braxton Bragg, comandante dell'Armata del Mississippi, stava preparando l'invasione del Kentucky, e Breckinridge ottenne l'ordine di unirglisi. I capi confederati ritenevano che la presenza di Breckinridge nel suo stato nativo avrebbe potuto condurre favore alla spedizione. Van Dorn era riluttante a privarsi di Breckinridge e dei suoi uomini, dal momento che le forze nemiche si stavano ritirando dopo la battaglia di Perryville. Breckinridge e la sua divisione di 7000 uomini incontrarono il generale Bragg a Murfreesboro, nel Tennessee. Con il Kentucky solidamente sotto il controllo dell'Unione, la moglie ed i figli di Breckinridge decisero di spostarsi pi\u00f9 a sud e seguirono le sue truppe.\nBragg era invidioso degli stretti legami di Breckinridge con comandanti confederati del calibro di Joseph E. Johnston, Wade Hampton, John B. Floyd e William Preston, tutti imparentati con lo stesso Breckinridge. Successivamente, nel dicembre di quell'anno, Bragg ordin\u00f2 l'esecuzione del caporale kentuckiano Asa Lewis dopo che una corte marziale lo aveva condannato per diserzione. Il caso fece scalpore nello stato dal momento che, per quanto Lewis si proclamasse innocente e asserisse di star solo ritornando al proprio reggimento, Bragg rimase inflessibile e lo utilizz\u00f2 invece come esempio per tutti i disertori. Dopo aver partecipato all'esecuzione, Breckinridge si disse nauseato e cade da cavallo per uno svenimento, richiedendo l'assistenza dei membri del suo staff militare.. Ripresosi, decise di protestare vivamente per l'\"assassinio militare\" compiuto da Bragg e fu quasi sul punto di condurre i suoi soldati del Kentucky all'ammutinamento. Le relazioni tra Breckinridge e Bragg continuarono a deteriorarsi anche perch\u00e9 l'opinione di Breckinridge sul fatto che Bragg fosse sostanzialmente un incompetente pareva condivisa anche da molti altri ufficiali confederati.\nA Murfreesboro, la divisione di Breckinridge venne assegnata al comando del tenente generale William J. Hardee che rimase ad est dello Stones River. Quando l'Armata del Cumberland dell'Unione, comandata dal maggiore generale William Rosecrans, attacc\u00f2 il 31 dicembre 1862, dando inizio alla Battaglia di Stones River, il grosso delle forze di Bragg inizialmente riusc\u00ec a respingere l'attacco. Bragg ordin\u00f2 a Breckinridge di mandargli dei rinforzi sulla riva ovest del fiume, ma il generale di brigata John Pegram, che comandava una brigata di cavalleria, erroneamente riport\u00f2 che il grosso delle forze dell'Unione stava avanzando dalla riva est, e pertanto Breckinridge, predisposto per questo compito, non pot\u00e9 compierlo correttamente in tempi utili in quanto realizz\u00f2 troppo tardi l'errore commesso dal suo superiore. Quando pure attravers\u00f2 il fiume, i suoi attacchi non ebbero comunque l'effetto sperato, e Bragg gli ordin\u00f2 di riattraversare il fiume. Dal 2 gennaio, le forze dell'Unione avevano preso ormai tutto il fiume; contro il consiglio di Breckinridge, Bragg ordin\u00f2 alla 2\u00aa divisione di lanciare un attacco suicida nei confronti della posizione federale. Prima dell'attacco, Breckinridge scrisse a Preston, \"se [l'attacco] dovesse risultare un disastro e io dovessi essere tra gli uccisi sul campo, voglio che tu faccia giustizia alla mia memoria e dica alla gente che io credevo nel fatto che questo attacco fosse veramente poco saggio e ho tentato di prevenirlo.\"\nGli uomini di Breckinridge inizialmente riuscirono a spezzare la linea degli unionisti. L'artiglieria dal lato opposto del fiume apr\u00ec quindi il fuoco sull'armata di Breckinridge, e giunsero ulteriori rinforzi per le truppe dell'Unione. In poco pi\u00f9 di un'ora, un terzo degli uomini di Breckinridge venne ucciso, ferito o catturato. Secondo un aneddoto, quando Brekinridge si trov\u00f2 a cavalcare tra i sopravvissuti piangesse e ripetesse, \"Miei poveri orfani! Miei poveri orfani!\", un rimando esplicito alla Orphan Brigade. Il rapporto ufficiale di Bragg critic\u00f2 la condotta della divisione di Breckinridge ed addoss\u00f2 a Breckinridge la colpa della sconfitta dei confederati. Breckinridge si rivolse ai propri superiori sostenendo che il rapporto di Brag fosse \"sbagliato [...] senza rendere giustizia al comportamento della mia divisione\"; egli richiese l'apertura di un'inchiesta, ma questa gli venne negata. Molti kentuckiani al comando di Breckinridge,\nche gi\u00e0 deploravano Bragg per la mancata invasione del loro stato nativo, lo incoraggiarono a rinunciare alla propria commissione ed a sfidare Bragg in duello.\nNel maggio del 1863, Breckinridge venne riassegnato a Joseph E. Johnston, prendendo parte alla battaglia di Jackson in un pessimo tentativo di rompere l'assedio di Vicksburg. Vicksburg cadde sotto le forze di Grant il 4 luglio, e Breckinridge torn\u00f2 sotto il comando di Bragg il 28 agosto 1863. Rimasto immobile il primo giorno della Battaglia di Chickamauga in Georgia il 19 settembre successivo, guid\u00f2 una divisione del corpo d'armata comandato dal generale D.H. Hill in un attacco alle forze unioniste il mattino successivo. Le truppe confederate riuscirono a spezzare le linee nemiche, ma il grosso dell'esercito, in gran parte per le esitazioni di Bragg, fugg\u00ec nel Tennessee. Dei 3769 uomini di Breckinridge, 166 furono i caduti in battaglia, 909 i feriti e 165 i dispersi.\nAlla fine di novembre, Breckinridge comand\u00f2 uno dei due corpi d'armata di Bragg nella sconfitta della battaglia di Chattanooga. Bragg ordin\u00f2 quindi a un discreto gruppo di uomini di Breckinridge di rafforzare il corpo di Hardee, lasciandogli quindi forze insufficienti per respingere l'attacco combinato condotto da Joseph Hooker e George Henry Thomas a Missionary Ridge. Suo figlio, Cabell, venne catturato nel corso dello scontro. Venne successivamente liberato con uno scambio di prigionieri. Nel suo rapporto ufficiale, ancora una volta Bragg si scagli\u00f2 contro Breckinridge sostenendo che egli fosse ubriaco a Chattanooga e (retroattivamente) a Stones River. Lo storico Lowell H. Harrison a tal proposito ha notato come, sebbene Breckinridge fosse un frequente bevitore di whiskey, era in grado di berne grandi quantit\u00e0 senza ubriacarsi. Prima di presentare le proprie dimissioni, che vennero accettate, Bragg rimosse Breckinridge dal comando. Passarono due anni perch\u00e9 i due si riconciliassero.\nIl servizio nel teatro di guerra orientale.\nIl 15 dicembre 1863, Breckinridge lasci\u00f2 Richmond. Iniziarono a circolare delle false voci su una sua prematura morte che spinsero il \"The New York Times\" a dedicargli un necrologio alquanto spinoso nel quale si sottolineava come Breckinridge fosse stato un ipocrita a supportare le sue tesi e poi ad abbandonare la sua terra natia quando questa scelse di unirsi ai nordisti. I leader confederati erano scettici nei confronti di Bragg e pertanto Breckinridge, nel febbraio del 1864, il presidente confederato Jefferson Davis gli assegn\u00f2 il comando del teatro di guerra orientale ponendolo del Trans-Allegheny Department (poi noto come Dipartimento del Tennessee Orientale e della Virginia Occidentale).\nIl 5 maggio, il generale Robert E. Lee, comandante dell'Armata della Virginia Settentrionale, ordin\u00f2 a Breckinridge di prendere il comando di una missione di ricognizione presso le forze federali di Franz Sigel nei pressi di Winchester, Virginia, come parte della campagna di Lynchburg. Con una forza di circa 4800 uomini, tra cui 261 cadetti del Virginia Military Institute, sconfisse i 6300 uomini di Sigel nella battaglia di New Market il 15 maggio, spingendoli ad ovest verso il fiume Shenandoah. Facendo ci\u00f2, le truppe di Breckinridge riuscirono a proteggere il fianco di Lee, difendendo una cruciale giuntura ferroviaria e proteggendo importantissimi rifornimenti di grano. Lee aveva proposto che Breckinridge invadesse il Maryland, ma egli non fu in grado di farlo per le inondazioni che rendevano nella stagione impossibile valicare il fiume Potomac. La vittoria venne considerata una delle pi\u00f9 riuscite del generale. Sino ad allora, molti avevano visto Breckinridge come il naturale successore di Stonewall Jackson. Breckinridge ebbe modo di distinguersi nuovamente nella seconda battaglia di Kernstown, gi\u00e0 teatro della prima battaglia della Campagna di Jackson's Valley due anni prima. Nella seconda battaglia, che si svolse il 24 luglio, 13.000 truppe confederate comandate dal tenente generale Jubal Early attacc\u00f2 e sconfisse 10.000 truppe federate al comando del generale di brigata George Crook. La vittoria permise ai confederati di riprendere l'invasione del nord degli Stati Uniti. Poco dopo, la divisione di Breckinridge rinforz\u00f2 l'armata di Lee e gioc\u00f2 un ruolo important enel fermare l'avanzata di Grant con la Battaglia di Cold Harbor. Nel corso dello scontro, le sue truppe vennero respinte da un potente attacco dell'Unione. Breckinridge venne ferito quando una palla di cannone colp\u00ec il suo cavallo ed egli venne disarcionato dalla sella. Non era ancora in grado di camminare o cavalcare quando Lee gli ordin\u00f2 di prendere il comando dei confederati nella Battaglia di Piedmont. Viaggiando via treno a Rockfish Gap dove giunse il 10 giugno, port\u00f2 le sue forze nella citt\u00e0 di Lunchburg, in Virginia. Venne raggiunto in loco dalle truppe del generale Early, che giunsero appena in tempo per salvare le forze confederate dall'assalto delle forze dell'Unione sotto il comando di David Hunter nella Battaglia di Lynchburg.\nDopo che Early e Breckinridge (che ora era in grado di muoversi) inseguirono Hunter per pi\u00f9 di sessanta miglia dalla citt\u00e0, Lee ordin\u00f2 a loro di ripulire l'area della Valle del Shenandoah dalle forze dell'Unione, passando poi nel Maryland e dirigendosi verso Wahington, D.C. Le forze dell'Unione risposero con una spedizione che port\u00f2 alla Battaglia di Monocacy il 9 luglio. Le truppe confederate vennero ritardate, ma riuscirono a prevalere sul nemico portandosi verso Washington. Vennero sconfitti nella Battaglia di Fort Stevens dell'11-12 luglio, in parte coi rinforzi giunti dal governo dopo la battaglia di Monocacy. Dal momento che Lincoln stava osservando il combattimento dai bastioni di Fort Stevens, fu questo l'unico momento della storia americana in cui due concorrenti alla presidenza nazionale si siano trovati su fronti opposti in una battaglia. Dopo la battaglia, Early decise di ritirarsi piuttosto che assaltare la capitale federale. Early e Breckinridge furono in grado di tenere la Valle dello Shenandoah Valley per i mesi di luglio ed agosto, ma il 19 settembre 1864, Philip Sheridan li costrinse alla ritirata con la Terza battaglia di Winchester. Rispondendo all'ammonizione del generale John Brown Gordon di prestare attenzione in battaglia, Breckinridge disse, \"Bene, generale, ci sar\u00e0 ben poco da fare per me se la vostra causa fallisce.\"\nDopo la morte di John Hunt Morgan, Breckinridge prese nuovamente il comando del Dipartimento del Tennessee Orientale e della Virginia Occidentale. Si dedic\u00f2 dunque alla riorganizzazione del dipartimento. Il 2 ottobre 1864 alla Prima battaglia di Saltville, le sue truppe furono in grado di proteggere le locali saline di propriet\u00e0 dei confederati dalle forze statunitensi al comando di Stephen G. Burbridge, malgrado la mancanza di risorse. La mattina successiva, egli scopr\u00ec che i soldati sotto il suo comando avevano iniziato ad uccidere pi\u00f9 di 100 soldati unionisti prigionieri del 5th United States Colored Cavalry, tutti di colore. Sentendo i colpi di fucile, intervenne immediatamente per fermare il massacro. Il brigadiere generale Felix Huston Robertson venne sospettato di coinvolgimento nella vicenda. Il generale Lee istru\u00ec Breckinridge perch\u00e9 egli \"preferisse il cambio al processo\" e come tale nessuna azione legale venne intrapresa a carico dei sospettati.\nA met\u00e0 novembre, Breckinridge comp\u00ec un raid nel Tennessee settentrionale, spingendo le forze di Alvan Cullem Gillem verso Knoxville dopo la Battaglia di Bull's Gap. Il 17-18 dicembre, fronteggi\u00f2 due attacchi di cavalleria dell'Unione al comando del maggiore generale George Stoneman nella Battaglia di Marion in Virginia. Superato in numero su ogni fianco, Breckinridge resistette alle forze di Stoneman sino a quando non rimase a corto di munizioni. Le forze di Stoneman furono quindi in grado di danneggiare le locali saline confederate, le miniere e l'area della ferrovia, distruggendo i depositi rifornimenti di Bristol e Abingdon. Rifocillate le proprie truppe e ricaricati i moschetti dopo tre giorni Breckinridge fu in grado di scacciare Stoneman dall'area dal momento che anche lui ora si trovava a corto di munizioni.\nSegretario della Guerra per i Confederati.\nJames A. Seddon diede le sue dimissioni da Segretario della Guerra per i Confederati il 19 gennaio 1865. Il 6 febbraio, Davis nomin\u00f2 Breckinridge alla posizione vacante, in parte per acquietare le opposizioni alla sua amministrazione. Inizialmente opposto a diversi membri del Congresso Confederato, ottenne il supporto di questi amministrando in maniera pi\u00f9 efficiente dei suoi predecessori. Col loro supporto, egli fu in gradi di espandere l'influenza del proprio incarico svolgendo assegnamenti, promozioni e raccomandazioni e consigliando i generali sulla strategia da adottare sul campo. Il suo primo atto come segretario fu quello di promuovere Robert E. Lee al rango di generale in capo a tutte le forze confederate. Dopo che Lee riport\u00f2 al governo la mancanza di cibo, vestiti e rifornimenti per le sue truppe, Breckinridge richiese la rimozione di Lucius B. Northrop, commissario generale delle armate confederate. Il successore di Northrop, Isaac M. St. John, miglior\u00f2 il rifornimento alle truppe sul campo.\nDalla fine di febbraio, Breckinridge concluse che la causa confederata era ormai senza speranze. Le operazioni, delegate giorno per giorno al suo assistente, John Archibald Campbell, iniziarono a dargli il quadro completo della situazione sempre pi\u00f9 disperata. Davis desiderava continuare gli scontri, ma Breckinridge disse a tal proposito: \"\u00c8 stata un'epopea magnifica. In nome di Dio facciamo che non termini in farsa.\" Il 2 aprile, Lee invi\u00f2 un telegramma a Breckinridge per informarlo della sua intenzione di ritirarsi dalla sua posizione quella notte stessa e che nel contempo si era resa necessaria l'evacuazione di Richmond. Ordinando a Campbell di organizzare l'abbandono dei confederati di Danville, in Virginia, Breckinridge rimase in citt\u00e0 per sovrintendere alla distruzione delle principali linee di comunicazioni cos\u00ec da renderle inutilizzabili alle forze federali che avrebbero occupato la citt\u00e0. Nel processo, si assicur\u00f2 che gli archivi confederati, sia governativi che militari, passassero intatti alle forze dell'Unione, cos\u00ec che l'intero resoconto storico dell'operato dei confederati passasse alla storia correttamente. Alla sua uscita dalla citt\u00e0, ordin\u00f2 di incendiare i ponti sul fiume James. Suo figlio Clifton, allora impiegato nella Confederate Navy a Richmond, diede le dimissioni dal proprio incarico e segu\u00ec suo padre a sud per incontrarsi con Davis.\nDopo aver supervisionato il trasferimento da Richmond, Breckinridge si un\u00ec alle forze del generale Lee a Farmville, in Virginia, la notte del 5 aprile e vi rimase sino al 7 aprile. Continu\u00f2 verso Danville, giungendo l'11 aprile a scoprire che Lee si era arreso il 9 aprile e che il gabinetto di governo dei confederati si era ritirato a Greensboro, Carolina del Nord. Giungendo a Greensboro il 13 aprile, consigli\u00f2 al gabinetto di governo ed il restante delle armate confederate di arrendersi; solo Davis ed il Segretario di Stato, Judah P. Benjamin, non furono d'accordo. A Bennett Place, assistette Joseph E. Johnston nei negoziati per la sua resa col maggiore generale William Tecumseh Sherman. Sherman lod\u00f2 successivamente le abilit\u00e0 negoziatrici di Breckinridge, ed i termini della resa vennero poi addirittura criticati da Washington come troppo generosi, costringendo Sherman a concedere i medesimi termini concessi da Grant a Appomattox, che vennero comunque accettati.\nIl 18 aprile, Breckinridge seppe da Sherman e da Johnston dell'assassinio di Abraham Lincoln avvenuto quattro giorni prima; il presidente era morto a Petersen House, dove Breckinridge aveva risieduto brevemente sul finire del 1852 come membro del congresso. Gli uomini del Kentucky apparivano visibilmente provati. In quell'occasione, secondo alcuni testimoni, pare che Breckinridge abbia detto: \"Signori, il Sud ha perso uno dei suoi migliori amici\".\nBreckinridge cavalc\u00f2 quindi verso Abbeville, in Carolina del Sud, la mattina del 28 aprile. Trovandosi qui, Breckinridge ed il brigadiere generale Basil W. Duke alla fine convinsero Davis che la prosecuzione della guerra sarebbe stata senza speranza. Breckinridge venne incaricato della gestione dei 150.000 dollari che costituivano l'ultimo resto della cassa dei Confederati; viaggiando verso sud via treno giunse a Washington (Georgia) con un gruppo di soldati come scorta militare i quali, non pagati da mesi, cercarono di dividere il bottino tra di loro, per poi finire catturati dalle truppe federali. Breckinridge li convinse ad abbandonare il progetto, ma comunque questi si rifiutarono di scortare i lingotti oltre. Breckinridge giunse a Washington il 4 maggio e ivi deposit\u00f2 il tesoro nella banca. In una lettera diede inoltre l'annuncio dello scioglimento del Dipartimento della Guerra.\nLa fuga e l'esilio.\nIl 5 maggio, lo stesso giorno in cui Davis ufficialmente sciolse il governo confederato a Washington, Georgia, Breckinridge licenzi\u00f2 gran parte degli uomini della sua scorta, mantenendo solo un piccolo contingente di kentuckiani al comando di suo cugino, William Campbell Preston Breckinridge. Sentendosi in dovere di salvare Davis, cerc\u00f2 di creare un diversivo che gli permettesse di fuggire. Il giorno successivo, i suoi uomini incontrarono il grosso delle forze federali e mentre suo cugino negoziava col comandante avversario, Breckinridge ed un piccolo contingente fuggirono. Cavalcando verso sud attraverso la Georgia, il gruppo raggiunse Milltown (oggi Lakeland) l'11 maggio e ivi rimase per alcuni giorni. Venuto a conoscenza della cattura di Davis, lasci\u00f2 Milltown con solo un aiutante militare, un servitore personale e suo figlio Cabell. Il 15 maggio 1865, a Madison (Florida), venne raggiunto dal fuggitivo John Taylor Wood, che aveva servito come capitano della Confederate Navy. Breckinridge e Wood decisero la via dell'esilio verso le Bahamas, ma dal momento che Cabell era allergico ai morsi delle zanzare presenti in quella regione, Breckinridge gli consigli\u00f2 di arrendersi al pi\u00f9 vicino ufficiale federale.\nA Gainesville, in Florida, il gruppo incontr\u00f2 il colonnello confederato John Jackson Dickison, che diede loro una barca catturata da una cannoniera federale. Discendendo il fiume St. Johns, il gruppo giunse a Fort Butler il 29 maggio. Da qui, vennero trasportati via terra per 26 km per giungere al fiume Indian. Raggiunsero il fiume il 31 maggio, ma pur seguendo il suo corso a sud, poterono attraversare il fiume solo nelle piane di marea e nelle banchi di sabbia lungo il percorso. Trasferiti via nave all'Oceano Atlantico presso Jupiter, continuarono lungo la costa della Florida e sbarcarono presso l'attuale sito di Palm Beach il 4 giugno. Forti venti impedirono loro di proseguire in mare aperto e pertanto dovettero continuare lungo la costa.\nIl 5 giugno, la compagnia venne individuata da un vaporetto federale, ma la ciurma si convinse che si trattasse di cacciatori della costa. Due giorni pi\u00f9 tardi, incontrarono una nave di dimensioni maggiori che riuscirono a disarmare e ad occupare. In cambio diedero all'equipaggio la loro vecchia barca e venti dollari in oro, restituendo loro anche alcune armi. Con questo mezzo di fortuna, il gruppo decise di portarsi a Cuba. Partendo da Fort Dallas, sopravvissero ad un incontro con dei pirati, a due tempeste e da una pericolosa mancanza di viveri prima di arrivare alla citt\u00e0 di C\u00e1rdenas l'11 giugno 1865. Un kentuckiano che viveva in citt\u00e0 riconobbe Breckinridge, lo introdusse alle autorit\u00e0 locali e serv\u00ec al gruppo da interprete. I rifugiati ottennero cibo e rimasero una notte in un hotel locale. La mattina successiva, viaggiarono in treno verso L'Avana, dove Breckinridge ottenne una casa. Egli declin\u00f2 l'offerta, scegliendo invece di viaggiare con Charles J. Helm, un ex agente confederato ai Caraibi, verso la Gran Bretagna.\nGiungendo in Gran Bretagna alla fine di luglio, si consult\u00f2 con diversi ex agenti confederati in loco e riusc\u00ec ad entrare in comunicazione con sua moglie che si trovava in Canada. Riattraversando l'Atlantico, i due si riunirono assieme al resto della famiglia (ad eccezione di Clifton) a Toronto il 13 settembre 1865. La famiglia trascorse l'inverno a Toronto, vivendo dapprima in un hotel e poi in una casa in affitto, in un'area dove pure si trovavano molti altri ex confederati, sufficienti, secondo Mrs. Breckinridge, \"per formare una societ\u00e0 contadina tra di noi.\" La famiglia si spost\u00f2 quindi a Niagara nel maggio di quell'anno. In agosto, i dottori notarono che la moglie di Breckinridge era sofferente e le suggerirono di trasferirsi in Francia dove il clima era migliore. Cabell Breckinridge ritorn\u00f2 negli Stati Uniti per portare avanti degli affari con suo fratello Clifton, e Mary, di appena 12 anni, venne inviata dai loro parenti a New York. Il resto della famiglia si port\u00f2 in Europa, dove i bambini poterono frequentare la scuola a Parigi, a Versailles ed infine a Vevey, in Svizzera. Dalla met\u00e0 del 1866 sino all'inizio del 1868, Breckinridge gir\u00f2 l'Europa visitando Germania, Austria, Turchia, Grecia, Siria, Egitto e Terra Santa; a causa della salute minata, sua moglie rimase in Francia sino al febbraio del 1868 quando lo raggiunse a Napoli. Durante la loro visita in Italia, i Breckinridge vennero ricevuti da papa Pio IX a Roma, ed ebbero l'occasione di visitare Pompei.\nDesideroso di tornare negli Stati Uniti ma temendo ancora la propria cattura, Breckinridge si spost\u00f2 nuovamente a Niagara con la sua famiglia nel giugno del 1868. Pur trovandosi nei pressi del confine con gli Stati Uniti, si rifiut\u00f2 di richiedere il perdono, per quanto 70 membri dell'Assemblea Generale del Kentucky l'avessero gi\u00e0 chiesto per suo conto al presidente Andrew Johnson il 10 febbraio 1866. L'8 gennaio 1868, il consiglio cittadino di Louisville diede ordine che Breckinridge non sarebbe stato perseguitato al suo ritorno. James Beck, vecchio collega di Breckinridge, era allora eletto tra i membri del Congresso e gli scrisse l'11 dicembre 1868, rassicurandolo del fatto che Johnson avesse previsto il perdono a tutti gli ex confederati; egli consigli\u00f2 a Breckinridge di tornare negli Stati Uniti prima dell'applicazione del perdono generale in quanto temeva che questo sarebbe stato applicato unicamente a quanti si trovavano nel paese, ovvero non a quanti lo avevano volontariamente abbandonato.\nIl ritorno negli Stati Uniti e la morte.\nJohnson proclam\u00f2 infine l'amnistia per tutti gli ex confederati il 25 dicembre 1868. Ancora in Canada, Breckinridge attese alcune settimane per essere sicuro che tale amnistia riguardasse anche lui anche se al momento della proclamazione non si trovava ancora negli Stati Uniti. Partito dal Canada il 10 febbraio 1869, fece diverse soste in visita a familiari ed amici lungo il percorso verso Lexington, citt\u00e0 dove giunse il 9 marzo. Pur risiedendo nel Kentucky per il resto della sua vita, non compr\u00f2 pi\u00f9 una casa, vivendo dapprima in diversi hotels e poi prendendo in affitto una casa a ct Second Street.\nMolte compagnie di assicurazione a sud chiesero a Breckinridge di aderirvi per le sue capacit\u00e0. Nell'agosto del 1868, divenne direttore generale per il Kentucky della locale sede della Virginia's Piedmont Life Insurance Company (che divenne ben presto la Piedmont and Arlington Insurance Company). Il Washington College (oggi Washington and Lee University) gli offr\u00ec una cattedra, consigliato in questo dall'ex colonnello confederato William Preston Johnston, che gi\u00e0 era membro di quella accademia. ma Breckinridge declin\u00f2 l'offerta. Riprese la professione di avvocato, prendendo come proprio partner Robert A. Thornton, un ventisettenne ex soldato confederato. Prest\u00f2 servizio come consigliere e propose la creazione della Cincinnati Southern Railway, che avrebbe collegato Cincinnati a Chattanooga passando per Lexington. Gli ufficiali di Louisville cercarono di bloccare questa mossa che avrebbe rotto il monopolio locale della Louisville and Nashville Railroad sulla tratta a sud. Il 25 gennaio 1870, present\u00f2 il suo caso al Senato ed alla Camera nelle rispettive commissioni ai trasporti, ed anche se il progetto venne inizialmente rigettato, venne poi approvato due anni dopo. La costruzione della nuova tratta ebbe inizio nel 1873.\nLe successive avventure ferroviarie di Breckinridge ebbero comunque meno successo. Durante il resto della sua vita, non fu in grado di assicurarsi la costruzione di altre tratte per interessi personali. Come presidente della neonata \"Elizabethtown, Lexington, and Big Sandy Railroad company\", si assicur\u00f2 delle rendite utili al sostentamento della propria famiglia. Nel 1871, cedette la carica e divenne vicepresidente. Una linea da Lexington a Mount Sterling fu tutto ci\u00f2 che gli riusc\u00ec di ottenere prima del Panico del 1873 che neg\u00f2 ulteriori finanziamenti alle opere. La linea venne al fine completata nel 1881.\nBreckinridge rifiut\u00f2 tutte le richieste - inclusa una rivoltagli dal presidente Ulysses S. Grant \u2013 di ritornare in politica, insistendo nel sostenere: \"Non ho pi\u00f9 quell'eccitazione politica che ha marcato le scene dei miei anni passati [...] sono come un vulcano quiescente.\" Sulla base della sez. 3 del Quattordicesimo emendamento alla Costituzione degli Stati Uniti, erano necessari i due terzi dei voti di ciascuna camera del Congresso per consentirgli di ottenere un incarico dal momento che egli si era schierato con i Confederati. Egli ad ogni modo non diede mai interesse alla ricerca di queste approvazioni. Parlando da privato cittadino nel marzo del 1870, denunci\u00f2 pubblicamente le azioni del Ku Klux Klan. Nel 1872, support\u00f2 il passaggio di uno statuto che legalizzasse alla pari la testimonianza dei neri con quella dei bianchi nei tribunali.\nDal 1873, Breckinridge inizi\u00f2 ad avere dei problemi di salute che vennero indicati come una \"pleuro-polmonite\". Diverse visite chirurgiche a New York e frequenti viaggi verso la costa e le montagne della Virginia non migliorarono le sue condizioni. Nel maggio del 1875, consult\u00f2 i chirurgi Lewis Sayre e Samuel D. Gross, i quali conclusero che la sua salute malferma era conseguenza di una cirrosi e dalle ferite subite negli anni di guerra. L'11 maggio, Sayre tent\u00f2 un'operazione per togliere parte del fluido formatosi nei polmoni e vi riusc\u00ec in parte. Assistito da Beck e da Frank K. Hunt, Breckinridge stese il suo testamento. Sayre prov\u00f2 una seconda operazione la mattina del 17 maggio, ma nel pomeriggio le sue condizioni peggiorarono rapidamente e mor\u00ec alle 17:45, all'et\u00e0 di 54 anni. Basil Duke guid\u00f2 la processione del funerale sino al Lexington Cemetery dove la salma di Breckinridge venne sepolta.\nCuriosit\u00e0.\n\u00c8 stato il pi\u00f9 giovane vicepresidente della storia americana.\nPrendendo parte alla Battaglia di Fort Stevens affront\u00f2 sul campo il suo ex-rivale nelle elezioni presidenziali Abramo Lincoln.\nNella cultura di massa.\nBreckinridge compare nel film del 2014 \"Field of Lost Shoes\", diretto da Sean McNamara."}
{"id": "229249", "revid": "767487", "url": "https://it.wikipedia.org/wiki?curid=229249", "title": "Ispezione del software", "text": "In ingegneria del software, per ispezione si intende la revisione formale da parte di colleghi di pari livello di un prodotto del ciclo di vita del software con lo scopo di trovarne i difetti.\nLa prima formalizzazione delle ispezioni \u00e8 dovuta a Michael Fagan che le ha impiegate a lungo all'interno dell'IBM.\nDescrizione.\nPossono essere soggetti a ispezione tutti i prodotti del ciclo di vita del software, cio\u00e8:\nNormalmente l'ispezione consiste in queste fasi:\nGli ispettori normalmente non sono professionisti dell'ispezione, bens\u00ec ciclicamente ogni sviluppatore pu\u00f2 essere autore o ispettore.\nIl moderatore normalmente \u00e8 uno sviluppatore senior o il capo progetto, ma non un dirigente amministrativo.\nI dirigenti non intervengono nelle ispezioni, ma ne vengono informati con un rapporto conclusivo.\nA seconda della dimensione dell'organizzazione, le ispezioni possono essere pi\u00f9 o meno formali.\nNelle ispezioni pi\u00f9 formali si compilano dei moduli prestampati.\nI vantaggi delle ispezioni sono i seguenti:\nGli svantaggi delle ispezioni sono i seguenti:"}
{"id": "229250", "revid": "944090", "url": "https://it.wikipedia.org/wiki?curid=229250", "title": "InHg", "text": "L'abbreviazione inHg, che significa pollici di mercurio (dall'inglese \"inches\", pollici), \u00e8 un'unit\u00e0 di misura della pressione non appartenente al Sistema internazionale, ma ancora talvolta utilizzata dall'aviazione negli Stati Uniti per misurare la pressione atmosferica nelle previsioni meteorologiche.\nUn pollice di mercurio \u00e8 la pressione esercitata da una colonna di mercurio alta 1 pollice alla temperatura di 0 \u00b0C in gravit\u00e0 standard."}
{"id": "229251", "revid": "1791", "url": "https://it.wikipedia.org/wiki?curid=229251", "title": "Pollici di mercurio", "text": ""}
{"id": "229254", "revid": "116513351", "url": "https://it.wikipedia.org/wiki?curid=229254", "title": "Al Smith", "text": "Biografia.\nDi famiglia di origini irlandesi e governatore dello Stato di New York, \u00e8 stato il candidato del suo partito alle elezioni presidenziali del 1928, ma fu sconfitto da Herbert Hoover. Fu il primo cattolico a correre per la Casa Bianca.\nDurante la campagna fu accusato di essere papista: l'elettorato infatti temeva che \"se Al Smith fosse stato eletto presidente, gli Stati Uniti sarebbero stati governati dal Vaticano\"."}
{"id": "229257", "revid": "1474981", "url": "https://it.wikipedia.org/wiki?curid=229257", "title": "Striker Jin", "text": ""}
{"id": "229270", "revid": "200568", "url": "https://it.wikipedia.org/wiki?curid=229270", "title": "\u0420", "text": "La \u0420, minuscolo \u0440, chiamata er, \u00e8 una lettera dell'alfabeto cirillico. Rappresenta la consonante vibrante alveolare IPA . Ha la medesima forma della lettera dell'alfabeto latino P, ed \u00e8 derivata dalla lettera greca rho (\u03a1, \u03c1).\nCorrisponde alla lettera latina R. Il disegno di R per\u00f2 ne differisce per una linea attaccata ad essa, che fu introdotta dai romani per distinguerla dalla lettera P, che non ha alcuna relazione con questa."}
{"id": "229273", "revid": "1534111", "url": "https://it.wikipedia.org/wiki?curid=229273", "title": "Accademia svedese", "text": "L'Accademia svedese o Svenska Akademien, fondata nel 1786 dal re Gustavo III, \u00e8 una delle accademie reali della Svezia. \nStoria.\nSviluppata sul modello dell'Acad\u00e9mie fran\u00e7aise, \u00e8 composta di 18 membri. Il motto dell'Accademia \u00e8 \"talento e gusto\" (\"Snille och Smak\" in svedese). Lo scopo principale dell'Accademia \u00e8 quello di promuovere \"la purezza, il vigore e la maest\u00e0\" della lingua svedese. A questo fine l'Accademia pubblica due dizionari.\nIl primo \u00e8 un dizionario composto di un solo volume chiamato \"Svenska Akademiens ordlista\" (\"SAOL\"). Il secondo \u00e8 un dizionario multi-volume scritto in base a principi simili a quelli dell\"'Oxford English Dictionary\", chiamato \"Svenska Akademiens ordbok\" (\"SAOB\"). Il \"SAOL\" ha raggiunto la 12\u00aa edizione, mentre il primo volume del \"SAOB\" \u00e8 stato pubblicato nel 1898.\nDal 1901 L'Accademia decide ogni anno chi debba essere il vincitore del premio Nobel per la letteratura, assegnato in memoria del fondatore Alfred Nobel.\nNel marzo 2015 l'Accademia ha ufficializzato il pronome neutro hen, che si va ad aggiungere ai pronomi maschile e femminile.\nIl 2 maggio 2018, il re Carlo XVI Gustavo ha modificato le regole dell'Accademia e ha permesso ai membri di dimettersi. Le nuove regole stabiliscono anche che un membro che \u00e8 rimasto inattivo nel lavoro dell'accademia per pi\u00f9 di due anni pu\u00f2 essere invitato a dimettersi. Seguendo le nuove regole, i primi membri a concedere formalmente il permesso di lasciare l'Accademia e lasciare i loro seggi sono stati Kerstin Ekman, Klas \u00d6stergren, Sara Stridsberg e Lotta Lotass. Due giorni dopo, l'Accademia ha annunciato che il premio Nobel per la letteratura del 2018 sarebbe stato rinviato al 2019.\nMembri attuali.\nI membri attuali dell'Accademia, qui sotto elencati, sono divisi per seggio (stol) occupato:\nSede.\nL'edificio ora conosciuto come la Borsa valori di Stoccolma \u00e8 stato costruito ed \u00e8 di propriet\u00e0 dell'Accademia. \u00c8 qui che l'Accademia si riunisce e, tra gli altri compiti, annuncia i nomi dei vincitori del premio Nobel per la letteratura."}
{"id": "229282", "revid": "297031", "url": "https://it.wikipedia.org/wiki?curid=229282", "title": "Accademie reali svedesi", "text": "Le accademie reali sono organizzazioni indipendenti fondate per volere della monarchia svedese per la promozione delle arti, della cultura e della scienza. L'Accademia Svedese e l'Accademia della scienza sono responsabili anche della selezione dei vincitori del premio Nobel per la letteratura, la fisica, la chimica, e le scienze economiche.\nDelle accademie reali fanno parte anche tre societ\u00e0 scientifiche alle quali erano accordati benefici reali durante il XVIII secolo."}
{"id": "229284", "revid": "30610", "url": "https://it.wikipedia.org/wiki?curid=229284", "title": "Area archeologica etrusco-sannitica di Fratte", "text": "L'area archeologica etrusco-sannitica di Fratte si trova alla periferia nord-orientale della citt\u00e0 di Salerno lungo il fiume Irno, non lontano dal sito in cui sorse la Salernum romana, sulla strada che dalla Valle dell'Irno conduceva alla citt\u00e0 di Picentia, l'odierna Pontecagnano, in posizione strategica per il controllo dei traffici, nell'odierno rione di Fratte, a breve distanza dalle frazioni salernitane di Cappelle e Matierno.\nStoria.\nAttorno al VI secolo a.C. gruppi di Etruschi, probabilmente provenienti da \"Amina\", attuale Pontecagnano Faiano, si trasferirono nella valle del fiume Irno, non molto lontano dalla sua foce.\nLa citt\u00e0 fu inizialmente identificata con la \"Marcina\" citata da Strabone, attualmente associata alla vicina Vietri sul Mare, mentre attualmente sembra prevalere l'identificazione con la citt\u00e0 di \"Irna\" per alcune monete ritrovate con la legenda IRNTHI (di Irna) o IDNO, fu successivamente occupata dai Sanniti, che vi restarono fino al III secolo prima di Cristo.\nForse i Romani distrussero il piccolo centro nel quadro delle operazioni militari successive alle guerre sannitiche.\nGli scavi archeologici hanno portato alla luce alcune tombe ed una cisterna nella zona dell'acropoli, oltre a numerose anfore con oggetti personali.\nL'antica cittadina etrusco-sannitica aveva tetti con decorazione architettonica policroma, un tempio con bassorilievi nella cosiddetta \"acropoli etrusca\" e costruzioni in tufo, che fanno dedurre che l'abitato di Fratte aveva una struttura di tipo urbano abbastanza sviluppato.\nI materiali archeologici rinvenuti negli scavi del sito sono esposti in un'apposita sezione nel Museo Archeologico Provinciale di Salerno.\nLa sua scoperta \u00e8 avvenuta negli anni '50 durante lavori di ampliamento del centro abitato.\nTrasporti.\nL'area si trova presso il punto di congiunzione tra il Raccordo autostradale 2 Salerno-Avellino e l'Autostrada A3 Napoli-Reggio Calabria, e sorge a circa 1\u00a0km dallo svincolo A3 di Salerno Fratte. \u00c8 servita da autobus urbani e dalla stazione ferroviaria di Fratte Villa Comunale. Anche la stazione di Fratte sorge a breve distanza dal sito."}
{"id": "229289", "revid": "3115", "url": "https://it.wikipedia.org/wiki?curid=229289", "title": "Legge Pica", "text": "La legge 15 agosto 1863, n. 1409 (\"Procedura per la repressione del brigantaggio e dei camorristi nelle Provincie infette\") \u2013 nota anche come legge Pica dal nome del suo promotore, il deputato abruzzese Giuseppe Pica \u2013 fu una legge del Regno d'Italia. La legge venne concepita da Vittorio Emanuele II per uccidere tutti i borbonici contrari alle sue idee senza piet\u00e0 e fu emanata in deroga agli articoli 24 e 71 dello Statuto albertino, che garantivano il principio di uguaglianza di tutti i sudditi dinanzi alla legge e la garanzia del giudice naturale. Introdusse il reato di brigantaggio, i cui trasgressori sarebbero stati giudicati dai tribunali militari; essa inoltre fu la prima disposizione normativa dello stato unitario a contemplare il reato di \"camorrismo\" e a prevedere il \"domicilio coatto\". Le pene comminabili andavano dalla fucilazione, ai lavori forzati a vita, ad anni di carcere, con attenuanti per chi si fosse consegnato o avesse collaborato con la giustizia.\nApprovata durante il governo Minghetti I, su 207 votanti alla camera ebbe soli 33 voti contrari e promulgata da Vittorio Emanuele II il 15 agosto dello stesso anno, la legge rimase in vigore fino al 31 dicembre 1865.\nStoria.\nLa crisi del governo Rattazzi.\nLa fine del 1862 \u00e8 contrassegnata dall'instabilit\u00e0 politica: il governo Rattazzi in carica da qualche mese \u00e8 in difficolt\u00e0. Il dibattito politico \u00e8 dominato dalla necessit\u00e0 di arginare Garibaldi che intende risolvere a modo suo la \u201cquestione romana\u201d e la necessit\u00e0 di debellare il fenomeno del brigantaggio nelle province meridionali. Alfonso La Marmora, prefetto di Napoli e commissario straordinario per il mezzogiorno (era comandante del 6\u00ba Corpo d'armata con sede a Napoli), redige un rapporto e suggerisce l\u2019istituzione di una commissione incaricata di riferire in parlamento i provvedimenti da adottare.\nIl governo Farini e la relazione Massari sul brigantaggio.\nCaduto Rattazzi, viene affidato l'incarico di formare il governo a Luigi Carlo Farini, che era stato primo luogotenente di Napoli dopo la reggenza garibaldina. Dopo una prima relazione del deputato milanese, Antonio Mosca, dietro insistenza di autorevoli deputati, alla fine del 1862 viene istituita una commissione parlamentare di inchiesta sul brigantaggio, con il compito, di \u201cinvestigare le condizioni delle provincie meridionali, studiare i mezzi pi\u00f9 efficaci di metter termine a quel flagello, col concorso delle forze cittadine e proporre gli ordinamenti e i rimedi che stimer\u00e0 pi\u00f9 opportuni all\u2019intento\u201d.\nLa proposta e la legge di Giuseppe Pica.\nDurante il governo Minghetti I, l'indignazione dell'opinione pubblica prodotta dalle indagini della commissione inducono il parlamento a varare un disegno di legge per la repressione del brigantaggio, che rientrava fra i tanti suggerimenti della relazione Massari. La discussione inizia negli ultimi giorni di luglio e, quando gi\u00e0 si pensa che la sospensione estiva dei lavori ne avrebbe rallentato l\u2019approvazione, il primo agosto il deputato Giuseppe Pica presenta una sua distinta proposta che \u00e8 un sunto del progetto elaborato dalla commissione parlamentare d\u2019inchiesta. La proposta viene subito firmata dai 41 parlamentari della Destra, tra cui milita lo stesso Massari, ed \u00e8 approvata dalla Camera a larghissima maggioranza (soli 33 voti contrari su 207).\nAlla fine dell'estate 1863, di fatto la legge Pica fu estesa anche alla Sicilia, per combattere oltre il brigantaggio postunitario in Sicilia, anche il fenomeno della renitenza alla leva. Il 5 dicembre 1863, il deputato siciliano Vito d'Ondes Reggio present\u00f2 un'interpellanza parlamentare nella quale chiedeva lumi in merito alle modalit\u00e0, tipiche di una \u00abprofilassi di tipo coloniale\u00bb, con le quali veniva mantenuto l'ordine pubblico in Sicilia. Lo stesso d'Ondes Reggio, quindi, propose alla camera dei deputati del Regno d'Italia di apportare delle integrazioni di tipo garantista alla legge, in particolare che fosse concesso all'imputato di poter deporre, che i difensori da questi prescelti potessero essere ascoltati dalla giunta giudicante e che fossero sentiti i testimoni indicati dalla difesa.\nCon la legge 7 febbraio 1864, n. 1661, che prorogava la legge Pica, quest'ultima venne estesa alle province siciliane (art. 9), rimanendo in vigore fino al 31 dicembre 1865.\nContenuto.\nLe novit\u00e0 introdotte.\nVenne concepita come \u201cmezzo eccezionale e temporaneo di difesa\u201d per contrastare il brigantaggio postunitario e fu emanata in deroga agli articoli 24 e 71 dello Statuto albertino, che garantivano il principio di uguaglianza di tutti i sudditi dinanzi alla legge e la garanzia del giudice naturale. Fu modellata ispirandosi alla legislazione contro il brigantaggio esistente nel regno delle Due Sicilie, di cui riprendeva i suoi punti nodali a cominciare dalla definizione di brigantaggio.\nIntrodusse il reato di brigantaggio, i cui trasgressori sarebbero stati giudicati dai tribunali militari; essa inoltre fu la prima disposizione normativa dello stato unitario a contemplare il reato di \"camorrismo\" e a prevedere il \"domicilio coatto\". Le pene comminabili andavano dalla fucilazione, ai lavori forzati a vita, ad anni di carcere, con attenuanti per chi si fosse consegnato o avesse collaborato con la giustizia. All'articolo 1, definiva il nuovo reato di brigantaggio ed affidava la competenza penale per la sua repressione ai tribunali militari, anzich\u00e9 - come sarebbe stato naturale - ai tribunali ordinari. \nLa norma venne emanata in deroga agli articoli 24 e 71 dello Statuto albertino, che garantivano, rispettivamente, il principio di uguaglianza di tutti i sudditi dinanzi alla legge e la garanzia del giudice naturale, e il divieto di costituire tribunali speciali. Essa inoltre, oltre a introdurre il reato di brigantaggio, fu la prima disposizione normativa dello stato unitario in cui viene contemplato il reato di \"camorrismo\". Inoltre dett\u00f2 disposizioni in tema di ordine pubblico riferendosi anche alle azioni delittuose commesse da organizzazioni criminali. Inoltre, la norma introdusse anche la pena del domicilio coatto, ponendosi, per questi due aspetti, come antesignana dell'ampia produzione normativa connessa ai reati di mafia che caratterizzer\u00e0 il XX secolo prevedendo come pene comminabili la fucilazione, i lavori forzati a vita, oppure la reclusione, con attenuanti per chi si fosse consegnato o avesse collaborato con la giustizia.\nLe disposizioni normative.\nIn applicazione della legge Pica, dunque, venivano istituiti sul territorio delle province \"infestate dal brigantaggio\" di Abruzzo Citeriore, Abruzzo Ulteriore II, Basilicata, Benevento, Calabria Citeriore, Calabria Ulteriore II, Capitanata, Molise, Principato Citeriore, Principato Ulteriore e Terra di Lavoro (individuate dall'articolo unico del Regio decreto del 20 agosto 1863, n. 1414) i tribunali militari, ai quali passava la competenza in materia di reati di brigantaggio.\nIl primo articolo della legge stabiliva che potevano essere incriminati per il reato di brigantaggio \u00abi componenti comitiva o banda armata composta almeno di tre persone, la quale vada scorrendo le pubbliche vie o le campagne per commettere crimini o delitti, e i loro complici, [che] saranno giudicati dai Tribunali Militari, di cui nel libro II, parte II del Codice penale militare, e con la procedura determinata dal capo III del detto libro\u00bb.\nIl secondo articolo stabiliva le pene per i ritenuti colpevoli, coloro che con \u00abarmata mano oppongono resistenza alla forza pubblica, saranno puniti colla fucilazione, o co' lavori forzati a vita concorrendovi circostanze attenuanti. A coloro che non oppongono resistenza, non che ai ricettatori e somministratori di viveri, notizie ed ajuti di ogni maniera, sar\u00e0 applicata la pena de' lavori forzati a vita, e concorrendovi circostanze attenuanti il maximum de' lavori forzati a tempo\u00bb.\nIl terzo articolo introduceva un temporaneo periodo di riduzione di pena a \u00abcoloro che si sono gi\u00e0 costituiti o si costituiranno volontariamente nel termine di un mese dalla pubblicazione della presente legge\u00bb con l'adozione della \u00abdiminuzione da uno a tre gradi di pena\u00bb; il quarto articolo permetteva al governo di applicare questa riduzione di pena anche successivamente per casi di volontaria presentazione, evidentemente allo scopo di favorire la consegna volontaria a seguito di trattative.\nVeniva concessa la facolt\u00e0 di istituire delle milizie volontarie per la caccia ai briganti e a questi volontari, la cui ferma non poteva superare i tre mesi, era concesso il soprassoldo e la pensione in casi morte o ferite in campagna, il mantenimento dell'animale per i volontari a cavallo era a carico del volontario secondo quanto previsto nell'articolo 8 della legge che rimandava agli artt. 3, 22, 28, 29, 30 e 32 della Legge sulle pensioni militari del 27 giugno 1850.\nLe pene comminate ai condannati andavano dall'incarcerazione, ai lavori forzati, alla fucilazione. Veniva punito con la fucilazione (o con i lavori forzati a vita, concorrendo circostanze attenuanti) chiunque avesse opposto resistenza armata all'arresto, mentre coloro che non si opponevano all'arresto potevano essere puniti con i lavori forzati a vita o con i lavori forzati a tempo (concorrendo circostanze attenuanti), salvo, per\u00f2, maggiori pene, applicabili nel caso in cui costoro fossero stati riconosciuti colpevoli di altri reati. Coloro che prestavano aiuti e sostegno di qualsiasi genere ai briganti potevano essere, invece, puniti con i lavori forzati a tempo o con la detenzione (concorrendo circostanze attenuanti). Veniva punito con la deportazione chiunque si fosse unito, anche momentaneamente, ai gruppi qualificati come bande brigantesche. Erano, invece, previste delle attenuanti per coloro i quali si fossero presentati spontaneamente alle autorit\u00e0. Veniva, infine, introdotto anche il reato di eccitamento al brigantaggio.\nLa legge prevedeva, inoltre, la condanna al domicilio coatto per i vagabondi, le persone senza occupazione fissa, i sospetti manutengoli, camorristi e fiancheggiatori, fino a un anno di reclusione.\nNelle province sottoposte alla legge Pica, venivano istituiti i Consigli inquisitori (i cui componenti erano il Prefetto, il Presidente del Tribunale, il Procuratore del Re e due cittadini della Deputazione Provinciale) che avevano il compito di stendere delle liste con i nominativi dei briganti individuando cos\u00ec i sospetti che potevano essere messi in stato d'arresto o, in caso di resistenza, uccisi: l'iscrizione nella lista, infatti, costituiva di per s\u00e9 prova d'accusa. In sostanza, veniva introdotto il criterio del sospetto: in base a esso, per\u00f2, chiunque avrebbe potuto avanzare accuse, anche senza fondamento, anche per consumare una vendetta privata. .\nAnalisi.\nIl contesto storico.\nIl provvedimento legislativo seguiva, di circa dodici mesi, la proclamazione, da parte del governo, dello stato d'assedio nelle province meridionali, avvenuta nell'estate del 1862, e, di pochi mesi, l'ordinanza militare sul blocco della transumanza, emanata nella primavera del 1863. Quest'ultima misura aveva l'obiettivo di arrestare l'attivit\u00e0 insurrezionale colpendo il mondo rurale, considerato strettamente connesso al brigantaggio. Il provvedimento imped\u00ec la migrazione stagionale delle greggi e comport\u00f2 la sistematica sorveglianza militare dei pastori e del bestiame nelle masserie, producendo effetti nefasti dal punto di vista economico e sociale in particolar modo nel Gargano e negli Abruzzi. Riguardo invece al fenomeno della repressione della renitenza alla leva divennero perseguibili non solo gli stessi renitenti, ma anche i loro parenti e, persino, i loro concittadini, che nella pratica avvenne attraverso l'occupazione militare di citt\u00e0 e paesi. Come hanno osservato alcuni storici\u00a0\u2013 tra cui Salvatore Lupo \u2013 alla sospensione dei diritti costituzionali, dunque, si accompagnavano misure come la punizione collettiva per i reati dei singoli e il diritto di rappresaglia contro i villaggi: veniva introdotto il concetto di \"responsabilit\u00e0 collettiva\".\nCon lo stato d'assedio, invece, si era voluto concentrare il potere nelle mani dell'autorit\u00e0 militare al fine di reprimere l'attivit\u00e0 di resistenza armata. Veniva, quindi, stabilita una preminenza del potere militare sulle autorit\u00e0 civili, che finivano, anzi, per sovrapporsi e fondersi: il generale Alberto La Marmora, tra il 1861 e il 1863, prefetto di Napoli, fu anche il comandante dell'esercito nelle province meridionali. Coloro i quali venivano catturati con l'accusa di brigantaggio, fossero essi sospettati di essere ribelli o parenti di ribelli, potevano essere passati per le armi dall'esercito, senza formalit\u00e0 di alcun genere. L'approvazione della legge, e delle relative discussioni parlamentari, suscit\u00f2 diverse perplessit\u00e0 tanto che il \"Ministero di Grazia e Giustizia e Culti\" rifiut\u00f2 di ammettere le richieste avanzate da d'Ondes Reggio, che cos\u00ec comment\u00f2: \nNella seduta parlamentare del 29 aprile 1862, il senatore Giuseppe Ferrari affermava:\n Per contro, coloro che riuscivano a evitare il plotone di esecuzione non potevano pi\u00f9 essere processati dai tribunali militari e divenivano soggetti alla giustizia ordinaria, che, in base alle variazioni apportate, nel 1859, al codice penale piemontese, non prevedeva pi\u00f9 l'applicazione della pena di morte per i reati politici. La legge Pica, dunque, sospendendo, in sostanza, la garanzia dei diritti costituzionali contemplati dallo statuto Albertino, aveva l'obiettivo di colmare questo \"vuoto\", sottraendo i sospettati di brigantaggio ai tribunali civili in favore di quelli militari. La legge Pica, di fatto, legittimava quella supremazia dell'autorit\u00e0 militare sull'autorit\u00e0 civile, che era stata affermata con lo stato d'assedio.\nIl contesto sociale e politico.\nGi\u00e0 durante la fase di discussione, fu avanzata l'ipotesi che la proposta del Pica avrebbe potuto dare adito a errori e arbitrii di ogni sorta: il senatore Ubaldino Peruzzi, infatti, not\u00f2 come il provvedimento fosse \u00abla negazione di ogni libert\u00e0 politica\u00bb. Al pugno di ferro prospettato dalla destra storica, il senatore Luigi Federico Menabrea rispose, invece, con una proposta totalmente alternativa. Il Menabrea, come soluzione al malcontento popolare e alle insurrezioni che seguirono l'annessione delle Due Sicilie al Regno d'Italia, propose di stanziare 20 milioni di lire per la realizzazione di opere pubbliche nel sud d'Italia. Il piano del Menabrea, per\u00f2, non ebbe alcun seguito, poich\u00e9 il parlamento italiano prefer\u00ec investire nell'impiego delle forze armate italiane.\nIn generale, infatti, nella lotta al brigantaggio postunitario, impegn\u00f2 un significativo \"contingente di pacificazione\": inizialmente esso constava di centoventimila unit\u00e0, quasi la met\u00e0 dell'allora esercito unitario, poi scese, negli anni successivi prima a 90.000 uomini e poi a 50.000.\nDunque, nonostante le criticit\u00e0 del provvedimento legislativo fossero state apertamente denunciate, la legge fu ugualmente approvata, ma gi\u00e0 dai suoi stessi contemporanei furono riconosciuti gli abusi e le iniquit\u00e0 a cui essa diede adito, anche mediante un'analisi critica condotta da parte di alcuni giuristi.\nIn sostanza, la legge Pica non faceva alcuna distinzione tra briganti, assassini, contadini, manutengoli, complici veri o presunti. A tal proposito, nel 1864, Vincenzo Padula scriveva: \nInoltre, durante l'intera fase di repressione del quinquennio 1861-65, ivi inclusi, quindi, gli anni in cui fu in essere la legge Pica, fu stabilita, per le province meridionali, la censura militare, \u00abche copriva di fatto le operazioni sporche di tipo coloniale\u00bb: in sostanza, i giornalisti, sia italiani, sia stranieri, e anche gli stessi parlamentari non potevano circolare nei territori oggetto delle operazioni militari. I corrispondenti dei giornali potevano inoltrare alle proprie redazioni solo quanto \u00ablasciato filtrare dalle autorit\u00e0 militari\u00bb.\nLegiferando, su proto-mafie e brigantaggio attraverso un'unica norma, il parlamento italiano non distingueva il mero banditismo all'attivit\u00e0 di brigantaggio politico di stampo legittimista. Il liberale moderato Giacomo Racioppi scrisse che la legge Pica:\n Racioppi rivel\u00f2 che, in meno di sei mesi, in Basilicata furono incarcerate per complicit\u00e0 o sospetto di aderenza ai masnadieri 2.400 persone, di cui la met\u00e0 \u00abmandata innanzi a giudici militari o civili\u00bb; di questi, 525 persone, tra cui 140 donne, finirono al confino. La legge Pica, fra fucilazioni e arresti, elimin\u00f2 da paesi e campagne circa 14.000 briganti o presunti tali: per effetto della legge n. 1409/1863 e del complesso normativo a essa connesso, fino a tutto il dicembre 1865, si ebbero 12.000 tra arrestati e deportati, mentre furono 2.218 i condannati. Nel solo 1865, furono 55 le condanne a morte, 83 ai lavori forzati a vita, 576 quelle ai lavori forzati a tempo e 306 quelle alla reclusione ordinaria. Nonostante tale rigore, la legge Pica non riusc\u00ec a portare i risultati che il governo si era prefissi: l'attivit\u00e0 insurrezionale e gli episodi di brigantaggio perdurarono infatti negli anni successivi al 1865, protraendosi fino al 1870."}
{"id": "229290", "revid": "271907", "url": "https://it.wikipedia.org/wiki?curid=229290", "title": "Partito Comunista Russo", "text": ""}
{"id": "229294", "revid": "125268116", "url": "https://it.wikipedia.org/wiki?curid=229294", "title": "Isole britanniche", "text": "Le Isole britanniche (in inglese \"British Isles\", in gaelico irlandese \"\u00c9ire agus an Bhreatain Mh\u00f3r\", in gaelico scozzese \"Eileanan Bhreatainn\", in gallese \"Ynysoedd Prydain\", in scots \"Breetish Isles\", in mannese \"Ny h-Ellanyn Goaldagh\") sono un gruppo di isole dell'Europa nord-occidentale, le cui due maggiori sono Gran Bretagna e Irlanda. Formano un arcipelago e sono soggette alla corrente del Golfo che permette loro di godere di un clima oceanico mite.\nLista delle isole.\nL'area totale dell'arcipelago \u00e8 di \u00a0km\u00b2. Gran Bretagna ed Irlanda incidono insieme per il 95,6% di quest'area, lasciando il 4,4% ovvero un'area di \u00a0km\u00b2 alle restanti isole. Le pi\u00f9 grandi delle altre isole si possono trovare tra le Ebridi, le Orcadi e le Shetland a nord, Anglesey e l'Isola di Man tra la Gran Bretagna e l'Irlanda, e le Isole del Canale vicino alla costa della Francia.\nNumero di isole permanentemente abitate (oltre alle due isole principali):\nLe Isole del Canale e l'Isola di Man sono Dipendenze della Corona del Regno Unito, mentre Inghilterra, Scozia, Galles e Irlanda del Nord sono nazioni costitutive del Regno Unito."}
{"id": "229296", "revid": "123632200", "url": "https://it.wikipedia.org/wiki?curid=229296", "title": "Cattedrale di Salerno", "text": "Il duomo di Salerno, che ufficialmente risponde al nome di cattedrale primaziale metropolitana di Santa Maria degli Angeli, San Matteo e San Gregorio VII, \u00e8 il principale luogo di culto cattolico della citt\u00e0 di Salerno, chiesa madre dell'arcidiocesi di Salerno-Campagna-Acerno. Ha la dignit\u00e0 di basilica minore.\nLa cattedrale venne costruita in stile romanico nel'XI secolo ed in seguito pi\u00f9 volte modificata, con diverse aggiunte barocche.\nIl campanile, di grande valore storico ed artistico, \u00e8 un'importante testimonianza della fusione bizantino-normanna del periodo. Su di esso trovano posto otto campane.\nStoria.\nIl duomo di Salerno fu costruito tra il 1080 ed il 1085 dopo la conquista della citt\u00e0 da parte di Roberto il Guiscardo, mentre era arcivescovo Alfano I, poeta e medico della famosa Scuola medica salernitana.\nLa chiesa fu consacrata nel giugno del 1084 dal papa Gregorio VII, ospite in esilio della citt\u00e0.\nCostruito su un'omonima chiesa paleocristiana dedicata a santa Maria degli Angeli, sorta a sua volta sulle rovine di un tempio romano, i lavori iniziali erano di ben pi\u00f9 modesta fattura.\nI progetti furono ampliati successivamente con il ritrovamento delle spoglie di san Matteo, tumulate nell'antica chiesa il 4 maggio 954 e venute alla luce con la progressiva demolizione di questa.\nA causa dell'eccessiva celerit\u00e0 con cui fu costruita e a cedimenti di terreno dovuti a numerosi sismi, sub\u00ec nei secoli vari rifacimenti; si ricorda in particolare quello a seguito del terremoto del 1688 ad opera degli architetti Ferdinando Sanfelice, Arcangelo Guglielmelli e soprattutto Carlo Buratti romano, di origine ticinese, al quale si deve l'attuale aspetto interno e la volta ad incannucciata. Di recente \u00e8 stato in parte riportato alla originaria struttura romanica.\nDescrizione.\nLa struttura.\nLa forma della chiesa, come doveva essere, non fu scelta dal Guiscardo ma, certamente, da Alfano I, arcivescovo di Salerno e monaco benedettino, assiduo frequentatore dell'Abbazia di Montecassino per la quale elabor\u00f2 i versi dei tituli che accompagnavano la decorazione delle pareti.\nAlfano ispir\u00f2 la forma e la pianta proprio alla chiesa cassinese fatta edificare da Desiderio fra il 1066 e il 1071. Quest'ultimo, nell'ambito di un recupero della tradizione cristiana, aveva preso a modello la basilica del suo predecessore aggiornata sulle novit\u00e0 \"carolingie\", per cui inser\u00ec il transetto triabsidato, che nell'architettura altomedievale dell'Italia centro-Meridionale era assolutamente inesistente.\nI rapporti tra Salerno e Montecassino furono individuati con i restauri degli anni prima della guerra.\nCome l'edificio desideriano anche la cattedrale di San Matteo presenta una pianta articolata in un corpo longitudinale a tre navate con uno orizzontale, il transetto, con tre absidi, e quadriportico.\nMa un'analisi pi\u00f9 approfondita dello spazio indica che la chiesa di Alfano si colloca nel panorama regionale come un elemento di \"assoluta novit\u00e0\", nonostante la forma tradizionale.\nIl primo elemento di novit\u00e0 \u00e8 dato dalla forma della cripta ad \"aula\" con lo spazio scandito da colonne e con le absidi in corrispondenza con quelle del transetto superiore. Questo tipo di cripta, ben conosciuto nell'Europa ed in Italia Settentrionale, era \"assolutamente inusuale\" in Italia centro-Meridionale. In San Pietro come a Montecassino, la cripta era un vano angusto, corrispondente ad un \"martirium\", la sepoltura del santo.\nDa Salerno questo tipo di ipogeo si diffonde negli altri centri: prima a Ravello, poi ad Otranto e quindi a Sant'Agata dei Goti.\nSe allarghiamo il raggio dell'analisi alle misure dello spazio, viene fuori una concatenazione di numeri che lasciano intravedere una corrispondenza armonica, che si potrebbe definire di tipo modulare.\nI rapporti esistenti fra i corpi costituenti la chiesa indicano come riferimento basilare la lunghezza del transetto, uguale a 15,80 metri. La lunghezza della chiesa, pari a 79 metri, \u00e8 esattamente cinque volte il braccio del transetto. La larghezza della chiesa, nonostante le trasformazioni barocche, \u00e8 uguale a circa il doppio, cio\u00e8 31,6 o 31,8 metri. L'altezza \u00e8 uguale a 23,70 metri, cio\u00e8 una volta e mezza. La profondit\u00e0 dell'abside \u00e8 uguale a 7,90 metri, la met\u00e0 del transetto, mentre le absidi laterali sono la met\u00e0 di quella centrale e misurano 3,85 metri, un quarto.\nFacciata esterna.\nIl duomo \u00e8 preceduto da una facciata barocca e dalla scalinata annessa.\nDell'antico prospetto resta il portale, detto \"Porta dei Leoni\" a causa di due statue ai lati degli stipiti raffiguranti un leone (simbolo della forza) e una leonessa con un leoncino (simbolo della carit\u00e0). Sull'architrave, scolpita ad imitazione di un portale romano, una scritta ricorda a chi entra l'alleanza tra i principati di Salerno e di Capua. Il fregio, raffigurante una pianta di vite (rimando al salvifico Sangue di Cristo) presenta altre decorazioni animali: una scimmia (simbolo dell'eresia) e una colomba che becca i datteri (simbolo dell'anima che si pasce dei piaceri ultraterreni). Nella lunetta al di sopra del fregio, un affresco seicentesco (che ha sostituito un deteriorato mosaico del 1290) raffigura \"San Matteo che scrive il vangelo ispirato dall'angelo\", che alcuni vogliono sia opera di Angelo Solimena (padre del pi\u00f9 celebre Francesco).\nIn generale, la decorazione scultorea di tutta la cattedrale \u00e8 caratterizzata da una forte presenza di animali: a partire dall'ingresso, in basso, vi troviamo un leone e una leonessa che allatta il suo piccolo, simboli della potenza e della carit\u00e0 della chiesa; in alto, l'architrave raffigura oltre al traliccio di vite, i datteri beccati dagli uccelli, un'allusione al nutrimento spirituale dell'anima ed inoltre, la scimmia ed il leone posti agli estremi che simboleggiano, rispettivamente, l'eresia e la verit\u00e0 della chiesa; ma anche all'interno propone elementi decorativi con animali propri del patrimonio medievale: leoncini, cavalli, centauri.\nQuadriportico.\nIl portale della facciata immette ad un ampio atrio, unico esempio italiano, insieme a quello della basilica di Sant'Ambrogio, di quadriportico romanico. L'atrio \u00e8 circondato da un colonnato (che era un'ideale continuazione verso l'esterno delle navate interne) le cui colonne provengono dal vicino Foro Romano di piazza Conforti, sormontate da archi a tutto sesto decorati con intarsi di pietra vulcanica sulle lesene e ai pennacchi. Splendido \u00e8 il loggiato soprastante a bifore e pentafore, considerato il punto d'inizio della cosiddetta \"Architettura mediterranea\".\nSull'atrio si apre inoltre la Porta in Bronzo della chiesa, fusa a Costantinopoli nel 1099 e donata alla citt\u00e0 dai due coniugi Landolfo e Guisana Butrumile. Formata da 54 formelle in gran parte raffiguranti croci bizantine, presenta al centro una teoria di santi (tra i quali spicca san Matteo), la raffigurazione simbolica di due grifi che s'abbeverano ad un fonte battesimale (il grifo, oltre che dell'immortalit\u00e0 dell'anima, \u00e8 anche simbolo della famiglia normanna degli Altavilla, ai quali apparteneva il fondatore Guiscardo). Anche se attualmente la porta ha un colorito verdastro tipico del bronzo antico, una volta era ricoperta in oro ed argento. Presso la stessa porta, sono incisi su una lapide quattro versi di una poesia che Gabriele D'Annunzio dedic\u00f2 alla Cattedrale. Ai lati della porta di bronzo vi sono preghiere a San Matteo in caratteri armeni e greci, e solo recentemente decifrate.\nAl centro dell'atrio esisteva una fontana monolitica in granito egiziano che piacque a Re Ferdinando IV di Borbone e nel 1820 fu portata a Napoli nella Villa Reale, attualmente villa comunale, dov'\u00e8 tuttora, soprannominata popolarmente \"la fontana delle Paparelle\". La fontana attuale \u00e8 un vecchio fonte battesimale.\nTra il campanile e la facciata, nel '700 fu aggiunto un altro corpo di fabbrica usando materiale di spoglio romanico: \u00e8 il cosiddetto \"Auditorium di Santa Caterina\", comprendente, al pianterreno ed accessibile direttamente dalla strada, la \"Sala San Lazzaro\", nella quale nel periodo natalizio \u00e8 esposto un pregevole e moderno Presepe dipinto, opera del pittore locale Mario Carotenuto.\nNel quadriportico, infine, una lapide ricorda che qui fu una sede della Scuola medica salernitana, e che qui san Tommaso d'Aquino insegn\u00f2 teologia.\nSepolcri.\nNel portico sono presenti alcuni sepolcri ricavati da sarcofagi romani riutilizzati. Degni di nota sono il sepolcro Capograsso (detto \"sarcofago del ratto di Arianna\" per la decorazione), quello di Margherita di Durazzo, originariamente allocato nel convento di San Francesco, e quello del Duca Guglielmo o della \"Caccia al Cinghiale\", carico di leggenda (vedi Leggende). Altre tombe non identificate sono quelle di Alfano I, della principessa Sichelgaita (che alcuni per\u00f2 vorrebbero sepolta a Montecassino). Al disopra della porta di bronzo che immette alla basilica, incastonate nella parete e assai rovinate, sono le lapidi tombali dei donatori della stessa porta: Landolfo e Guisana.\nCampanile.\nAddossato al lato meridionale del quadriportico \u00e8 collocato il monumentale campanile \"arabo-normanno\", che si eleva per quasi 52 metri con una base di circa dieci metri per lato. Da una lapide murata sulla fronte meridionale si legge che committente fu \"Guglielmo da Ravenna\", arcivescovo di Salerno dal 1137 al 1152. \nL'epigrafe \u00e8 la seguente:\nIl campanile \u00e8 composto di quattro cubi e termina con un tiburio a cupola. La sua composizione risponde ad una precisa esigenza statica in quanto i primi due piani, indubbiamente pi\u00f9 pesanti, sono in travertino e costituiscono una solida base di sostegno. Gli altri due piani sono in blocchetti di laterizio, certamente pi\u00f9 leggeri. Tutti i piani sono alleggeriti da ampie bifore che scaricano i pesi lateralmente sugli angoli.\nLa torretta costituisce la parte pi\u00f9 interessante con la decorazione a dodici archi a tutto sesto intrecciati con alternanza regolare di diversi materiali policromi. Tale decorazione contribuisce ad un'ambientazione culturale propria dell'area \"salernitano-amalfitana\". La cupoletta \u00e8 demarcata da una fascia con stelle a sei punte.\nLe forme del campanile, inoltre, rimandano a precise simbologie bibliche. I piani sono tre, numero equivalente ai livelli dell'universo secondo le Sacre Scritture; inoltre, la forma cubica vuol ricordare la loro fisicit\u00e0. La torretta, invece, ha una forma circolare che nella bibbia equivale all'elemento ultraterreno; la parete esterna \u00e8 percorsa da dodici colonnine (quanti sono gli apostoli) che reggono la fascia stellata a sei punte (stella ebraica) che \u00e8 la raffigurazione del paradiso. In cima a tutto vi \u00e8 la cupola, la cui perfetta forma sferica rappresenta Dio. \nAll'interno del campanile, dopo il terremoto del 1980 che ha indebolito la struttura, \u00e8 stata colata una grande struttura in cemento armato che parte dal fondo del campanile fino ad arrivare al terzo piano, dove sono alloggiate le due campane pi\u00f9 grandi e pi\u00f9 pesanti, che assorbe le vibrazioni causate dal loro movimento a distesa; in questo modo il campanile \u00e8 isolato dalle oscillazioni. \nCampane.\nSulla maestosa torre sono presenti otto campane di diverse epoche e dimensioni, che vanno dal periodo della costruzione del campanile all'800. \nPrima del restauro che ha riportato la cattedrale ed il campanile all'originale splendore romanico negli anni '50, durante il periodo barocco, vi erano sulla cima della cupola 2 campane delle ore.\n\"Programmazione delle campane\"\nFeriale: distesa di V, VI e VIII; pre-festivo: distesa di III, IV, V, VII e VIII; festivo: distesa di II, III, IV, V, VII, VIII; solenne: distesa di I, II, III, IV, V, VI; 21 settembre, Natale, Pasqua, 6 maggio, 25 maggio, 13 luglio: distesa di tutte le campane; angelus h8 e h20: rintocchi 3-3-4 sulla I; angelus h12: rintocchi 3-4-5-1 sulla I e distesa della III; angelus solenne: distesa di I e II; cenno messa: distesa della IV; vespro: distesa di IV e V; vespro solenne: distesa della I; rosario: distesa di VII e VIII.\nInterno.\nNavate ed amboni.\nLa chiesa \u00e8 un edificio massiccio, a tre navate (ma probabilmente in origine erano cinque) di cui quella centrale \u00e8 sormontata da una volta a botte ad incannucciata, mentre il transetto presenta delle capriate in legno (rifatte negli anni cinquanta). \nSebbene all'interno domini uno stile seicentesco, sono state rinvenute tracce dei trascorsi medioevali e in una delle navate laterali \u00e8 possibile ammirare affreschi di scuola giottesca che emergono dalla pi\u00f9 recente muratura.\nNella parte terminale della navata si inserisce un coro ligneo delimitato da due amboni sorretti da colonnine tipicamente bizantine decorate con un intarsio di pietre policrome. Essi sono, rispettivamente, del 1180 (ambone Guarna) e del 1195 (ambone D'Ajello).\nSulla sinistra \u00e8 collocato l'ambone, finemente decorato con mosaici e sculture, donato da Romualdo Guarna, Arcivescovo a Salerno dal 1163 al 1180, come \u00e8 riportato sull'iscrizione che corre lungo il parapetto.\nIl pulpito \u00e8 retto da quattro colonne, tre delle quali sormontate da capitelli figurati, mentre la quarta presenta il capitello a motivi vegetali. Al di sopra i pannelli degli archi presentano i simboli degli Evangelisti. Al di sotto della base del lettorino \u00e8 rappresentata la testa di Abisso. Al particolare pregio delle sculture si affianca la preziosit\u00e0 della decorazione musiva fondata sul ripetersi e sul complicarsi del modulo di ispirazione bizantina del disco inscritto in una fascia a motivi geometrici sempre diversi.\nCome la scultura, anche la decorazione musiva appare in piena sintonia con quanto era stato espresso nei grandi cantieri palermitani.\nSulla destra vi \u00e8 l'ambone detto D'Aiello perch\u00e9 la sua donazione \u00e8 attribuita alla famiglia dell'arcivescovo Niccol\u00f2 D'Aiello. Se l'attribuzione \u00e8 incerta, evidente appare l'affinit\u00e0 stilistica con l'ambone Guarna, con il muro di recinzione e con il cero pasquale, il che fa ipotizzare una contemporaneit\u00e0 di esecuzione nella seconda met\u00e0 del XII secolo.\nL'ambone \u00e8 a pianta rettangolare su dodici colonne a fusto liscio con capitelli in cui si ripetono pi\u00f9 motivi ornamentali. Sui pannelli a mosaico si ritrova il motivo del disco inserito in una cornice a spirale.\nI capitelli del colonnato, soprattutto quelli con figure di uccelli, protomi e cornucopie, sono in stretto collegamento con quelli di analogo soggetto, ma di fattura meno raffinata, del chiostro di Monreale.\nAccanto all'ambone maggiore, c'\u00e8 la colonna del cero pasquale, presso la quale sorgeva l'antica iconostasi, demolita nell'800 e sulla quale probabilmente erano posti i celebri Avori Salernitani. I pavimenti del coro, del presbiterio e del transetto sono anch'essi realizzati con motivi di tessere policrome; furono anch'essi eseguiti su ordine dell'arcivescovo Guglielmo da Ravenna, nella prima met\u00e0 del XII secolo. In fondo troneggia l'altare decorato con paliotti d'argento e, al centro dell'abside, \u00e8 sita la cattedra vescovile che si dice sia appartenuta al vescovo Alfano.\nMonumenti funebri.\nTra le altre tombe, quella di Ruggero Borsa, figlio di Roberto il Guiscardo, e la tomba della regina Margherita di Durazzo, nella navata di sinistra; quest'ultima, opera dello scultore Antonio Baboccio da Piperno, \u00e8 doppiamente particolare sia perch\u00e9 ha tracce ben conservate della colorazione originaria, sia per la sua forma a letto baldacchino (giacch\u00e9 originariamente era posta al centro di una cappella del soppresso convento di Sant'Antonio, e vi si poteva girare intorno). Nei pressi dell'altare del Santissimo \u00e8 collocata la tomba dell'arcivescovo mons. Nicola Monterisi.\nAbsidi.\nDei mosaici, tutti rifatti nel 1954 (anno millenario della traslazione delle reliquie di san Matteo), degni di nota poich\u00e9 originali sono quelli della navata destra nonch\u00e9 quello della controfacciata, raffigurante San Matteo benedicente col Vangelo.\nLa decorazione originale dell'abside, andata in progressiva rovina nei secoli, di cui restano pochi frammenti sull\"'arco trionfale\" (un'aquila, simbolo di San Giovanni Evangelista; un angelo, simbolo di San Matteo e fasci di fiori), fu rivestita di nuovi mosaici dai mosaicisti della scuola di Ravenna, appunto, tra il 1954 e il 1956.\nL'abside maggiore presenta in alto, fra un'aureola di luce, la Vergine Immacolata; ai lati San Gregorio VII e l'Arcivescovo Alfano I; ai piedi il Duca Roberto il Guiscardo in atto di offrire la Cattedrale e la moglie Sichelgaita in atteggiamento di preghiera. In secondo piano tutti i papi della Riforma Cattolica che Salerno ebbe ad ospitare: Clemente II, Leone IX, Vittore III, Alessandro II, Urbano II, Pasquale II, Callisto III, Alessandro III.\nUn'iscrizione dell'Arcivescovo \"Demetrio Moscato\", messa sull'orlo dei bellissimi e preziosi marmi che delimitano il mosaico della parte inferiore, raccomanda San Matteo di difendere sempre Salerno, perch\u00e9 il popolo salernitano con il suo benamato Vescovo hanno rinnovato verso di lui l'amore di sempre, nel primo millenario della traslazione del suo Beato Corpo in Salerno.\nAlla base del catino absidale rivestito di marmi, sono i resti della cattedra di Gregorio VII, ritrovata durante i restauri del 1932.\nL'abside della navata destra fu detta \"Cappella dei Crociati\", perch\u00e9 durante la visita di Papa Urbano II, fu istituita una confraternita che si proponeva di raccogliere soldati e fondi per la liberazione del Santo Sepolcro. Fu fatta costruire e rivestire di mosaici (1258), dal grande salernitano Giovanni da Procida.\nIl mosaico al centro della cappella rappresenta San Matteo in trono; al di sopra San Michele Arcangelo, ai lati San Lorenzo, Giacomo, Fortunato e Giovanni. Ai piedi di San Matteo si vede, in piccolissime proporzioni, la figura di Giovanni da Procida.\nSotto l'altare \u00e8 presente l'urna del papa Gregorio VII che mor\u00ec in esilio a Salerno a causa della lotta per le investiture. La preziosa teca, che ha subito recentemente un restauro (da anni Gregorio VII \u00e8 stato \"trasferito\" in un sarcofago romano, per ordine di monsignor Carucci che defin\u00ec \"pupazzo\" ci\u00f2 che era in mostra nella teca in cristallo e argento), fu realizzata nel 1954 su commissione dell'armatore salernitano Antonio D'Amico che ne fece dono alla cattedrale. Sullo scrigno d'argento sono riportate in latino le ultime parole del pontefice: \u00abAmai la giustizia ed odiai l'iniquit\u00e0 perci\u00f2 muoio in esilio\u00bb.\nAlle pareti della cappella ci sono due affreschi datati 1722, probabilmente commissionati dall'arcivescovo Poerio che raffigurano: quello a destra l'ingresso di Gregorio VII in Salerno, l'altro a sinistra, Gregorio VII che consegna le insegne cardinalizie ai canonici di Salerno.\nOrgano a canne.\nTestimonianze della presenza di un organo a canne nella cattedrale di Salerno si hanno gi\u00e0 negli anni 1483-1485, quando l'allora vescovo Giovanni d'Aragona, figlio del re di Napoli, fece costruire uno strumento di modeste dimensioni. Ancora prima stampe medievali sembrano rivelare la presenza di un piccolo organo in navata centrale. Prima dell'attuale organo, fatto costruire dall'Arcivescovo Demetrio Moscato, lo strumento principale della cattedrale era uno strumento dell'organaro Giuseppe Costamagna, sito in corrispondenza del coro ligneo, nella navata centrale. Negli anni '50 lo strumento \u00e8 stato affiancato al nuovo organo Tamburini ed \u00e8 stato spostato in corrispondenza della parete sinistra del transetto, dove si trova ancora oggi l'altare del Santissimo Sacramento. \nIl grande organo a canne della Cattedrale di Salerno \u00e8 stato costruito da Giovanni Tamburini nel 1954 ed \u00e8 uno strumento sinfonico-eclettico di scuola ceciliana. Esso \u00e8 suddiviso in quattro corpi pensili, non poggianti su cantorie: due contrapposti ai lati del coro (al termine della navata centrale), due pi\u00f9 grandi a ridosso di ciascuna delle due pareti fondali del transetto. L'organo, a trasmissione elettrica, ha 47 registri e viene suonato per mezzo di una consolle mobile indipendente situata a pavimento nel transetto, dotata di tre tastiere di 61 note ciascuna (\"Do\"-\"Do\") e una pedaliera concavo-radiale di 32 note (\"Do\"-\"Sol\").\nLa cappella del tesoro.\nDalla sagrestia si accede alla cappella del tesoro, con un notevole soffitto affrescato e raffigurante il cosiddetto \"Paradiso salernitano\" (a causa della presenza, in primo piano, dei Santi legati alla citt\u00e0: Matteo, Fortunato, Gaio, Ante, Bonosio, Grammazio...) opera del pittore Filippo Pennino. Nella cappella vengono conservate, tra gli altri cimeli, le statue in argento del santo patrono, di papa Gregorio VII, dei Santissimi Martiri Salernitani e la statua in legno massiccio di San Giuseppe, oltre a numerosi ostensori e reliquiari (tra cui spicca quello del Braccio di San Matteo). \nOgni 21 settembre le statue vengono portate in una processione che si conclude con la caratteristica \"corsa\" salendo lo scalone principale della Cattedrale.\nSempre dalla sagrestia si ha accesso al complesso dell'ex seminario che attualmente ospita il Museo diocesano; in esso sono conservati numerosi reperti tra cui sculture, pale d'altare e frammenti decorativi provenienti dalla Cattedrale. Inoltre nel museo sono esposti gli Avori Salernitani: tessere decorate su avorio e raffiguranti scene del Vecchio e del Nuovo Testamento, che una volta decoravano l'antico altare della Cattedrale.\nLa cripta.\nDi grande valore artistico \u00e8 la cripta che custodisce le spoglie mortali di San Matteo. La leggenda della traslazione vuole che le reliquie siano state portate a Salerno da Gisulfo I nel X secolo ed in seguito nel 1081, quando fu costruita la nuova cattedrale dedicata all'evangelista, furono deposte nella cripta destinata a custodirle.\nAgli inizi del XVII secolo la cripta fu restaurata in stile barocco su progetto dell'architetto Domenico Fontana e del figlio Giulio. La cripta ospita anche i resti dei Santissimi Martiri Salernitani Fortunato, Gaio, Ante e Felice, e le reliquie dei Santi Confessori. Sulla tomba di san Matteo, seminterrata, troneggia una statua bronzea e bifronte del medesimo, opera del 1605 dello scultore Michelangelo Naccherino.\nTutti gli affreschi del soffitto sono opera del pittore tardo-manierista Belisario Corenzio e raffigurano scene del Vangelo di Matteo, oltre ad alcuni episodi di storia salernitana (quali \"L'assedio della citt\u00e0 da parte dei francesi\"). I marmi che racchiudono le antiche colonne e le pareti sono della met\u00e0 del Settecento e sono opera del marmista napoletano Francesco Ragozzino; sulle pareti ci sono venti statue raffiguranti San Giovanni Battista e i primi santi vescovi di Salerno.\nProprio le reliquie di questi ultimi sono sepolti nella cappella a Nord che da loro prende il nome: le urne, in legno e cristallo, sono esposte in vetrine sulla parete, e su ognuna di esse \u00e8 inciso il nome del defunto. Quella di San Bonosio, primo vescovo di Salerno (vissuto all'epoca di Alarico I), \u00e8 la pi\u00f9 grande ed \u00e8 situata al centro, con tanto di iscrizione marmorea al di sotto; l'originaria sepoltura, costituita da una lastra marmorea datata 1081, \u00e8 ancora visibile al centro del pavimento della cappella, ed \u00e8 una preziosa fonte che conferma il sicuro completamento della cripta per quella data.\nNella zona Est \u00e8 visibile la \"Cappella dei Santi Martiri Salernitani\" che ospita le loro spoglie. Essi si chiamavano Fortunato, Caio, Ante (o Andes) e Felice, e subirono il martirio all'epoca delle persecuzioni di Diocleziano (303-310); i primi tre furono decapitati presso il Tempio di Priapo che era situato presso la foce dell'Irno; Felice fu invece decollato nella localit\u00e0 \"Felline\", dove oggi c'\u00e8 una chiesa a lui dedicata. Le ossa sono collocate in due urne poste sotto una grata in ottone al centro del pavimento, mentre le fasi del loro processo, martirio e sepoltura definitiva sono mirabilmente affrescate sul soffitto. Accanto alla grata vi \u00e8 un tronco di colonna sulla quale sarebbero stati decapitati (vedi la sezione Leggende).\nLe altre due cappelle ad Est, ai lati di quella dei Martiri, non sono meno suggestive: la prima custodisce le spoglie delle sante sorelle di San Prisco (vescovo di Nocera) che, ritrovate da Alfano I nel Medioevo, vennero risistemate in loco negli anni sessanta; una splendida tela istoriata e raffigurante la Madonna \u00e8 stata trafugata pochi anni or sono dall'altare.\nLa seconda cappella ospita la sagrestia della cripta.\nLa tomba di San Matteo \u00e8 al centro della cripta, e rappresenta il \"Sancta Sanctorum\". Si trova esattamente sotto l'altare maggiore della soprastante Cattedrale, \u00e8 seminterrata, ed \u00e8 costituita da un ampio baldacchino marmoreo recante gli stemmi dei Borbone, sul quale troneggia una statua bronzea e bifronte dell'Evangelista nell'atto di scrivere, opera del 1605 dello scultore Michelangelo Naccherino. Immediatamente sotto di essa, in una celletta, \u00e8 racchiusa la scatola in cui si raccoglieva la \"Manna di San Matteo\". Ai lati dell'altare, vi sono otto candelabri dorati che furono donati all'inizio dell'Ottocento dalla Scuola medica salernitana.\nLa tomba vera e propria \u00e8 raggiungibile mediante una scala aperta solo nel dopoguerra, e visibile da una finestrella circolare: ha un assetto molto semplice, rappresentato da una lastra marmorea con frammenti decorativi bizantini, sotto la quale sono conservate le due urne con i resti. Su una colonnina rivestita in rame, visibile sul fondo della lastra, si raccoglieva la \"Manna di San Matteo\"."}
{"id": "229297", "revid": "1983214", "url": "https://it.wikipedia.org/wiki?curid=229297", "title": "Boris Godunov", "text": "Il nome Boris Godunov pu\u00f2 riferirsi a:"}
{"id": "229300", "revid": "2077074", "url": "https://it.wikipedia.org/wiki?curid=229300", "title": "Felice Lattuada", "text": "Biografia.\nDiplomato al conservatorio di Milano, per un certo periodo esercit\u00f2 la professione di insegnante nelle scuole elementari. Lasci\u00f2 la cattedra per dedicarsi totalmente alla composizione di musica sinfonica, di opere e di operette, dirigendo inoltre l'orchestra del Teatro Dal Verme e del Teatro alla Scala. \nPer il cinema lavor\u00f2 come compositore di colonne sonore tra il 1931 e il 1953, inizialmente per tre film diretti da Mario Camerini (\"Figaro e la sua gran giornata\", 1931), Guido Brignone (\"Palio\" 1932) e Ferdinando Maria Poggioli (\"Sissignora\", 1941). In seguito music\u00f2 diversi film diretti dal figlio Alberto: \"Giacomo l'idealista\" (1941) \"Il bandito\" (1946), \"Il delitto di Giovanni Episcopo\" (1947), \"Luci del variet\u00e0\" (1950), \"Il cappotto\" (1952) e \"La Lupa\" (1953).\nFelice Lattuada \u00e8 ricordato soprattutto per la sua produzione operistica: nel 1922 fu rappresentata a Milano \"La tempesta\", opera su libretto di Arturo Rossato da Shakespeare, nel 1928 il suo \"Don Giovanni\", anche questo su libretto di Rossato, vinse il primo premio di un concorso bandito dal Ministero dell'Istruzione e fu rappresentato al Teatro San Carlo di Napoli nel 1929. \n\"La tempesta\" fu rappresentata al Teatro alla Scala anche il 21 ottobre 1942 con Antenore Reali, Augusta Oltrabella, direttore Angelo Questa, ed una giovanissima Sabina Actis-Orelia nella parte di Ariel.\nNel 1929 venne rappresentata al Teatro alla Scala di Milano la sua opera pi\u00f9 celebre, \"Le preziose ridicole\", sempre su libretto di Rossato, tratto questa volta dall'omonima commedia di Moli\u00e8re; la prima esecuzione scaligera ebbe un cast illustre, comprendente cantanti quali Ebe Stignani, Mafalda Favero, Jan Kiepura, Aristide Baracchi e Salvatore Baccaloni, sotto la guida del direttore Gabriele Santini. \n\"Le preziose ridicole\" ebbero numerose riprese in teatri internazionali, a partire dal Teatro Metropolitan di New York, dove venne presentata nel 1930 con Lucrezia Bori, al Teatro Colon di Buenos Aires, ai teatri di Praga, Berlino, Bruxelles, fino all'Opera di Roma ed al San Carlo di Napoli. L'opera \u00e8 stata infine rappresentata nel 1991 al \"Teatro Rossini\" di Lugo di Romagna con la regia del figlio Alberto. Tra la sua produzione cameristica, si ricorda la \"Sonata per violino e pianoforte\" in mi minore (1919) dedicata ad Alberto Poltronieri.\nIl suo linguaggio musicale \u00e8 direttamente influenzato dal verismo e dalla cosiddetta \"giovane scuola\" (autori come Puccini, Giordano, Franchetti, eccetera), anche se per un suo certo \"settecentismo\", riscontrabile in particolare nell'opera \"Le preziose ridicole\", \u00e8 stato pi\u00f9 spesso accostato al veneziano Ermanno Wolf-Ferrari. Di certo \u00e8 che Lattuada, come molti operisti italiani del suo tempo, fu soprattutto influenzato dalla concezione drammaturgica del Falstaff di Giuseppe Verdi.\nOltre al celebre regista Alberto, ebbe anche una figlia, Bianca, che lavor\u00f2 anch'essa nel cinema principalmente come direttrice di produzione e come organizzatrice generale e responsabile del casting.\nFelice Lattuada oggi riposa nel mausoleo di famiglia nel cimitero di Morimondo."}
{"id": "229307", "revid": "6340", "url": "https://it.wikipedia.org/wiki?curid=229307", "title": "Cascate d'Islanda", "text": ""}
{"id": "229308", "revid": "6340", "url": "https://it.wikipedia.org/wiki?curid=229308", "title": "Laghi d'Islanda", "text": ""}
{"id": "229309", "revid": "6340", "url": "https://it.wikipedia.org/wiki?curid=229309", "title": "Vulcani d'Islanda", "text": ""}
{"id": "229310", "revid": "6340", "url": "https://it.wikipedia.org/wiki?curid=229310", "title": "Ghiacciai d'Islanda", "text": ""}
{"id": "229315", "revid": "339392", "url": "https://it.wikipedia.org/wiki?curid=229315", "title": "Camilla Parker Bowles", "text": ""}
{"id": "229320", "revid": "339392", "url": "https://it.wikipedia.org/wiki?curid=229320", "title": "Principe Carlo del Galles", "text": ""}
{"id": "229326", "revid": "775372", "url": "https://it.wikipedia.org/wiki?curid=229326", "title": "Risoluzione 242 del Consiglio di sicurezza delle Nazioni Unite", "text": "La risoluzione 242 fu votata il 22 novembre 1967 dal Consiglio di sicurezza dell'ONU dopo la guerra dei sei giorni; \u00e8 stata emanata sulla scorta del VI capitolo della Carta delle Nazioni Unite, relativo alla risoluzione pacifica di dispute, e come tale ha natura di raccomandazione ma non \u00e8 vincolante.\nDescrizione.\nLa risoluzione ribadiva nel preambolo uno dei principi chiave del diritto internazionale moderno: l'impossibilit\u00e0 dell'acquisizione territoriale in conseguenza dell'uso della forza. Ma soprattutto stabiliva due condizioni necessarie per il raggiungimento di una pace \"giusta e duratura\" nella regione del Vicino Oriente: un ritiro militare israeliano ed il reciproco riconoscimento tra gli stati. Questa dottrina viene spesso riassunta nelle formule \"pace in cambio di territori\" o \"territori in cambio di pace\" - a seconda delle prospettive.\nL'Organizzazione per la liberazione della Palestina giudic\u00f2 negativamente la risoluzione, in quanto essa non affrontava la questione del diritto all'autodeterminazione del popolo palestinese. Invero, la risoluzione 242 non contiene alcun accenno esplicito alla questione palestinese perch\u00e9 la vera \"questione palestinese\" \u00e8 sorta successivamente, mentre fa esplicito riferimento alla questione dei rifugiati.\nI principi enunciati dalla risoluzione 242 verranno poi riaffermati nella risoluzione 338 votata in seguito alla guerra del Kippur, ed hanno costituito il principale riferimento internazionale per il processo di pace israelo-palestinese, dagli anni 80 sino ai colloqui di Taba.\nLe versioni inglese e francese della risoluzione sembrano presentare una cruciale incongruenza laddove si fa riferimento al ritiro israeliano; a differenza dell'inglese \"withdrawal [...] from territories\", che alla lettera sembrerebbe non prescrittiva sui termini esatti del ritiro, il francese \"retrait [...] des territoires\" sembrerebbe piuttosto implicare il ritiro integrale.\nLa questione \u00e8 molto dibattuta; la risoluzione procedeva da una bozza inglese; in una successiva intervista, l'allora rappresentante inglese ha dichiarato:\nDi simile avviso \u00e8 sembrato l'allora presidente statunitense:\nPer contro, all'atto dell'approvazione della bozza inglese, molti dei rappresentanti che si espressero a favore dichiararono esplicitamente in sede di votazione che interpretavano il passaggio relativo al ritiro militare nel senso del ritiro integrale, cos\u00ec come previsto esplicitamente nella bozza concorrente presentata da alcuni paesi non allineati."}
{"id": "229327", "revid": "6923", "url": "https://it.wikipedia.org/wiki?curid=229327", "title": "Legge di Linus", "text": "L'aforisma \u00abDato un numero sufficiente di occhi, tutti i bug vengono a galla\u00bb (\u00ab\"given enough eyeballs, all bugs are shallow\"\u00bb), fu coniato da Eric Steven Raymond nel saggio \"La cattedrale e il bazaar\" e fu ispirato dal successo dell'informatico finlandese Linus Torvalds nella realizzazione del kernel Linux. Per questo motivo l'aforisma \u00e8 conosciuto come la legge di Linus.\nSignificato.\nLo sviluppo del kernel Linux ha seguito un modello a \"bazaar\", come definito dallo stesso Raymond nel suddetto saggio. Questo modello privilegia una forte collaborazione tra i programmatori, rendendo il codice sorgente aperto e visionabile da chiunque ed \u00e8 tipico del software open source e del software libero.\nEssendo il codice sorgente visionabile da chiunque, i bug sono facilmente scovati e risolti: da questo importante punto, il significato dell'aforisma.\nNel saggio di Raymond il modello a bazaar viene contrapposto al modello a \"cattedrale\", nel quale il codice sorgente rimane chiuso e quindi visionabile e modificabile solo da pochi programmatori. Questo modello porta spesso a ci\u00f2 che in inglese viene definito Security through obscurity, cio\u00e8 ottenere la sicurezza del software tramite il segreto delle falle (bug) scoperte. Questo genere di modello di sviluppo \u00e8 solitamente utilizzato per il software proprietario.\nDiffusione.\nIl concetto espresso dall'aforisma \u00e8 tanto universale che viene spesso utilizzato anche al di fuori del contesto puramente informatico.\nWikipedia.\nUn esempio \u00e8 quello di Wikipedia, che segue un modello a bazaar. Proprio a proposito di questo punto, Larry Sanger, riferendosi a questo aforisma, in passato afferm\u00f2: \"Dati sufficienti occhi, tutti gli errori sono superficiali\".\nL'etica hacker.\nSpesso con \"legge di Linus\" ci si riferisce anche alla definizione etico-filosofica dell'agire hacker data dallo stesso Torvalds.\nL'agire hacker.\nSecondo questa definizione, l'agire che spinge gli esseri umani pu\u00f2 essere diviso in tre fasi: l'avanzamento da una fase alla successiva determina il processo evolutivo.\nLe tre fasi sono la sopravvivenza, la vita sociale e l'intrattenimento.\nLa sopravvivenza.\nLa sopravvivenza si pone alla base dell'esistenza, dato che ogni essere innanzitutto cerca di sopravvivere. Essa quindi \u00e8 un fattore motivazionale ma, in un sistema economico-sociale sviluppato, non \u00e8 pi\u00f9 una preoccupazione quotidiana.\nLa vita sociale.\nLa vita sociale \u00e8 una spinta motivazionale molto forte. L'individuo inserito in una societ\u00e0 deve sempre rapportare le proprie azioni a quest'ultima, tenendo in certi casi in maggior considerazione i legami sociali piuttosto che la vita stessa: si pensi al concetto di morire per la propria famiglia/per amore/per la religione/per il proprio paese.\nL'intrattenimento.\nL'intrattenimento \u00e8 l'ultima di queste fasi. Non deve essere inteso come giocare ai videogame o guardare la tv, ma come qualcosa di intrinsecamente interessante e stimolante, una cieca passione che sta alla base delle nostre azioni.\nIl denaro.\nEsiste poi il denaro come motivazione, che \u00e8 certamente utile come mezzo di scambio per le cose che ci interessano davvero, ma che di certo non potr\u00e0 mai comprare n\u00e9 legami sociali n\u00e9 intrattenimento.\nConclusione.\nGli hacker quindi vanno al di l\u00e0 dell'utilizzo del computer per sopravvivere. Il computer diventa un mezzo per i propri rapporti sociali ma soprattutto \u00e8 intrattenimento.\nDa tutto questo deriva il progetto di Linux, il sistema operativo free e open source che deve il proprio sviluppo alla passione per lo sviluppo in s\u00e9 e non per fini puramente commerciali."}
{"id": "229332", "revid": "726373", "url": "https://it.wikipedia.org/wiki?curid=229332", "title": "Navarone", "text": "Navarone \u00e8 un videogame firmato Namco del 1980 in cui il giocatore, comandando una nave deve centrare e distruggere il boss che si trova al centro del livello.\nIl nome fa riferimento al celebre film \"I cannoni di Navarone\".\nSchema del gioco.\nNel videogame, il giocatore alla guida di una nave deve colpire il boss al centro della scena rappresentato da un teschio bendato, evitando nello stesso tempo i colpi di cannone sparati dai carrarmati che si trovano sull'isola. Il compito \u00e8 apparentemente facile, ma risulta parecchio ostico specie nei livelli pi\u00f9 avanzati: il boss \u00e8 infatti circondato da un muro impenetrabile. L'unica via per colpirlo \u00e8 quella di spazzare via il campo da eventuali intralci (i puntini bianchi) aiutandosi con i barili di esplosivo (i cerchiolini bianchi), e andare a caccia dell'apertura che si apre soltanto su un lato che, come \u00e8 ovvio pensare, tende a \"scappare\" nella direzione opposta alla vostra."}
{"id": "229334", "revid": "31789", "url": "https://it.wikipedia.org/wiki?curid=229334", "title": "\u0413", "text": "La \u0413, minuscolo \u0433, chiamata ge o he o anche ghe, \u00e8 una lettera dell'alfabeto cirillico. Viene pronunciata in modo diverso a seconda della lingua presa in considerazione.\nDeriva direttamente dalla lettera greca gamma (\u0393, \u03b3). In stampatello standard, la Ghe ha esattamente la stessa forma della gamma, con la minuscola semplicemente di dimensioni ridotte (\u0413, \u0433). In corsivo standard invece, la Ghe minuscola appare come una s allo specchio (\"\u0433\"), mentre in corsivo serbo come una \"i\" con una lineetta sopra (\"\u012b\" ).\nIn russo, serbo, bulgaro e macedone la lettera \u0413 rappresenta una consonante occlusiva velare sonora, esattamente come la G dura italiana, ma quando si trova in fine di parola si desonorizza e viene pronunciata .\nIn ucraino e bielorusso viene invece chiamata he e rappresenta una fricativa glottale sonora, controparte sonora del suono inglese di H, mentre l'occlusiva velare sonora \u00e8 la controparte sonora di K.\nIn ucraino l'occlusiva velare sonora si presenta raramente, e quando c'\u00e8 viene rappresentata con la lettera \u0490. In bielorusso era probabilmente molto frequente in passato (per riuscire a rendere parole prese in prestito dal polacco e dal russo) ma durante il XX secolo ha perso significativamente importanza ed uso e la reintroduzione di \u0490 \u00e8 solo una proposta di alcuni linguisti, non supportata ufficialmente.\nPosizione nei codici.\nI corrispondenti codici HTML sono: codice_1 o codice_2 per il maiuscolo e codice_3 o codice_4 per il minuscolo."}
{"id": "229336", "revid": "1873017", "url": "https://it.wikipedia.org/wiki?curid=229336", "title": "Kihon", "text": "Il kihon, nel karate, \u00e8 l'insieme delle tecniche fondamentali.\nIn italiano potremmo tradurlo con le parole \"basilare\" o \"rudimenti\". La parola kihon \u00e8 composta da due sezioni: Ki (fondamenta o radici) e Hon (base). Visualizzando gli ideogrammi delle due sezioni si nota che Ki \u00e8 formato da due parti, una che simboleggia la terra e l'altra rappresenta l'inizio; Hon, invece, mostra un albero le cui radici sono rivolte verso il basso. La parola Kihon ha dunque il significato della necessit\u00e0 di porre delle solide fondamenta, delle profonde radici per poter costruire qualche cosa di duraturo.\nNella cultura giapponese viene data molta importanza alla preparazione prima di mettere mano a qualunque progetto ed \u00e8 importante essere padroni delle basi di qualunque disciplina, prima di progredire in essa.\nCome in qualsiasi altra disciplina, anche nel karate, senza una perfetta padronanza degli esercizi di base, non \u00e8 possibile progredire e raggiungere notevoli livelli di pratica. \nLe basi del karate, i primi esercizi insegnati all'allievo, portano a imparare il corretto uso del proprio corpo, sia esso in movimento o statico.\nIl Kihon, quindi, \u00e8 la forma di allenamento base, di parata o di attacco, su cui si basa il Karate. \nNella pratica del kihon si impara a migliorare la propria resistenza e a ottenere una maggiore rapidit\u00e0 nell'esecuzione; aiuta anche a rafforzare lo spirito combattivo e l'allievo apprende come gestire le \"armi\" del nostro corpo.\nUn elemento importante del karate \u00e8 il kime.\nIl kime, nella pratica del Karate, pu\u00f2 essere definito come \"focalizzazione della massima potenza esplosiva del colpo\" in un punto stabilito.\nLo studio e la corretta comprensione di ogni singola tecnica, da parte dell'allievo, dovranno trovare quindi il loro naturale coronamento nello sviluppo del kime, conferendo ad ogni attacco e ad ogni parata la massima incisivit\u00e0, potenza e pulizia.\nNessun praticante di Karate, dunque, pu\u00f2 aspirare a progredire verso i gradi superiori della disciplina se non \u00e8 in grado di applicare un buon kime durante l'esecuzione delle tecniche. Lo stesso principio si applica, a maggior ragione, nelle manifestazioni agonistiche, nelle quali il kime \u00e8 uno degli elementi fondamentali di valutazione dell'atleta."}
{"id": "229338", "revid": "899609", "url": "https://it.wikipedia.org/wiki?curid=229338", "title": "Tribute band", "text": "Una tribute band (dall'inglese \"tribute\", \"tributo\", \"omaggio\") \u00e8 un gruppo musicale creato con l'intento esplicito di riproporre (di solito dal vivo) brani di un complesso o di un artista famoso del passato (o anche del presente in alcuni casi), talvolta arrivando al punto di imitare tale artista nell'aspetto, nell'equipaggiamento, e cos\u00ec via.\nCaratteristiche.\nLe \"tribute band\" ripropongono sia brani di artisti del passato, che brani di artisti del presente e molto spesso ancora in attivit\u00e0.\nL'attivit\u00e0 delle \"tribute band\" ha talvolta risvolti curiosi e non limitati soltanto alla musica ma estendibili ad altri campi del mondo dello \"showbiz\", come ad esempio il cinema. \u00c8 il caso di Tim Owens, cantante di una \"tribute band\" del gruppo britannico dei Judas Priest, ingaggiato nel 1996 \u2013 come cantante\u00a0\u2013 dai \"veri\" Judas Priest. Questa storia ha ispirato la trama del film \"Rock Star\".\nVarianti.\nIl caso pi\u00f9 semplice e pi\u00f9 diffuso di \"tribute band\" \u00e8 quello di un gruppo che si esibisce esclusivamente in \"cover\" di brani dell'artista di riferimento. Una \"tribute band\" deve imitare altri aspetti visivi o sonori del gruppo originale.\nIl caso estremo di \"tribute band\" \u00e8 rappresentato da quei gruppi che si ripropongono esplicitamente di fornire al pubblico un'esperienza visiva e sonora idealmente \"indistinguibile\" da quella vissuta dal pubblico dei concerti originali, di cui si cerca quindi di riprodurre ogni dettaglio (scenografie, costumi, attrezzature e strumenti). In questo caso, un concerto di una \"tribute band\" potrebbe essere filologicamente accurato al punto di poter essere descritto come una imitazione di \"un concerto di un particolare tour\" del gruppo originale. Un esempio in questo senso sono i nomi scelti dalle \"tribute band\", al di l\u00e0 della fedelt\u00e0 al genere di musica praticato rispetto all'originale, sono solitamente varianti o giochi di parole basati sul nome del gruppo originale, oppure dei loro album o di loro canzoni, di solito quelli pi\u00f9 celebri.\nCover band.\nA differenza delle \"tribute band\", le \"cover band\" sono gruppi specializzati in cover di brani scelti dal repertorio di molti artisti differenti, senza normalmente omaggiare un musicista particolare."}
{"id": "229341", "revid": "484362", "url": "https://it.wikipedia.org/wiki?curid=229341", "title": "Plusvalore", "text": "Nell'economia marxiana, il plusvalore () \u00e8 uguale al valore creato durante la giornata lavorativa dai lavoratori che \u00e8 in eccesso rispetto al valore della loro forza-lavoro. Viene inteso anche come profitto.\nIl concetto ebbe origine nel socialismo ricardiano, con il termine \"plusvalore\" coniato da William Thompson nel 1824; tuttavia, non era coerentemente distinto dai concetti correlati di pluslavoro e plusprodotto. La teoria \u00e8 stata successivamente sviluppata e resa popolare da Karl Marx. La formulazione marxiana \u00e8 il senso standard e la base primaria per gli ulteriori sviluppi, sebbene sia contestato quanto del concetto di Marx sia originale e distinto dal concetto ricardiano.\nOrigini.\nXVIII secolo.\nFisiocratici.\nIl padre della fisiocrazia, l'economista francese Fran\u00e7ois Quesnay, poneva l'agricoltura alla base dell'economia nel \"Tableau \u00e9conomique\" (\"Tavola economica\") del 1759, sostenendo che nel processo agricolo si creava un valore aggiunto noto come \"prodotto netto\" () dato dalla differenza tra la ricchezza totale prodotta dal contadino e la porzione della stessa consumata per la propria sussistenza. Ritenendo l'agricoltura come l'unico settore realmente produttivo, \u00e8 la sola in grado di produrre un sovrappi\u00f9 sotto forma di rendita o profitto.\nIn \"R\u00e9flexions sur la formation et la distribution des richesses\" (\"Riflessioni sulla formazione e distribuzione delle ricchezze\") Anne Robert Jacques Turgot afferm\u00f2 che, quando appena il lavoro dell'agricoltore produceva in misura superiore ai suoi bisogni grazie a un \"puro dono\" della natura, egli poteva usare l'eccesso per comprare i frutti del lavoro di altri membri della societ\u00e0. L'agricoltore riceveva quindi una ricchezza indipendente da quella necessaria per vivere e che poteva mettere in circolo. Secondo Turgot, con l'introduzione della propriet\u00e0 privata della terra, nacque la figura del proprietario fondiario che port\u00f2 a una minor disponibilit\u00e0 di terreni liberi e lasci\u00f2 alle persone la sola possibilit\u00e0 di lavorare come contadini per i proprietari fondiari. Mentre il singolo coltivatore produceva il proprio salario e in pi\u00f9 il reddito che serviva a retribuire tutta la classe degli artigiani e degli altri stipendiati, il proprietario fondiario riceveva dal lavoro del coltivatore i suoi mezzi di sussistenza e la \"notevole eccedenza\" del raccolto per pagare i lavori degli altri stipendiati.\nAltri fisiocratici accennavano a un valore in eccesso prodotto dai lavoratori e sottratto dal \"datore di lavoro, il proprietario e tutti gli sfruttatori\".\nJames Steuart.\nNel 1767, l'economista scozzese James Steuart pubblic\u00f2 il saggio \"An Inquiry into the Principles of Political Economy\" (\"Un'inchiesta nei principi dell'economia politica\") dove introdusse il concetto di profitto positivo, ottenuto da un \"aumento del lavoro, dell'industria o dell'abilit\u00e0 e che ha l'effetto di gonfiare o aumentare il benessere pubblico\". Consider\u00f2 inoltre nel prezzo di una merce la presenza di un \"valore reale\", determinato dalla quantit\u00e0 di tempo e materiale necessario per produrre un bene e dal salario dell'operaio, e di un \"profitto mediante l'alienazione\", determinato al momento della vendita con una sopravvalutazione della merce secondo l'offerta.\nAdam Smith.\nNel capitolo VI del libro I de \"La ricchezza delle nazioni\" (1776), l'economista scozzese Adam Smith afferm\u00f2 che, non appena si accumula del capitale nelle mani di singole persone, qualcuno di loro lo impiega per dar lavoro a persone industriose, fornendole di materie prime e di mezzi di sussistenza, \"allo scopo di ritrarre un profitto dalla vendita del loro prodotto, ossia da ci\u00f2 che il loro lavoro aggiunge al valore delle materie prime\". Nello scambio tra il prodotto finito con del denaro, lavoro o con altri beni, oltre al necessario per pagare i costi di produzione e i salari, gli operai, qualcosa deve essere dato per i profitti dell'imprenditore che rischia il suo capitale per la fabbrica: di conseguenza, il valore aggiunto dagli operai ai materiale si divide nella parte necessaria per pagare il salario e in un'altra per i profitti dell'imprenditore.\nXIX secolo.\nIn \"Nouveaux principes d'\u00e9conomie politique\" (\"Nuovi principi dell'economia politica\") del 1819, l'economista svizzero Jean Charles L\u00e9onard Simonde de Sismondi afferm\u00f2 che, vendendo la propria merce, un imprenditore guadagnava un \"valore extra\" ottenuto dalla differenza tra il valore di scambio di una merce e il suo costo di produzione.\nI socialisti ricardiani, iniziarono a usare il termine \"plusvalore\" decenni dopo, in seguito alla sua coniazione da parte di William Thompson nel 1824.\nWilliam Godwin e Charles Hall sono anche accreditati come i primi sviluppatori del concetto. I primi autori usavano anche i termini \"lavoro in eccesso\" e \"prodotto in eccesso\" (nel linguaggio di Marx, pluslavoro e plusprodotto), che hanno significati distinti nell'economia marxiana: il pluslavoro produce un plusprodotto, che ha un plusvalore. Alcuni autori considerano il concetto di Marx come completamente mutuato da Thompson, in particolare Anton Menger:\nQuesta rivendicazione di priorit\u00e0 \u00e8 stata vigorosamente contestata in un articolo di Friedrich Engels, completato da Karl Kautsky e pubblicato in forma anonima nel 1887, in cui reagiva e criticava Menger in una recensione del suo \"The Right to the Whole Produce of Labour\" (\"Il diritto all'intero prodotto del lavoro\"), sostenendo che era in comune soltanto il termine \"plusvalore\".\nUna posizione intermedia riconosce il primo sviluppo ai socialisti ricardiani e altri economisti, ma attribuisce a Marx uno sviluppo sostanziale del concetto. John Spargo afferma:\nThomas Hodgskin (1787-1869), a cui ci si riferisce spesso come un ricardiano socialista o ricardiano di sinistra, considerava immorale per i lavoratori creare un prodotto in eccedenza di cui i capitalisti si sarebbero poi appropriati.\nJohann Karl Rodbertus svilupp\u00f2 una teoria del plusvalore negli anni trenta e quaranta del XIX secolo, in particolare in \"Zur Erkenntnis unserer staatswirthschaftlichen Zust\u00e4nde\" (\"Verso un apprezzamento della nostra situazione economica\") del 1842, e rivendicava la priorit\u00e0 su Marx, in particolare per aver \"mostrato praticamente allo stesso modo di Marx, solo pi\u00f9 brevemente e chiaramente, la fonte del plusvalore dei capitalisti\". Il dibattito, schierandosi dalla parte di Marx, \u00e8 dettagliato nella prefazione di Engels al secondo volume del Capitale.\nMarx elabor\u00f2 per la prima volta la sua dottrina del plusvalore nei manoscritti del 1857-1858 pubblicati in \"Per la critica dell'economia politica\" nel 1859, seguendo i precedenti sviluppi nei suoi scritti del 1840. Costitu\u00ec l'argomento del suo manoscritto del 1862-1863 \"Teorie del plusvalore\" (successivamente pubblicato come IV volume del Capitale) e comparve nel primo volume del Capitale del 1867. Marx critic\u00f2 i classici Adam Smith e David Ricardo per non aver sviluppato un concetto generale di plusvalore e sviluppando invece il plusvalore solo nelle sue varie forme.\nMarx si ispir\u00f2 ai socialisti ricardiani, ma la sua teoria del valore e del plusvalore \u00e8 differente: non considerava la produzione mercantile come il modo di produzione appropriato o naturale per l'essenza dell'uomo e non comprendeva il principio dello scambio di equivalenti come giustizia naturale. Marx volle spiegare come sia possibile lo sfruttamento sotto il capitalismo. Secondo Marx, il plusvalore non \u00e8 da intendersi come un fenomeno casuale, ma come un momento necessario dello sviluppo capitalistico.\nTeoria marxiana.\nSociet\u00e0 capitalista.\nL'obiettivo economico di tutte le societ\u00e0 pre-capitaliste era la produzione di valori d'uso. Nella misura in cui i produttori diretti (ad esempio gli agricoltori) producevano pi\u00f9 valori d'uso di quanti ne consumassero essi stessi, vi era un prodotto in eccedenza del quale se ne appropriavano le classi dirigenti generalmente tramite la coercizione (ad esempio come lavoro obbligatorio). Secondo la teoria marxiana, la produzione di plusvalore rappresenta una \"legge assoluta\" del modo di produzione capitalista e tale processo avviene secondo la legge del valore.\nIl modo di produzione capitalistico non si occupa principalmente dell'appropriazione dei valori d'uso, ma implica la generalizzazione della produzione di merci ed \u00e8 orientato al valore di scambio.\nSecondo Marx, una societ\u00e0 socialista o comunista \u00e8 caratterizzata, tra l'altro, dal fatto che non ha propriet\u00e0 privata dei mezzi di produzione, n\u00e9 merci, n\u00e9 denaro, n\u00e9 capitale. Nel primo volume del Capitale, Marx osserv\u00f2 che in una societ\u00e0 post-capitalista la giornata lavorativa sarebbe ridotta al solo lavoro necessario.\nFonte del plusvalore.\nForma di denaro e capitale.\nIl problema di spiegare la fonte del plusvalore \u00e8 cos\u00ec espresso da Friedrich Engels nell\"'Anti-D\u00fchring\":\nNel Capitale, Marx analizz\u00f2 i rapporti di mercato capitalisti secondo la formula generale del capitale formula_1 che descrive la metamorfosi del denaro in capitale. Il denaro viene usato dal capitalista per comprare una merce da trasformare e/o rivendere per ottenere una somma di denaro formula_2 maggiore di quella anticipata. formula_2 \u00e8 uguale al denaro formula_4 originariamente anticipato pi\u00f9 un incremento di denaro formula_5 che serve per aumentare il capitale (formula_6). Tale denaro in eccesso viene identificato da Marx come plusvalore, la cui origine risiede nel lavoro umano. Afferma infatti:\nNel dettaglio, Marx introdusse il plusvalore a partire dall'analisi del processo di formazione dei capitali: il capitalista anticipa un capitale totale formula_7, formato dal capitale costante formula_8 (equivalente al valore dei mezzi di produzione) e dal capitale variabile formula_9 (equivalente al valore della forza-lavoro), per ottenere un capitale realizzato formula_10 ottenuto dalla somma del capitale totale con il plusvalore formula_11. In formula:\nIl plusvalore rappresenta quindi il profitto del capitalista. In una lettera a Engels del 30 aprile 1868, Marx afferm\u00f2:\nLavoro non necessario (pluslavoro).\nIl presupposto per la produzione del plusvalore \u00e8 la trasformazione della forza lavoro in merce. Non possedendo i mezzi di produzione, i lavoratori sono costretti a vendere la loro forza lavoro al capitalista secondo il suo valore e in cambio di denaro, come se si trattasse di una merce. Il valore della forza lavoro \u00e8 rappresentato dal totale del tempo di lavoro socialmente necessario richiesto per la sua riproduzione, ovvero il lavoro e il tempo medio richiesto per creare una determinata merce. Il capitalista compra la forza lavoro perch\u00e9 essa \u00e8 in grado di generare altro valore.\nIn \"Salario, prezzo e profitto\", Marx ipotizza che la produzione della quantit\u00e0 media di oggetti necessari alla vita di un operaio richieda 6 ore di lavoro medio, incorporate in una quantit\u00e0 d'oro uguale a tre scellini. Se lavorasse 6 ore al giorno, ovvero per il tempo di lavoro necessario come definito da Marx, produrrebbe ogni giorno un valore sufficiente per comperare la quantit\u00e0 media degli oggetti di cui ha bisogno quotidianamente. Essendo per\u00f2 un lavoratore salariato che ha venduto la propria forza lavoro di tre scellini al capitalista, quest'ultimo ha la possibilit\u00e0 di farlo lavorare 12 ore per generare un valore superiore a quello creato in 6 ore e necessario all'operaio per produrre l'equivalente del proprio salario (ovvero del valore della sua forza-lavoro). Nell'esempio di Marx, la giornata lavorativa dell'operaio si divide quindi in 6 ore di lavoro necessario pi\u00f9 altre 6 ore di lavoro non necessario (definito da Marx, pluslavoro) aggiunte dal capitalista per ottenere un valore maggiore di quello pagato. Il pluslavoro genera un plusprodotto e quindi un plusvalore. Anticipando tre scellini per 6 ore di lavoro e aumentando l'orario di lavoro a 12 ore, il capitalista otterr\u00e0 un valore di sei scellini, di cui tre verranno impiegati per pagare il salario dell'operaio e tre per formare il plusvalore.\nTipologie.\nPlusvalore assoluto.\nNel Capitale, Marx definisce il valore generato dal lavoro non necessario come \"plusvalore assoluto\", ovvero il plusvalore\u00a0prodotto\u00a0mediante il prolun\u00adgamento della\u00a0giornata\u00a0lavorativa.\nIl lavoratore non pu\u00f2 acquisire direttamente questo plusvalore perch\u00e9 non ha diritto sui mezzi di produzione o sui suoi prodotti e la sua capacit\u00e0 di contrattare il salario \u00e8 limitata dalle leggi e dal mercato del lavoro salariato. Questa forma di sfruttamento era ben compresa dai socialisti pre-marxiani e dai seguaci di sinistra di Ricardo, come Proudhon, e dai primi sindacalisti, che cercavano di unire i lavoratori in sindacati capaci di contrattazione collettiva, al fine di ottenere una quota dei profitti e limitare la durata della giornata lavorativa.\nPlusvalore relativo.\nIl plusvalore relativo \u00e8 il plusvalore derivante\u00a0dall'accorciamento del tempo\u00a0di\u00a0lavoro\u00a0neces\u00adsario e dal corrispondente cambiamento nel\u00a0rapporto di grandezza delle due\u00a0parti\u00a0costitutive\u00a0della\u00a0giornata\u00a0lavorativa. Si ottiene principalmente:\nIl plusvalore relativo non viene creato in una singola impresa o sito di produzione. Nasce invece dalla relazione totale tra pi\u00f9 imprese e pi\u00f9 rami dell'industria quando il tempo di lavoro necessario alla produzione si riduce, determinando una variazione del valore della forza-lavoro. Ad esempio, quando la nuova tecnologia o le nuove pratiche commerciali aumentano la produttivit\u00e0 del lavoro gi\u00e0 impiegato da un capitalista, o quando le merci necessarie per la sussistenza dei lavoratori diminuiscono di valore, la quantit\u00e0 di tempo di lavoro socialmente necessario diminuisce, il valore della forza lavoro viene ridotto e un plusvalore relativo viene realizzato come profitto per il capitalista, aumentando il saggio generale del plusvalore nell'economia totale.\nPoich\u00e9 il plusvalore relativo \u00e8 direttamente proporzionale allo sviluppo della forza produttiva del lavoro, mentre il valore delle merci \u00e8 inversamente proporzionale allo sviluppo, e poich\u00e9 il medesimo e identico processo riduce maggiormente il prezzo delle merci e ne aumenta il plusvalore, il capitalista cerca costantemente di far calare il valore di scambio delle merci.\nSaggio del plusvalore.\nIl saggio del plusvalore rappresenta per Marx \"l'esatta espressione del grado di sfruttamento della forza lavoro da parte del capitale, o del lavoratore da parte del capitalista.\" Viene calcolato tramite il rapporto tra il plusvalore (formula_11) e il capitale variabile (formula_9).\nformula_16\nDalla formula, si ricava che la massa del plusvalore equivale al valore del capitale variabile moltiplicato per il saggio del plusvalore (formula_17).\nMarx afferma che, poich\u00e9 il valore del capitale variabile \u00e8 eguale al valore della forza-lavoro che determina la parte necessaria della giornata lavorativa e il plusva\u00adlore \u00e8 determinato a sua volta dalla parte eccedente della giornata lavorativa, il plusvalore sta al capitale variabile nello stesso rapporto in cui il pluslavoro sta al lavoro necessario.\nformula_18\nIl primo tentativo di misurare il saggio del plusvalore in unit\u00e0 monetarie \u00e8 stato effettuato da Marx stesso nel settimo capitolo del primo libro del Capitale, utilizzando i dati di fabbrica di una filanda. In manoscritti sia editi sia inediti, Marx esamina in dettaglio le variabili che influenzano il tasso e la massa del plusvalore.\nFin dai primi studi di economisti marxisti come Eugen Varga, Charles Bettelheim, Joseph Gillmann, Edward Wolff e Shane Mage, ci sono stati numerosi tentativi di misurare statisticamente l'andamento del plusvalore utilizzando i dati di contabilit\u00e0 nazionale.\nMarx riteneva che la tendenza storica a lungo termine sarebbe stata quella di livellare le differenze nei saggi di plusvalore tra imprese e settori economici, come spiega Marx nel terzo libro del Capitale:\nMassa totale del plusvalore.\nLa massa totale del plusvalore \u00e8 data dal\u00a0plusvalore\u00a0fornito\u00a0dalla\u00a0giornata\u00a0lavorativa\u00a0di un singolo operaio moltiplicato per il numero totale degli operai impiegati.\nformula_19\nformula_20 indica la massa del plusvalore, formula_21 il saggio del plusvalore medio giornaliero considerando un singolo operaio, formula_22 la somma complessiva del capitale variabile, formula_23 il valore medio di una singola forza-lavoro, formula_24 formula_25 il suo grado di sfruttamento e formula_26 il numero dei lavoratori impiegati. Nella produzione di una determinata massa di plusvalore, la di\u00adminuzione di una variabile pu\u00f2 essere sostituita dall'aumento di\u00a0un'altra: per esempio, diminuendo il capitale variabile e aumentando il saggio del plusvalore contemporaneamente e con le stesse proporzioni, la massa del plusvalore rimane invariata. Si pu\u00f2 quindi compensare la\u00a0diminuzione del capitale con l'aumento proporzio\u00adnale del grado di sfruttamento della forza-lavoro, ovvero la dimi\u00adnuzione del numero degli operai occupati \u00e8 compensabile mediante un prolungamento proporzionale della giornata lavorativa. Entro certi limiti, l'offerta di lavoro diventa indipendente dalla offerta di operai. Viceversa, la massa dei plusvalore prodotto rimane invariata se la dimi\u00adnuzione del saggio del plusvalore \u00e8 compensata dall'aumento proporzionale del capitale variabile o del numero degli operai occupati.\nMarx formul\u00f2 la legge secondo cui:\nSaggio del profitto.\nIl saggio del profitto indica l'efficienza dell'uso del capitale totale e la redditivit\u00e0 di un'impresa capitalista. Nel libro III del Capitale, il rapporto tra il plusvalore e il capitale totale \u00e8 indicato da Marx come saggio del profitto, ovvero il\u00a0saggio\u00a0del\u00a0plusvalore\u00a0calco\u00adlato in rapporto al capitale totale. In formula:\nformula_27\nAll'aumentare degli investimenti complessivi sulla produzione, se aumenta la sproporzione tra capitale costante e capitale variabile in favore del primo il saggio di profitto diminuisce. Secondo Marx, il modo di produzione capitalistico porter\u00e0 alla caduta tendenziale del saggio di profitto.\nCritiche.\nJoseph Schumpeter.\nL'economista austriaco Joseph Schumpeter scrisse in \"Teoria dello sviluppo economico\" che alcune delle sue affermazioni erano simili per certi aspetti a quelle di Marx, ma accett\u00f2 del plusvalore marxiano solo quello che appare come profitto imprenditoriale e interesse sul capitale. Secondo lo storico economico e studente di Schumpeter Eduard M\u00e4rz, il plusvalore marxiano deriva dalla produzione mentre quello schumpeteriano deriva dalla circolazione.\nPer Schumpeter, la funzione dell'imprenditore \u00e8 semplicemente quella di introdurre innovazioni nell'economia e non di accumulare capitale traendo il plusvalore dai lavoratori. Ci\u00f2 vale soprattutto per nuovi prodotti, nuovi metodi di produzione, nuove fonti di materie prime o mercati di vendita, nonch\u00e9 la riorganizzazione di un'industria, ad esempio creando o rompendo un monopolio. Nel caso di un imprenditore che introduce per primo un nuovo modo di produzione, pu\u00f2 produrre a un prezzo inferiore rispetto ai suoi concorrenti e vendere al prezzo normale. Quindi realizza un profitto imprenditoriale; questo scompare quando altri ne imitano l'innovazione e la domanda dei relativi fattori di produzione aumenta. Le banche svolgono qui un ruolo importante, creando denaro \"ex nihilo\" e mettendolo a disposizione degli imprenditori.\nIn \"Capitalismo, socialismo e democrazia\", Schumpeter critic\u00f2 e relativizz\u00f2 la teoria del valore-lavoro e prefer\u00ec una teoria dell'utilit\u00e0 marginale. Schumpeter afferm\u00f2 che la teoria dello sfruttamento di Marx aveva s\u00ec cercato di spiegare lo sfruttamento in maniera scientifica ma la ritenne insostenibile. La teoria del valore-lavoro non pu\u00f2 essere applicata alla merce forza lavoro, poich\u00e9 gli operai non possono essere riprodotti come macchine.\nEugen von B\u00f6hm-Bawerk.\nIn \"La conclusione del sistema marxiano\", l'economista austriaco Eugen von B\u00f6hm-Bawerk afferm\u00f2 che la concezione marxiana di sfruttamento \u00e8 errata perch\u00e9 il plusvalore e il profitto non sono la stessa cosa. I profitti secondo Bohm-Bawerk risiedono nelle regolari deviazioni dei prezzi delle merci dal totale dei loro costi in lavoro. Inoltre, accus\u00f2 Marx di aver ragionato per astrazione e secondo l'assunto non verificato dello scambio di merci secondo la quantit\u00e0 di lavoro incorporata in esse.\nMichael Heinrich.\nMichael Heinrich critica il fatto che Marx non fosse pienamente consapevole che la sua teoria del plusvalore non fosse empirica e non riconoscesse quanto lui stesso si fosse allontanato dal campo teorico dei Classici. Ad esempio, Marx critic\u00f2 Adam Smith per aver colto il plusvalore come un dato di fatto o come una categoria generale. Secondo Heinrich, tuttavia, Smith non includeva alcuna categoria di plusvalore perch\u00e9 trascurava il livello non empirico su cui Marx svilupp\u00f2 il suo concetto di plusvalore. Heinrich afferma inoltre che Marx non aveva sottolineato abbastanza che il lavoro \u00e8 una merce speciale: il valore dei mezzi di produzione consumati \u00e8 incluso nel valore di una merce comune, compreso il valore che il lavoro umano aggiunge al prodotto; il valore del lavoro come merce, invece, \u00e8 determinato solo dai mezzi di sussistenza necessari."}
{"id": "229344", "revid": "1873017", "url": "https://it.wikipedia.org/wiki?curid=229344", "title": "Pinan Nidan", "text": "Pinan Nidan \u00e8 un kata del Karate, il secondo dei cinque di \"base\", detti Pinan, del Wado-Ryu, dello Shit\u014d-ry\u016b e dello Shotokan, ma oggi, nelle scuole di Karate viene spesso insegnato per primo (\"ni\" in giapponese significa \"due\"). \u00c8 un kata apparentemente facile; ma in realt\u00e0, come tutti i kata, esige la massima concentrazione e decisione."}
{"id": "229348", "revid": "2178", "url": "https://it.wikipedia.org/wiki?curid=229348", "title": "Collina Reale di Tara", "text": ""}
{"id": "229352", "revid": "287204", "url": "https://it.wikipedia.org/wiki?curid=229352", "title": "Cover band", "text": ""}
{"id": "229355", "revid": "6923", "url": "https://it.wikipedia.org/wiki?curid=229355", "title": "Giovanni Antonio Lecchi", "text": "Biografia.\nDopo aver compiuto i primi studi nel collegio dei Gesuiti di Brera, entr\u00f2 come nella Compagnia di Ges\u00f9 nel 1718, professando i voti nel 1736.\nInsegn\u00f2 materie umanistiche a Pavia e Vercelli, eloquenza a Milano e in seguito matematica a Pavia e a Milano. La sua prima opera viene pubblicata a Milano nel 1739 e riguarda la teoria della luce (\"Theoria lucis, opticam, perspectivam, catoptricam, dioptricam\").\nL'imperatrice Maria Teresa d'Austria lo chiam\u00f2 a Vienna con la qualifica di matematico e idrografo imperiale. In seguito papa Clemente XIII lo nomin\u00f2 direttore delle opere di idraulica dei territori papali, rinunci\u00f2 all'incarico con l'avvento di Clemente XIV.\nLa sua famiglia possedeva la villa Lecchi a Crescenzago, sul Naviglio Martesana."}
{"id": "229357", "revid": "124530130", "url": "https://it.wikipedia.org/wiki?curid=229357", "title": "Sabato pomeriggio", "text": "Sabato pomeriggio \u00e8 il sesto album di Claudio Baglioni, pubblicato nel 1975 dalla RCA Italiana. \u00c8 un concept album dove le canzoni hanno tutte un argomento in comune: l'attesa, da cui il titolo Sabato Pomeriggio da \"Il sabato del villaggio\" poesia di Giacomo Leopardi che parla appunto dell'attesa della domenica da parte del villaggio. L'artista dopo questo album decise di prendersi una pausa, dopo 6 anni consecutivi con un album all\u2019anno, per poi ritornare nel 1977 realizzando testi, musiche e produzione da solo, con l\u2019album \"Solo\".\nNella copertina \u00e8 raffigurato un disegno di un sole rosso in tramonto su una citt\u00e0.\nTracce.\nTesti di Claudio Baglioni, musiche di Claudio Baglioni e Antonio Coggio, tranne \"Doremifasol\" (musica di Claudio Baglioni)"}
{"id": "229358", "revid": "2519", "url": "https://it.wikipedia.org/wiki?curid=229358", "title": "Giannantonio Lecchi", "text": ""}
{"id": "229359", "revid": "2519", "url": "https://it.wikipedia.org/wiki?curid=229359", "title": "Antonio Lecchi", "text": ""}
{"id": "229360", "revid": "1272592", "url": "https://it.wikipedia.org/wiki?curid=229360", "title": "Newsgroup della gerarchia it.*", "text": "I newsgroup della gerarchia it.* sono i seguenti (elenco aggiornato al 12/01/2021):\nGruppi abbandonati.\nNon tutti questi gruppi sono ancora in uso, diversi sono abbandonati e non vengono pi\u00f9 frequentati a causa della diminuzione del numero degli utenti e del cambio dei loro interessi. Gli utenti che vogliono postare in un gruppo abbandonato dovrebbero usare quello immediatamente superiore nella gerarchia.\nAd esempio, se si vuole scrivere di schede madri si potrebbe usare it.comp.hardware.motherboard, che per\u00f2 \u00e8 un gruppo morto (contiene solo il manifesto). Per avere una risposta \u00e8 allora conveniente scrivere su it.comp.hardware che, anche se pi\u00f9 generico, \u00e8 frequentato e probabilmente verr\u00e0 visitato da persone che si interessano anche di schede madri."}
{"id": "229363", "revid": "125281282", "url": "https://it.wikipedia.org/wiki?curid=229363", "title": "Johann Joseph Fux", "text": "Biografia.\nJohann Joseph Fux o pi\u00f9 verosimilmente Fuchs, compositore e teorico della musica, nacque nell'alta Stiria nel 1660 e fu maestro di cappella della corte di Vienna per circa quarant'anni, sotto il regno degli imperatori Leopoldo I, Giuseppe I e Carlo VI che erano molto istruiti nella musica.\nDiabacz dice che ricevette la sua educazione in Boemia, e che accrebbe le sue conoscenze visitando le migliori cappelle di Germania, Francia e Italia. Queste scarne notizie sono pressappoco tutto ci\u00f2 che si possiede su questo musicista. Si ignora in quale anno fiss\u00f2 la sua dimora a Vienna, ma si sa che nel 1695 era gi\u00e0 al servizio della corte imperiale. I tre imperatori di cui fu maestro di cappella, gli testimoniarono sempre grandissima stima. Suo allievo fu il musicista napoletano Angelo Ragazzi.\nLe prime opere di Fux furono delle composizioni religiose rimaste in manoscritto, particolarmente delle messe a tre e quattro voci con organo od orchestra. Il suo servizio alla corte imperiale l'obbligava anche a scrivere dei pezzi di musica strumentale; ne pubblic\u00f2 una raccolta a Norimberga nel 1701, sotto il titolo \"Concentus musico-instrumentalis in septem partitas divisus\".\nQuest'opera \u00e8 dedicata all'imperatore Giuseppe I. Dopo questa pubblicazione, scrisse la musica per il dramma \"La clemenza di Augusto\" nel 1702 per ordine dell'imperatrice Eleonora in occasione della festa patronale dell'imperatore Leopoldo I. Nello stesso anno, compose, per ordine di Giuseppe I, l'opera semiseria \"Offendere per amore, ovvero la Telesilla\" che fu rappresentata per festeggiare il compleanno della regina Maria Guglielmina.\nFux scrisse, nel 1710, per Giuseppe I, \"La decima fatica di Ercole, ovvero la sconfitta di Gerione in Spagna\", dramma storico-pastorale che fu rappresentato per il compleanno di Carlo III re di Spagna e, nel 1714 per l'arciduchessa zia di Carlo VI, l'opera intitolata \"Elisa\". L'imperatore fu cos\u00ec soddisfatto di questo spettacolo che per dare al suo maestro di cappella una testimonianza significativa della stima che nutriva per lui, volle egli stesso fare da accompagnatore al cembalo durante la terza rappresentazione. E fu allora che Fux, seduto vicino all'imperatore, intento a girargli le pagine dello spartito, esclam\u00f2, vedendo l'arte del monarca nell'accompagnamento: \"che peccato che vostra maest\u00e0 non sia un maestro di cappella!\" \"poco male, signor maestro\" rispose l'imperatore ridendo, \"mi trovo bene come se lo fossi\".\nLa partitura de \"L'Elisa\" fu incisa ad Amsterdam nel 1715, per i tipi di \"Le Cene\" e gli esemplari, tirati in piccolo numero, sopra carta di prima scelta, furono venduti al prezzo di trenta fiorini olandesi. La stessa opera fu ristampata nel 1719 e 1729.\nL'anno 1723 fu uno dei pi\u00f9 gloriosi nella vita di Fux. Per l'incoronazione di Carlo VI come re di Boemia, che doveva farsi a Praga, fu incaricato di scrivere la grande opera \"Costanza e fortezza\". Tutti i cantanti e i musicisti della cappella imperiale furono inviati nella capitale della Boemia e si unirono ai principali artisti di questa citt\u00e0 e a molti altri fatti venire dall'Italia e dalla Germania.\nFux era afflitto dalla gotta e l'imperatore lo fece trasportare a Praga in lettiga perch\u00e9 potesse assistere alla rappresentazione della sua opera. Il coro era formato da cento cantanti e duecento musicisti componevano l'orchestra; il maestro italiano Caldara dirigeva l'esecuzione. Burney che avrebbe visto la partitura di \"Costanza e Fortezza\", dice che i cori di quest'opera sono nello stile francese dell'epoca in cui furono scritti. Le arie di balletto non erano per\u00f2 di Fux. Il libretto stampato a Vienna ci informa di questa circostanza:\nCostanza e Fortezza: festa teatrale per musica da rappresentarsi nel castello di Praga, per il felicissimo giorno della sua Ces. et Cat. reale maest\u00e0 di Elisabeta Christina, imperatrice regnante, per comando della S. C. et C. reale maest\u00e0 di Carlo VI, imper. dei romani sempre augusto, l'anno 1723. La poesia \u00e8 del signor Pietro Paccati, poeta di S.M. Ces. La musica \u00e8 del signor Gio. Gioseffo Fux, maestro di cappella di S.M. Ces. con le arie per i balli del sig. Nicol\u00f2 Matthei, direttore della musica istrumentale di S. M. Ces.\nUna nuova testimonianza di stima fu data dall'imperatore al suo maestro di cappella nel 1725, quando il re volle farsi carico delle spese per la stampa del grande trattato di composizione al quale aveva dedicato tanti anni e che pubblic\u00f2 sotto il titolo \"Gradus ad Parnassum, sive manuductio ad compositionem musicae regularem etc...\"\nQuest'opera, divenuta classica, \u00e8 oggi la sola produzione di Fux universalmente nota nel mondo musicale.\nL'ultima fatica del vecchio maestro, fu l'opera \"Enea negli Elisi\" scritta a Vienna nel 1731. Era allora settantunenne e pieno di acciacchi. Mor\u00ec a Vienna, il tredici febbraio 1741, all'et\u00e0 di ottantuno anni.\nLa scoperta di questa data certa \u00e8 dovuta alle ricerche del sapiente e preciso Anton Schmid, che la fece conoscere nel suo interessante libro sulla vita e le opere di Gluck.\nL'assenza di notizie pi\u00f9 complete sulla carriera di Fux non \u00e8 da imputare ad altri che a lui stesso, perch\u00e9 Mattheson insistette due volte presso di lui per ottenere le informazioni biografiche necessarie per l'articolo a lui dedicato nel libro dal titolo: \"Grundlage einer Ehrenpforte\"\n\u00c8 vero che il critico di Amburgo aveva urtato la sua suscettibilit\u00e0, attaccando nel secondo volume della sua \"Nuova orchestra\", i principi dell'antica solmisazione che erano quelli che Fux insegnava ancora, seguendo la dottrina delle scuole d'Italia, ma la cosa pi\u00f9 singolare \u00e8 che Mattheson dedic\u00f2 questo volume proprio a lui, la qual cosa poteva apparire come un insulto. Fux ringrazi\u00f2 comunque Mattheson, ma la sua risposta lascia trapelare un certo orgoglio nei riguardi della richiesta fattagli di notizie sulla sua vita:\n\"\"Io potrei senza dubbio\" (dice lui) \"scrivere cose per portare vantaggio alla mia persona, e dire come mi sono elevato nelle mie diverse funzioni, se non andasse contro la modestia far da s\u00e9 il proprio elogio\"\"\nConsiderazioni sull'artista.\nFux possedeva le buone tradizioni delle scuole italiane nell'arte di scrivere, la sua armonia \u00e8 pura, la sua modulazione naturale, sebbene non priva di cadenze inattese, il suo stile fugato \u00e8 elegante e vivo, le voci sono ben piazzate, cantano in una maniera facile e spesso le loro entrate danno un effetto felice e ficcante e non avrebbe meritato l'oblio o la reputazione di musicista pedante che ha per lungo tempo avuto.\nOpere.\nLe produzioni di Fux sono di quattro specie:\nMusica sacra.\nTutte queste opere esistevano nell'antico assortimento di musica manoscritta di Breitkopf &amp; H\u00e4rtel a Lipsia, mentre nel catalogo della grande vendita fatta pubblicamente nel mese di giugno 1836, non restava che una \"messa in sol minore\"\nqueste ultime tre sono indicate nel catalogo del mercante di musica Traeg, pubblicato a Vienna nel 1804. Inoltre:\nMusica strumentale.\nMattheson fa un pomposo elogio di quest'opera, nel volume primo della sua \"Critica musica\" dicendo che Fux \u00e8 incomparabile.\nIl trattato di contrappunto e fuga (\"Gradus ad Parnassum\").\n\"Gradus ad Parnassum, sive manuductio ad compositionem musicae regularem, methodo novo ac certo nondum iam exacto ordinem in lucem edita: elaborata a Joanne Josepho Fux etc...\" Vienna, 1725\nQuest'opera \u00e8 divisa in due libri. Il primo, che comprende ventitr\u00e9 capitoli, \u00e8 interamente relativo alle proporzioni degli intervalli dei suoni, secondo principi geometrici. Il secondo capitolo di questo libro \u00e8 il solo che abbia attinenza con il titolo che Fux diede alla sua opera, in esso tratta degli intervalli considerati nei loro rapporti musicali e nel loro movimento reciproco. Il secondo libro, scritto in forma di dialoghi tra il maestro Aloisio (Pierluigi da Palestrina) e il suo allievo Giuseppe (impersonato dallo stesso Fux), fornisce informazioni sui differenti generi di contrappunto semplice e doppio, sull'imitazione e la fuga a due, tre e quattro parti e sull'applicazione di queste nozioni ai differenti stili di composizione, con molti esempi.\nIl libro di Fux \u00e8 stato oggetto di esagerate lodi, cos\u00ec come di critiche ingiuste. Non si pu\u00f2 negare che l'ordine stabilito in quest'opera per la progressione degli studi sia eccellente, razionale e fondato su un sistema molto buono d'analisi dell'arte di comporre; infatti lo si \u00e8 apprezzato a tal punto che tutti i trattati di contrappunto e fuga pubblicati posteriormente ne hanno riproposto lo schema, bench\u00e9 i dettagli, nel frattempo, fossero andati perfezionandosi.\nFux ha trovato gli elementi della sua classificazione nelle opere di Giovanni Maria Bononcini, di Scipione Cerreto, di Tevo, di Penna e anche nelle istituzioni armoniche di Zarlino ma le relazioni tra le diverse nozioni non erano ancora state esposte e presentate come nel suo libro. Da questo punto di vista, \"il perfetto maestro di cappella\" di Mattheson e il \"tractatus musicus compositorio-praticus\" di Spiess, pubblicati anni dopo, sono molto inferiori.\nIl pi\u00f9 importante e motivato rimprovero che si pu\u00f2 fare a Fux \u00e8 di aver mancato completamente di critica e ragionamento nell'analisi delle regole fornite, di cui non si \u00e8 mai curato di ricercare l'origine.\nLa prima traduzione in inglese del \"Gradus\" si deve al musicologo Alfred Mann."}
{"id": "229366", "revid": "123445071", "url": "https://it.wikipedia.org/wiki?curid=229366", "title": "Max Pechstein", "text": "Biografia.\nDopo aver frequentato la scuola d'arte di Zwickau, dal 1902 al 1906 studia all'accademia d'arte di Dresda. \nNel 1906 incontra Erich Heckel, uno dei fondatori del gruppo espressionista Die Br\u00fccke (\"Il Ponte\").\nNel 1907 viaggia in Italia, poi visita Parigi, dove ha modo di ammirare da vicino le opere dei Fauves, di Matisse e di Van Gogh. \nIn questi anni il suo stile cessa di rifarsi all'impressionismo per evolvere verso un espressionismo dal cromatismo acceso, ma allo stesso tempo temperato. A differenza di molti altri espressionisti, Pechstein elabora uno stile con minore violenza drammatica.\nDopo essersi trasferito a Berlino nel 1908, si fa promotore della Nuova Secessione, per poi avvicinarsi al gruppo del Blaue Reiter. \nNel 1913 torna in Italia per un lungo soggiorno a Firenze e in Liguria, a Monterosso. Nel 1914 si reca alle isole Palau, nel Pacifico del sud: questo mondo totalmente nuovo, senza le costrizioni delle convenzioni europee, sar\u00e0 da lui romanticamente idealizzato come un paradiso terrestre.\nIn questi anni, ispirato dai suoi viaggi, crea i suoi lavori migliori, pieni di violenta sensualit\u00e0, di fascino per l'esotico e di ideali di comunione con la natura. Le sue opere tendono a diventare sempre pi\u00f9 primitive, in esse la componente decorativa finisce per prevalere su quella puramente emotiva. Il colore \u00e8 ricco e modulato, ma pi\u00f9 morbido rispetto ad altri pittori espressionisti, ed incorpora spesse linee nere che bloccano le forme in una strana immobilit\u00e0, carica di stupore e contemplazione.\nNegli anni immediatamente successivi alla prima guerra mondiale ottiene un considerevole successo, ricevendo anche numerose commissioni per mosaici e vetrate; nel 1922 \u00e8 nominato membro dell'Accademia di Berlino. In questi anni la sua pittura si fa pi\u00f9 naturalistica, senza per\u00f2 raggiungere i picchi artistici e gli slanci emotivi del passato. \nNel 1924 torna ancora in Liguria, nelle Cinque Terre. \nNel 1933, all'avvento dei nazisti, Pechstein viene radiato dall'Accademia; le sue opere sono rimosse dai musei tedeschi e molte di esse vengono esposte nella mostra d'arte degenerata del 1937. \nDopo la seconda guerra mondiale \u00e8 reintegrato all'Accademia.\nMuore a Berlino il 26 giugno 1955."}
{"id": "229367", "revid": "2106962", "url": "https://it.wikipedia.org/wiki?curid=229367", "title": "Mussola", "text": "La mussola \u00e8 un tessuto molto leggero in armatura tela e a trama molto rada (simile alla garza da medicazione).\nFu introdotta in Europa dall'Asia nel XVII secolo: il suo nome deriva dalla citt\u00e0 di Mosul, sulle rive del Tigri, dove gli europei la incontrarono la prima volta; ma la sua origine \u00e8 nella citt\u00e0 di Dacca, in Bangladesh.\nOriginariamente era prodotto con cotone, poi con la lana e il lino. Viene utilizzato per l'arredamento nei tendaggi, nella biancheria da letto, nella biancheria intima e per l'abbigliamento femminile come le camicette. La mussola veniva anche utilizzata come fondo per le \"Thangka\", pitture religiose su tela con provenienza da paesi Buddhisti come Tibet, Bhutan e Nepal.\nEsiste poi la mussolina, ovvero la versione pi\u00f9 leggera di un tessuto di mussola, da non confondere con la \"pelle d'uovo\" (che \u00e8 un altro tipo di tessuto liscio, finissimo e sottile, molto compatto, proprio come la \"pelle\" dell'uovo dopo la cottura). Il tessuto che pi\u00f9 si avvicina alla mussolina \u00e8 il prezioso e ormai introvabile bisso (anche questo da non confondere con il prezioso bisso setoso e dorato proveniente dalla Pinna nobilis \u2013 ma il bisso di cotone, anch'esso prezioso e raro)."}
{"id": "229369", "revid": "339392", "url": "https://it.wikipedia.org/wiki?curid=229369", "title": "Naviglio Piccolo", "text": ""}
{"id": "229370", "revid": "207192", "url": "https://it.wikipedia.org/wiki?curid=229370", "title": "Coppa del Mondo FIFA 1930", "text": ""}
{"id": "229381", "revid": "207192", "url": "https://it.wikipedia.org/wiki?curid=229381", "title": "Coppa del Mondo FIFA 1934", "text": ""}
{"id": "229389", "revid": "207192", "url": "https://it.wikipedia.org/wiki?curid=229389", "title": "Coppa del Mondo FIFA 1938", "text": ""}
{"id": "229391", "revid": "207192", "url": "https://it.wikipedia.org/wiki?curid=229391", "title": "Coppa del Mondo FIFA 1950", "text": ""}
{"id": "229392", "revid": "207192", "url": "https://it.wikipedia.org/wiki?curid=229392", "title": "Coppa del Mondo FIFA 1954", "text": ""}
{"id": "229393", "revid": "207192", "url": "https://it.wikipedia.org/wiki?curid=229393", "title": "Coppa del Mondo FIFA 1958", "text": ""}
{"id": "229394", "revid": "207192", "url": "https://it.wikipedia.org/wiki?curid=229394", "title": "Coppa del Mondo FIFA 1962", "text": ""}
{"id": "229396", "revid": "207192", "url": "https://it.wikipedia.org/wiki?curid=229396", "title": "Coppa del Mondo FIFA 1966", "text": ""}
{"id": "229398", "revid": "207192", "url": "https://it.wikipedia.org/wiki?curid=229398", "title": "Coppa del Mondo FIFA 1970", "text": ""}
{"id": "229402", "revid": "207192", "url": "https://it.wikipedia.org/wiki?curid=229402", "title": "Coppa del Mondo FIFA 1974", "text": ""}
{"id": "229404", "revid": "207192", "url": "https://it.wikipedia.org/wiki?curid=229404", "title": "Coppa del Mondo FIFA 1978", "text": ""}
{"id": "229405", "revid": "207192", "url": "https://it.wikipedia.org/wiki?curid=229405", "title": "Coppa del Mondo FIFA 1982", "text": ""}
{"id": "229406", "revid": "187", "url": "https://it.wikipedia.org/wiki?curid=229406", "title": "Piano quinquennale", "text": "Il piano quinquennale (in russo: \"\u043f\u044f\u0442\u0438\u043b\u0435\u0442\u043a\u0430\" - \"pjatiletka\", quinquennio) \u00e8 uno strumento di politica economica utilizzato (in Russia da Josif Stalin a partire dal 1928) nei regimi ad economia pianificata, ovvero nei paesi socialisti dove l'iniziativa economica \u00e8 in larga parte gestita da enti pubblici. Un piano quinquennale individua determinati obiettivi da raggiungere in un periodo di cinque anni nei vari settori dell'economia. Gli obiettivi consistono in una definita quantit\u00e0 fisica di beni che dovranno essere prodotti.\nPremessa.\nI piani quinquennali furono introdotti per la prima volta nell'URSS sotto la guida di Stalin negli anni tra il 1929 ed il 1933. L'organo principale responsabile della pianificazione economica quinquennale era il \"Gosplan\" (dal russo: \u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u043e\u0435 \u041f\u043b\u0430\u043d\u043e\u0432\u044b\u0439 \u041a\u043e\u043c\u0438\u0442\u0435\u0442 - \"Gosudarstvennoe Planovij Komitet\", \"Commissione Statale per la Pianificazione\"). Il primo piano quinquennale sovietico favor\u00ec un enorme sviluppo dell'industria pesante, mentre sfavor\u00ec la produzione dei beni di consumo e il settore agricolo. A questo primo tentativo seguirono altri piani quinquennali, nei quali i metodi divennero di volta in volta pi\u00f9 elaborati e sofisticati, anche grazie all'introduzione di maggiori indicatori di produttivit\u00e0 (non solo in termini fisici), al mutamento della lista delle priorit\u00e0 a favore dei beni di consumo, all'aumento dell'uso di incentivi (estesi anche ai dirigenti) e all'autonomia delle strutture locali.\nTale sistema di pianificazione economica \u00e8 stato adottato anche nella Repubblica Popolare Cinese e vige ancora oggi, nonostante si sia ormai affiancata all'iniziativa pubblica anche quella imprenditoriale privata. Ci sono stati esempi di pianificazione economica simile, anche se con alcune differenze, in molti altri Paesi che hanno adottato un'economia socialista, tra cui il Vietnam.\nIn aggiunta a ci\u00f2, diversi Stati capitalisti hanno mutuato lo strumento della pianificazione centrale, applicandolo nel contesto di una economia di mercato, impostando obiettivi economici integrati in un periodo finito di tempo, anche diverso dal quinquennio. Si trovano, cos\u00ec, dei \"piani settennali\" e dei \"piani dodecennali\".\nAlcuni piani quinquennali non sfruttarono completamente il periodo di tempo loro assegnato: alcuni raggiunsero gli obiettivi prefissati prima di quanto previsto, mentre altri fallirono e vennero abbandonati. In URSS complessivamente ci furono tredici piani quinquennali. Il primo venne approvato nel 1928, per il periodo di cinque anni dal 1929 al 1933, e venne completato con un anno di anticipo. L'ultimo si riferiva al periodo dal 1991 al 1995 e non venne completato a causa della dissoluzione dell'Unione Sovietica nel 1991.\nUnione Sovietica: La NEP e il dibattito degli anni venti.\nStalin eredit\u00f2 da Lenin, e mantenne, la Nuova Politica Economica (NEP). Nel 1921, Lenin aveva persuaso il X Congresso del Partito ad approvare la NEP in sostituzione del comunismo di guerra, istituito durante la guerra civile russa. Nel comunismo di guerra lo Stato aveva assunto il controllo di tutti i mezzi di produzione, scambio (commercio) e comunicazione. Tutte le terre erano state nazionalizzate (dal Decreto sulla terra, finalizzato nel Codice terriero del 1922, che stabiliva anche la collettivizzazione come obiettivo a lungo termine). Ai contadini era stato permesso di lavorare le proprie terre e il surplus di produzione, che eccedeva i loro bisogni, veniva poi acquistato dallo stato che imponeva le proprie condizioni; il denaro fu gradualmente sostituito dal baratto e da un sistema di \"coupon\".\nCon la NEP, lo stato controllava tutte le grandi imprese (fabbriche, miniere, ferrovie) e quelle di media dimensione, mentre furono consentite le piccole aziende private che impiegavano meno di 20 persone (principalmente commercianti e negozianti) che rimasero fuori del controllo statale. La requisizione della produzione agricola venne sostituita da un sistema di tassazione (una percentuale fissa del raccolto), e ai contadini fu consentito di vendere il proprio surplus (ad un prezzo regolato dallo stato) anche se furono incoraggiati ad unirsi alle fattorie statali, i sovchoz, fondati sulle terre espropriate ai nobili dopo la rivoluzione del 1917. Nei sovchoz i contadini lavoravano con un salario fisso come gli operai di una fabbrica. Il denaro ritorn\u00f2 in uso con l'emissione di nuove banconote sostenute dall'oro.\nLa NEP fu la risposta di Lenin alla crisi economica seguita all'applicazione del comunismo di guerra. Nel 1920, la produzione industriale e quella agricola equivalevano rispettivamente al 13% e al 20% rispetto ai valori del 1913. Tra il 21 febbraio e il 17 marzo del 1921, i marinai di Kron\u0161tadt si erano ammutinati; in aggiunta, la guerra civile russa, che era stata la principale ragione per l'introduzione del comunismo di guerra, era virtualmente vinta ed i controlli potevano venire allentati.\nNegli anni venti ci fu un acceso dibattito tra Bucharin, Tomskij e Rykov da una parte, e Trockij, Zinov'ev e Kamenev dall'altra. Il primo gruppo, l'ala \"destra\" del partito, riteneva che la NEP fornisse un adeguato livello di controllo dello stato sull'economia, e favorisse uno sviluppo sufficientemente rapido, mentre il secondo, lo schieramento di \"sinistra\", era convinto che si dovessero accelerare i ritmi di sviluppo, e che fosse necessario esercitare un maggiore controllo statale. Fra le altre cose, la seconda fazione pensava che i profitti dovessero essere divisi tra tutta la popolazione e non solo tra pochi privilegiati. Nel 1925, al XIV Congresso del Partito, Stalin - come era solito fare nei primi tempi - rimase sullo sfondo pur schierandosi con il gruppo di Bucharin. Nel 1927, per\u00f2, pass\u00f2 dall'altra parte, sostenendo i dirigenti favorevoli ad un maggior controllo statale.\nI Piani.\nOgni piano quinquennale trattava tutti gli aspetti dello sviluppo: beni capitali (quelli usati per produrre altri beni, come carbone, ferro, macchinari), beni di consumo (ad esempio sedie, tappeti, ferri da stiro), agricoltura, trasporti, comunicazioni, salute, istruzione e benessere pubblico. L'enfasi variava da piano a piano, anche se in genere era posta su energia (produzione di energia elettrica), beni capitali e agricoltura. Esistevano degli obiettivi di base e degli obiettivi ottimali. Furono compiuti degli sforzi, in particolare col Terzo Piano, per spostare l'industria verso est e renderla pi\u00f9 sicura dagli attacchi nemici durante la seconda guerra mondiale.\nIl Primo Piano, 1928-1932.\nStalin introdusse il Primo Piano nel 1928, ed il successo nel raggiungimento degli obiettivi fu dichiarato in anticipo, nel 1932. Stalin rese chiare le sue motivazioni nel formulare il piano quando dichiar\u00f2 che la Russia era di almeno 50 o 100 anni indietro rispetto alle potenze industriali dell'epoca, e che doveva industrializzarsi o \"venire schiacciata\". Il perno della politica economica in questo periodo fu la collettivizzazione forzata delle terre, secondo cui i possedimenti dei \"kulaki\" furono sottratti dalle istituzioni e riconvertiti in \"kolchoz\" (fattorie cooperative) e \"sovchoz\" (fattorie di propriet\u00e0 dello Stato). Queste ultime erano obbligate a vendere una quota del proprio prodotto allo Stato stesso, ad un prezzo fissato dallo Stato, perch\u00e9 venisse redistribuito o alimentasse un mercato i cui proventi sarebbero stati rinvestiti nelle attivit\u00e0 industriali pesanti.\nIl Secondo Piano, 1933-1937.\nNonostante alcuni problemi con il Primo Piano, il governo and\u00f2 avanti con il Secondo Piano quinquennale nel 1933. Questo port\u00f2 a un'enorme crescita nella produzione di acciaio (pi\u00f9 di 17 milioni di tonnellate), ponendo l'Unione Sovietica non distante dalla Germania come una delle principali nazioni produttrici al mondo. Come successe per gli altri piani quinquennali, il secondo non ebbe un successo uniforme, non riuscendo a raggiungere i livelli di produzione raccomandati in settori cruciali quali carbone, petrolio e cemento.\nIl Terzo Piano, 1938-1942.\nI primi due anni del Terzo Piano quinquennale si rivelarono ancor pi\u00f9 deludenti in termini di obiettivi di produzione proclamati. Anche cos\u00ec per\u00f2, il valore di questi obiettivi e della coordinazione di un intero sviluppo dell'economia, partendo da una pianificazione centralizzata, furono innegabili. Il tasso annuo di crescita industriale attorno al 12-13%, ottenuto dall'Unione Sovietica negli anni trenta ha pochi esempi nella storia economica di altre nazioni. Poich\u00e9 l'economia russa era sempre stata indietro rispetto al resto d'Europa, questi aumenti apparvero ancor pi\u00f9 impressionanti. Inoltre, questo alto tasso di crescita venne proseguito dopo la seconda guerra mondiale, con la necessit\u00e0 di riparare le devastazioni belliche, e prosegu\u00ec fino nei primi anni cinquanta, per poi declinare gradualmente.\nIl Quarto e il Quinto Piano, 1946-1950 e 1951-1955.\nDopo la seconda guerra mondiale, l'enfasi fu posta sulla ricostruzione, e nel 1945 Stalin promise che l'URSS, entro il 1960, sarebbe diventata una delle principali potenze industriali.\nIn quel periodo gran parte delle zone industriali dell'URSS europea erano state devastate dalla guerra. Ufficialmente, 98.000 fattorie collettive erano state saccheggiate e devastate, con la perdita di 137.000 trattori, 49.000 mietitrebbie, 7 milioni di cavalli, 17 milioni di capi di bestiame, 20 milioni di maiali e 27 milioni di pecore. Era stato distrutto un quarto di tutti gli equipaggiamenti in 35.000 fabbriche e stabilimenti; oltre a 6 milioni di edifici, compresi 40.000 ospedali, in 70.000 villaggi e 4.710 citt\u00e0 (il 40% degli alloggi urbani), che lasciarono 25 milioni di senzatetto; circa il 40% delle ferrovie erano state distrutte; ufficialmente erano morti 7,5 milioni di militari, e 6 milioni di civili, ma, forse, morirono complessivamente circa 20 milioni di persone (in confronto alle 250.000 vittime degli USA). Nel 1945 l'attivit\u00e0 mineraria e quella metallurgica erano al 40% dei livelli del 1940, la produzione di corrente elettrica era scesa del 52%, la ghisa del 26% e l'acciaio del 45%; la produzione di cibo era al 60% dei livelli del 1940. Dopo la Polonia, l'URSS fu la nazione pi\u00f9 colpita dalla guerra. La ricostruzione venne ostacolata dalla cronica mancanza di manodopera causata dall'enorme numero di vittime sovietiche nella guerra. Oltre a ci\u00f2, si aggiunge che il 1946 fu l'anno pi\u00f9 secco dal 1891, e il raccolto agricolo fu particolarmente povero.\nUSA e URSS non furono in grado di accordarsi sui termini di un prestito statunitense per aiutare la ricostruzione, e questo fu un fattore che contribu\u00ec alla rapida \"escalation\" della Guerra Fredda. L'URSS ottenne comunque delle riparazioni di guerra dalla Germania, e fece s\u00ec che le nazioni dell'Europa Orientale effettuassero dei pagamenti per ricompensare la loro liberazione dai nazisti da parte dei sovietici.\nNel 1949 venne fondato il Comecon (Consiglio per il mutuo aiuto economico), che leg\u00f2 assieme le nazioni del blocco orientale.\nUn terzo dei capitali del Quarto Piano venne speso in Ucraina, territorio importante per la produzione agricola e industriale, che era stata una delle zone pi\u00f9 devastate dalla guerra.\nNel 1947 cess\u00f2 il razionamento del cibo, ma solo nel 1952 la produzione agricola pot\u00e9 superare appena i livelli raggiunti nel 1940. La produzione industriale nel 1952, invece, fu quasi doppia rispetto al 1940.\nIl Sesto Piano, 1956-1960.\nIl sesto piano fu portato avanti da Nikita Khrushchev, dopo la morte di Stalin nel 1953.\nTra le politiche del sesto piano troviamo la Campagna delle terre vergini, la riforma salariale (1956 - 1962), la creazione di paghe minime e l'incremento della produzione di beni di consumo.\nIl Piano Settennale, 1959-1965.\nA differenza degli altri, questo piano dur\u00f2 7 anni. Fu approvato durante il ventunesimo congresso del Partito Comunista dell'Unione Sovietica, nel 1957. Si tratt\u00f2 sostanzialmente di un riesame del piano precedente.\nL'Ottavo Piano, 1966-1970.\nL'ottavo piano comport\u00f2 il raddoppio della quantit\u00e0 di cereali esportati.\nIl Nono Piano, 1971-1975.\nGli scambi commerciali furono favoriti dal miglioramento delle relazioni con gli USA; il reddito medio aument\u00f2 del 4.5% su base annua.\nRispetto al piano precedente, gli investimenti per l'introduzione dei primi elaboratori aumentarono del 420%. Nonostante ci\u00f2, per la prima volta i risultati economici fissati dal XXIV Congresso del Partito non furono raggiunti in molti settori, come nel settore agricolo, dove la produzione di grano fu mediamente di 70 milioni di tonnellate inferiore all'obbiettivo prefissato dal Gosplan. In generale, la crescita industriale fu del 43%.\nIl Decimo Piano, 1976-1980.\nIl Decimo Piano quinquennale, approvato durante il XXV Congresso del PCUS del febbraio 1976, conferma il cambio di priorit\u00e0 economiche, gi\u00e0 iniziato nel 1972, sostituendo allo sviluppo dei consumi personali e dell'industria leggera, sostenuto da Aleksej Nikolaevi\u010d Kosygin, lo sviluppo dell'industria pesante (in particolar modo il settore energetico), della difesa, dell'agricoltura e lo sfruttamento delle \"terre vergini\"\ndella Siberia, sostenuto da Leonid Il'i\u010d Bre\u017enev. Nelle intenzioni di Bre\u017enev questo piano doveva produrre un \"surplus\" di energia che poteva essere esportata all'estero, grazie al clima di distensione internazionale cominciato appunto nel 1972, in cambio di tecnologie che avrebbero aumentato la produttivit\u00e0 delle industrie stesse creando un circolo virtuoso. Si era prevista una crescita industriale del 36%, ma in realt\u00e0 si arriv\u00f2 solo al 24%.\nL'Undicesimo Piano, 1981-1985.\nDurante l'Undicesimo Piano quinquennale, l'URSS import\u00f2 una cifra intorno alle 42 milioni di tonnellate di grano all'anno, quasi il doppio rispetto al Decimo Piano quinquennale e tre volte di pi\u00f9 che durante il Nono Piano quinquennale (1971-75). La gran parte di questo grano venne venduto dall'Occidente; nel 1985, ad esempio, il 94 percento delle importazioni di grano sovietiche provenivano dal mondo non socialista, con gli Stati Uniti che vendettero 14,1 milioni di tonnellate. Comunque, l'export totale sovietico verso ovest fu sempre quasi allo stesso livello dell'import, ad esempio, nel 1984 l'export totale verso l'Occidente fu di 21,3 miliardi di rubli, mentre l'import fu di 19,6 miliardi di rubli.\nIl Dodicesimo Piano, 1986-1990.\nIl Dodicesimo Piano inizi\u00f2 con lo slogan \"uskoreniye\", \"accelerazione\" dello sviluppo economico (rapidamente abbandonato in favore di un motto pi\u00f9 vago, \"perestroika\" \"ricostruzione\") e fin\u00ec con una profonda crisi economica ed un calo di produzione che coinvolse, praticamente, tutti i settori dell'economia sovietica.\nLa \"Legge sull'impresa di stato\" del 1987 e i decreti successivi circa il \"khozraschyot\" e l'auto-finanziamento in vari settori dell'economia sovietica, miravano alla \"decentralizzazione\" dell'economia pianificata.\nIl Tredicesimo Piano, 1991.\nSarebbe dovuto durare fino al 1995, ma a causa del collasso dell'URSS termin\u00f2 anzitempo, dopo appena un anno."}
{"id": "229407", "revid": "33751", "url": "https://it.wikipedia.org/wiki?curid=229407", "title": "Coppa del Mondo FIFA 1986", "text": ""}
{"id": "229408", "revid": "31176", "url": "https://it.wikipedia.org/wiki?curid=229408", "title": "Coppa del Mondo FIFA 1990", "text": ""}
{"id": "229410", "revid": "729019", "url": "https://it.wikipedia.org/wiki?curid=229410", "title": "Edizioni Remo Sandron", "text": "La Edizioni Remo Sandron \u00e8 un'antica casa editrice italiana con sede a Firenze,\nStoria.\nFu fondata a Palermo nel 1839 da Decio Sandron, braccio destro dell'editore Antonelli di Venezia. Nei primi tempi il catalogo comprese soprattutto manuali tecnici e scolastici e studi accademici tradotti dal francese, e stampitesti provenienti da altri stati italiani.\nIl figlio Remo Sandron, subentrato nel 1873 nella conduzione dell'impresa, svilupp\u00f2 la produzione scolastica secondo moderni criteri industriali, pubblicando anche riviste didattiche e saggi pedagogici a sostegno della preparazione degli insegnanti elementari. Nell'ultimo decennio dell'Ottocento vennero inaugurate collane di libri per ragazzi come \"Per il mondo piccino\" e \"Collezione Giovinezza\", e serie di letteratura italiana e straniera contemporanea. Fra la fine dell'Ottocento e i primi decenni del Novecento furono pubblicate diverse collane di saggistica scientifica, politica e filosofica, fra le quali \"Biblioteca di scienze sociali e politiche\", \"Biblioteca Sandron di scienze e lettere\", \"L'indagine moderna\": strumenti di divulgazione e approfondimento del pensiero contemporaneo, fra positivismo e idealismo.\nRemo Sandron, morto nel 1925, si avvalse della collaborazione di autori come Cesare Lombroso, Benedetto Croce, Giovanni Gentile, Giuseppe Lombardo Radice, Giovanni Pascoli, Luigi Capuana, Marino Moretti, Salvatore Di Giacomo. Fra gli autori tradotti figurano Georges Sorel, Karl Marx, Wilhelm Wundt, Wilhelm Windelband.\nNel 1943 la casa editrice trasfer\u00ec la propria sede a Firenze a causa della guerra. Nel 1958 gli eredi di Remo Sandron cedono la societ\u00e0.\nDa allora ha continuato ad aggiornare il catalogo scolastico e, in misura minore, la produzione saggistica. Cura due collane di testi parascolastici e la pubblicazione di alcune opere lessicografiche, fra le quali un dizionario dei sinonimi."}
{"id": "229411", "revid": "207192", "url": "https://it.wikipedia.org/wiki?curid=229411", "title": "Coppa del Mondo FIFA 1994", "text": ""}
{"id": "229412", "revid": "207192", "url": "https://it.wikipedia.org/wiki?curid=229412", "title": "Mondiali di calcio USA 1994", "text": ""}
{"id": "229413", "revid": "1873017", "url": "https://it.wikipedia.org/wiki?curid=229413", "title": "Kihon Kata", "text": "Il Kihon nel karate \u00e8 l'insieme delle tecniche fondamentali. Come suggerisce il nome, il Kihon kata \u00e8 il primo kata dello stile Wado-Ryu, che precede il Pinan Nidan (Wado-Ryu) nell'insegnamento per la semplicit\u00e0 delle sue tecniche.\nIn realt\u00e0 questo kata prevede dei cambi di direzione che, se sottovalutati, facilmente portano a imperfezioni.\nPrimo Passo\nSaluto, nome del kata, yoi;\nSecondo Passo\nGedan barai sinistro (hidari), avanzare junzuki destro (migi);\nTerzo Passo\nDietro di noi, a 180\u00b0, migi gedan barai (senza ruotare ma \"scivolando\" indietro), quindi avanzare hidari junzuki;\nQuarto Passo\nGirare di 90\u00b0 a sinistra, hidari gedan barai, avanzare migi jodan uke, avanzare hidari jodan uke, avanzare migi jodan uke, kiai;\nQuinto Passo\nRuotare in maniera antioraria di 270\u00b0, hidari gedan barai, avanzare migi junzuki;\nSesto Passo\nDietro di noi, scivolare arretrando in migi gedan barai, avanzare hidari junzuki;\nSettimo Passo\nGirare a 90\u00b0 a sinistra, hidari gedan barai, avanzare migi junzuki, avanzare hidari junzuki, avanzare migi junzuki, kiai;\nOttavo Passo\nRotazione antioraria di 270\u00b0, hidari gedan barai, avanzare migi junzuki;\nNono Passo\nDietro di noi, scivolare arretrando in migi gedan barai, avanzare hidari junzuki;\nDecimo Passo\nRitornare in yoi, musubidachi, saluto."}
{"id": "229414", "revid": "11220", "url": "https://it.wikipedia.org/wiki?curid=229414", "title": "Giambattista Morgagni", "text": ""}
{"id": "229415", "revid": "76963", "url": "https://it.wikipedia.org/wiki?curid=229415", "title": "Scott Patterson (attore)", "text": "Biografia.\nNasce in Pennsylvania e, prima di diventare un attore, fece parte delle squadre di baseball New York Yankees, Los Angeles Dodgers, Atlanta Braves e Texas Rangers. Scott \u00e8 meglio conosciuto per il suo ruolo di Luke Danes nella serie televisiva \"Una mamma per amica\" e di Gary Tolchuk in \"Aliens in America\" o come agente dell'FBI Strahm in \"Saw IV\" e \"Saw V\". \nNel 2010 \u00e8 apparso in alcuni episodi della seconda stagione di 90210, interpretando il padre di Liam, che \u00e8 appena uscito dal carcere e vuole riallacciare i rapporti con suo figlio. Nello stesso anno recita nella serie televisiva \"The Event\", interpretando Michael Buchanan."}
{"id": "229416", "revid": "207192", "url": "https://it.wikipedia.org/wiki?curid=229416", "title": "Coppa del Mondo FIFA 1998", "text": ""}
{"id": "229418", "revid": "131358", "url": "https://it.wikipedia.org/wiki?curid=229418", "title": "Coppa del Mondo FIFA 2006", "text": ""}
{"id": "229419", "revid": "22356", "url": "https://it.wikipedia.org/wiki?curid=229419", "title": "Alamosaurus", "text": ""}
{"id": "229420", "revid": "287204", "url": "https://it.wikipedia.org/wiki?curid=229420", "title": "Basilica di Santa Maria in Cosmedin", "text": "La basilica di Santa Maria in Cosmedin \u00e8 un luogo di culto cattolico di Roma, situato in piazza della Bocca della Verit\u00e0, nel rione Ripa; officiata dalla Chiesa cattolica greco-melchita, ha la dignit\u00e0 di basilica minore e su di essa insiste l'omonima diaconia. \nLa basilica, frutto dell'ampliamento sotto papa Adriano I (772-790) di un precedente luogo di culto cristiano attestato fin dal VI secolo, fu oggetto di un importante rifacimento nel 1123 ed \u00e8 attualmente uno dei rari esempi di architettura sacra del XII secolo a Roma; \u00e8 nota per la presenza nel nartece della Bocca della Verit\u00e0.\nStoria.\nEt\u00e0 antica.\nIl sito su cui sorge la basilica di Santa Maria in Cosmedin, in epoca romana si trovava al margine sud-orientale del Foro Boario, prossimo al fiume Tevere e al Circo Massimo. In quest'area trovava luogo l'Ara massima di Ercole invitto, edificata secondo la tradizione da Evandro dopo che Ercole ebbe ucciso il gigante Caco, e che assunse la sua conformazione definitiva con una ricostruzione nel II secolo a.C..\nAlla met\u00e0 del IV secolo d.C. venne edificata immediatamente ad ovest dell'Ara massima e ad essa adiacente un'aula porticata, posta su un podio e delimitata da arcate poggianti su colonne; essa era molto probabilmente priva di copertura in quanto sarebbe risultata molto costosa a causa della notevole altezza delle pareti (18 metri), nonch\u00e9 soggetta agli incendi che avrebbe potuto appiccare il fuoco dei sacrifici del santuario attiguo; secondo altri studi, invece, la presenza di stucchi al suo interno avrebbe necessariamente richiesto la presenza di un tetto. L'edificio, tradizionalmente ed erroneamente scambiato per la \"Statio Annonae\" (ove trovavano luogo gli uffici e i magazzini dell'Annona) che invece sorgeva pi\u00f9 a sud, conteneva probabilmente delle reliquie di Ercole o era comunque utilizzato per il suo culto.\nLa diaconia e la chiesa cristiana.\nLa presenza di una diaconia nell'area \u00e8 attestata fin dal VI secolo, sebbene la prima esplicita testimonianza scritta risalga al pontificato di papa Adriano I (772-790). L'aula porticata rimase in funzione fino al VI secolo, anche grazie all'attivit\u00e0 del Foro Boario e alla vicinanza con il Circo Massimo; successivamente al suo interno si insedi\u00f2 una comunit\u00e0 cristiana, che edific\u00f2 un primitivo luogo di culto sfruttando la struttura preesistente (si tratterebbe quindi del primo caso di cristianizzazione di un luogo di culto pagano nella citt\u00e0 di Roma). Anticamente si riteneva che il primo luogo di culto in quel sito fosse stato fondato da papa Dionisio (259-268).\nIl nome della diaconia era quello di \"Sancta Maria in Schola Graeca\", dovuto alla nutrita presenza, in quell'area, di una comunit\u00e0 greca costituita inizialmente soprattutto da funzionari (l'area stessa era stata perci\u00f2 denominata \"Ripa Graeca\"); la chiesa era costituita da un'aula sulla quale si aprivano degli ambienti laterali (o tra di loro indipendenti, oppure due navatelle), sulle quali probabilmente trovavano luogo dei matronei che si affacciavano sulla navata centrale con sei finestre ad arco per lato. L'ambiente terminava ad est con la parete fondale della loggia, motivo per cui \u00e8 da escludersi la presenza di un'abside.\nFurono eletti al soglio pontificio tre cardinali diaconi di Santa Maria in Cosmedin: papa Gelasio II nel 1118, papa Celestino III nel 1191 e anche l'antipapa Benedetto XIII nel 1394.\nI rifacimenti medioevali.\nPapa Adriano I, volendo ampliare la chiesa verso est, nel 782 fece demolire la parete fondale dell'aula porticata, cos\u00ec da poter sfruttare il basamento in blocchi di tufo della retrostante Ara massima all'interno del quale scav\u00f2 una cripta. L'intera struttura raddoppi\u00f2 la propria lunghezza; lo spazio interno venne suddiviso in tre navate con matronei, ciascuna delle quali terminante con un'abside semicircolare.\nLa chiesa e i suoi annessi furono affidati ad una colonia di monaci greci che si erano rifugiati a Roma per sottrarsi alle persecuzioni iconoclasta di Costantino V; da questi la chiesa prese il nome di \"Santa Maria in Schola Greca\", e divenne poi nota come \"Santa Maria in Cosmedin\", dalla parola greca \"kosmidion,\" denominazione toponomastica tipicamente bizantina riscontrabile in diverse chiese di Costantinopoli e, in Italia, anche a Napoli e a Ravenna, (nome con il quale venne chiamato a partire dall'VIII secolo il battistero degli Ariani).In particolare la comunit\u00e0 greca affidataria volle probabilmente ricordare il \"Kosmid\u00econ\" di Costantinopoli che era un famoso monastero dedicato ai santi medici Cosma e Damiano - da cui il nome.\nDurante il pontificato di papa Niccol\u00f2 I (858-867), alla chiesa furono aggiunti una sagrestia, l'oratorio successivamente detto di San Niccol\u00f2 \"de Schola Graeca\" e la residenza diaconale. Durante il sacco di Roma del 1084 ad opera delle truppe normanne di Roberto il Guiscardo, la chiesa accus\u00f2 pesanti danni; fu papa Gelasio II (che in precedenza era stato cardinale diacono di Santa Maria in Cosmedin) ad ordinare che nel 1118 fossero effettuati i lavori di ripristino.\nImportanti modifiche furono attuate nei primi anni del pontificato di papa Callisto II da parte del suo camerlengo Alfano, che successivamente avrebbe trovato sepoltura nella chiesa stessa: vennero edificati dai Cosmati il nartece e la torre campanaria, fu demolito il matroneo e l'interno venne adornato con un ciclo di affreschi con tematiche vetero e neotestamentarie. Il 6 maggio dello stesso anno venne consacrato dal papa l'altare maggiore. Nell'ambito degli stessi lavori venne probabilmente realizzata la \"schola cantorum\" (forse su imitazione di quella della basilica di San Clemente al Laterano, risalente al 1118) con pergula, completata tra il XIII e il XIV secolo con la realizzazione del candelabro del cero pasquale; venne innalzato anche un ciborio, a pianta rettangolare, forse analogo a quello di San Lorenzo fuori le mura o pi\u00f9 probabilmente a quello di San Clemente.\nNel 1249 Deodato di Cosma realizz\u00f2 il ciborio gotico. Tra il 1295 e il 1304 l'intero complesso fu oggetto di un intervento di restauro per volere del cardinale diacono Francesco Caetani; egli, tra le altre cose, diede alla parte superiore della facciata una forma \u201csgusciata\u201d (analogamente ai prospetti delle basiliche romane di Santa Maria in Aracoeli, Santa Maria in Trastevere e San Lorenzo fuori le mura, con coronamento piano inarcato verso l'esterno) e vi apr\u00ec al centro un rosone, al di sopra del quale pose il proprio stemma, senza per\u00f2 adornare la parete con mosaici.\nNel 1435 la basilica venne affidata dal papa Eugenio IV ai monaci benedettini dell'abbazia di San Paolo fuori le mura, appartenenti alla Congregazione cassinense, il quale soppresse il titolo cardinalizio per evitare conflitti tra il cardinale diacono e i monaci; la diaconia venne ripristinata nel 1513 da Leone X che chiuse il monastero ed elev\u00f2 la chiesa a collegiata, con un proprio capitolo. Con Papa Pio V divenne sede parrocchiale. Nel 1535 il cardinale diacono Guido Ascanio Sforza di Santa Fiora fece dipingere la facciata della chiesa, al centro della quale si apriva un rosone circolare.\nI restauri barocchi.\nTra il XVII e il XVIII secolo la chiesa fu oggetto di una serie di restauri in forme barocche, senza tuttavia che la struttura romanica subisse modifiche. Il primo venne effettuato nel 1671 grazie ai finanziamenti del cardinale diacono Leopoldo de' Medici; l'anno successivo il Capitolo Vaticano incoron\u00f2 l'antica immagine della \"Madonna col Bambino\" venerata nella basilica e allora collocata al centro dell'abside, considerata miracolosa. Oggetto di particolare devozione anche da parte di diversi pontefici come Pio IX, venne incoronata nuovamente il 10 giugno 1920. Nel 1684 vennero costruite delle volte a botte a copertura interna delle tre navate per volere del canonico Ciatti il quale, tra le altre cose, si occup\u00f2 anche di adornare l'altare dell'absidiola di destra con un tabernacolo ligneo attribuito a Michelangelo Buonarroti (andato perduto).\nNel 1716 fu restaurato il pavimento; l'anno successivo, dopo aver ottenuto nel 1715 l'autorizzazione da parte del capitolo di aprire la cripta (chiusa da due secoli), il canonico Giovanni Mario Crescimbeni fece ristrutturare l'ambiente al fine di custodirvi le numerose reliquie della basilica, facendo costruire una seconda scala d'accesso speculare a quella gi\u00e0 esistente ed aprendo nel soffitto una grata; nell'abside venne edificato un altare barocco, sul quale venne posta una tavola con dipinta la \"Nativit\u00e0 di Ges\u00f9\" che in precedenza sarebbe appartenuta a santa Maria Maddalena de' Pazzi. Nello stesso anno furono restaurate anche le colonne della chiesa uniformando mediante applicazioni in stucco i capitelli, fra loro differenti. In quel medesimo periodo l'abside venne rivestita con un paramento in stucco, e al centro realizzata un'edicola per accogliere la Madonna, con trabeazione sorretta da lesene ioniche; ai lati furono aperte due credenze a forma di finestre rettangolari, chiuse con vetri, atte alla custodia e all'esposizione delle reliquie.\nNel 1718 il cardinale Annibale Albani commission\u00f2 a Giuseppe Sardi la realizzazione di una facciata in stile rococ\u00f2 riutilizzando la struttura preesistente; i lavori iniziarono il 5 maggio dello stesso anno e, condotti con estrema celerit\u00e0, terminarono dopo poco pi\u00f9 di un mese, il 26 giugno. Il nuovo prospetto vedeva ripristinate le due arcate laterali mediane del nartece e l'apertura di un unico grande finestrone ad arco al centro della parete superiore, nonch\u00e9 la realizzazione di una ricca decorazione in stucco. Sulla facciata occidentale del campanile venne installato un orologio con quadrante dipinto. Nel 1762 i tre vani posti al di sopra del nartece e suddivisi da sottili tramezzi, furono riadattati a cantoria e vi trov\u00f2 luogo, a partire dal 1830, un organo a canne donato dal cardinale diacono Antonio Maria Frosini. Nel coro d'inverno vi era un secondo strumento di modeste dimensioni, ed entrambi furono oggetto di restauro da parte dell'organaro Francesco Pasquetti nel 1844 e nel 1854.\nUlteriori interventi furono condotti per tutto il XIX secolo finalizzati prevalentemente all'adeguamento dell'aspetto dell'edificio al gusto estetico dell'epoca e ad aumentarne la luminosit\u00e0, drasticamente ridotta dall'addossamento di nuovi edifici alle navate minori e alla chiusura di diciotto delle ventiquattro monofore che davano luce alla navata centrale per consentire la realizzazione della volta a botte seicentesca. Sub\u00ec pesanti modifiche anche la pavimentazione cosmatesca, con l'accorciamento dell'area della \"schola cantorum\", gi\u00e0 privata delle transenne di recinzione; tra il 1829 e il 1831 le pareti della navata maggiore vennero ricoperte con pitture in stile impero.\nRestauro del 1896-1899.\nIl restauro del 1896-1899 fu frutto del nuovo interesse di stampo romantico per l'arte medievale: venne condotto per conto del Ministero della pubblica istruzione da una commissione nominata dall'Associazione artistica fra i cultori dell'architettura alla direzione della quale venne posto l'architetto Giovanni Battista Giovenale (che di fatto condusse personalmente i lavori) e fu finalizzato a riportare la basilica allo stato del XII secolo, in quanto raro esempio di architettura sacra di tale periodo nella citt\u00e0 di Roma, eliminando tutte le superfetazioni successive, in particolare quelle barocche. \nIl progetto venne presentato all'Esposizione di architettura di Torino del 1893, dove venne premiato per il grande rigore filologico divenendo paradigmatico per analoghi interventi successivi; l'architetto tuttavia venne successivamente accusato di aver utilizzato fondi destinati ad altri monumenti e di aver inopportunamente reimpiegato elementi marmorei di epoca romana provenienti dal Foro Romano e dal Colosseo. I lavori, fortemente voluti dal cardinale Gaetano de Ruggiero, iniziarono nel 1896 e terminarono nel 1899; il 29 ottobre di quello stesso anno il cardinale vicario Lucido Maria Parocchi riconsacr\u00f2 la chiesa e l'altare maggiore.\nEsternamente venne demolita la facciata in stile rococ\u00f2 di Giuseppe Sardi con il ripristino del paramento murario in mattoncini, l'apertura di tutte e sette le arcate del nartece e la ricostruzione della parte superiore del prospetto. Del campanile venne progettata la riapertura di tutti i fornici, attuata con il necessario rinforzo delle strutture e la rimozione dell'orologio in un secondo momento.\nAll'interno furono demoliti la balconata lignea della cantoria e l'organo a canne, e la volta a botte ad incannucciata venne sostituita con un controsoffitto ligneo piano dipinto con stelle (poi rimosso), cos\u00ec da consentire l'apertura di tutte le monofore e la visione degli affreschi del XII secolo. Vennero altres\u00ec rimosse le pitture in stile impero delle pareti e le stuccature delle absidi. La \"schola cantorum\" riacquist\u00f2 le sue dimensioni originarie e venne delimitata con nuove transenne realizzate nel 1897 da Paolo Bottoni. Venne anche ricostruita la pergula (opera di Ettore e Giacomo Poscetti) quasi esclusivamente con materiali moderni ad eccezione di quattro plutei antichi realizzati nel corso del restauro di Alfano, con decorazioni musive analoghe a quelli della concattedrale di Ferentino (firmati dall\"Opifex magnus nomine Paulus\" e risalenti al pontificato di Pasquale II), estesa anche alle navate laterali come in origine. Anche la cripta venne spogliata delle superfetazioni barocche. Le absidi vennero decorate, nel 1899, con affreschi in stile neomedioevale di Cesare Caroselli e Alessandro Palombi desumendo lo stile da quelli del XII secolo della navata centrale. Fu restaurato anche il pavimento ad opera di Eugenio Mattia.\nTra il 1961 e il 1962 sono stati restaurati il campanile e il tetto della navata centrale.\nDescrizione.\nEsterno.\nLa facciata della chiesa \u00e8 rivolta ad ovest e d\u00e0 su piazza della Bocca della Verit\u00e0; \u00e8 a salienti, richiamando la struttura interna a tre navate.\nL'ingresso \u00e8 preceduto dal nartece, opera dei Cosmati, caratterizzato all'utilizzo degli archi a tutto sesto (ciascuno dei quali sormontato da una monofora) poggianti su pilastri cruciformi in luogo dell'architrave continuo poggiante su colonne. L'arcata centrale \u00e8 sottolineata da un protiro sorretto da due colonne in granito (elemento comune nel panorama dell'architettura sacra della Roma medioevale, riscontrabile anche al di sopra degli ingressi principali della basilica di San Clemente al Laterano, di quella di Santa Prassede e della chiesa di San Cosimato).\nSotto il nartece, a ridosso della testata settentrionale, vi \u00e8 la Bocca della Verit\u00e0, mascherone romano in marmo pavonazzetto ivi collocato nel 1623. Nella facciata della chiesa sono murate alcune iscrizioni, una relativa alla ricostruzione della chiesa sotto Adriano I, un'altra del X secolo con l'elenco dei doni fatti da Teubaldo al martire Valentino e un'ulteriore, del VII secolo, recante la donazione fatta da Eustazio e Giorgio alla diaconia di Santa Maria in Cosmedin, posta alla sinistra del portale mediano. Tra quest'ultimo e il portale di destra trova luogo il \"monumento funerario di Alfano\", sormontato da un timpano marmoreo con iscrizione sull'architrave poggiante su due colonnine, il quale incornicia una nicchia con i resti di un affresco raffigurante la \"Madonna della Clemenza tra due pontefici\". Il portale maggiore presenta una cornice marmorea opera di Giovanni da Venezia (XI secolo), riccamente decorata con rilievi derivati dall'arte romana. Alla sinistra di questo, simmetricamente alla sepoltura di Alfano, vi era un secondo arcosolio con un affresco appena leggibile raffigurante l\"Annunciazione\" (a sinistra) e la \"Nativit\u00e0 di Ges\u00f9\" (a destra).)\nNella parte superiore del prospetto, frutto dei restauri della fine del XIX secolo e corrispondente alla navata centrale, si aprono tre monofore affiancate e, nel timpano triangolare di coronamento con cornicione sorretto da piccole mensole marmoree, un oculo circolare.\nAlla destra della navata centrale si eleva la torre campanaria, edificata nel XII secolo; essa \u00e8 divisa da cornicioni con mensole marmoree in sette ordini, dei quali i quattro superiori si aprono verso l'esterno su ogni lato con una trifora poggiante su colonnine. Fra le campane ospitate al suo interno, la pi\u00f9 antica risale al 1283 ed \u00e8 di manifattura pisana. Alla sua sommit\u00e0, il campanile raggiunge i 34,20 metri di altezza.\nInterno.\nNavate.\nL'interno della basilica \u00e8 a tre navate, ciascuna delle quali termina con un'abside semicircolare, senza transetto; il soffitto \u00e8 a capriate lignee. Le navate sono separate da tre gruppi di quattro archi a tutto sesto intervallate da pilastri quadrangolari e poggianti su colonne marmoree di spoglio, con capitelli corinzi, in totale diciotto dei quali undici di epoca romana e i restanti frutto dei restauri di papa Gelasio II. La parete di controfacciata della navata maggiore \u00e8 caratterizzata da tre arcate, delle quali le due laterali tamponate e quella centrale che, al di sopra del portale, si apre sulla cantoria soprastante il nartece, ed ospita un sarcofago del III-IV secolo, rinvenuto alla base del campanile nel 1964. Le arcate, come le colonne che le sorreggono, facevano parte dell'aula porticata del IV secolo a.C. all'interno della quale \u00e8 sorta la basilica cristiana; altri archi sono inseriti nella controfacciata della navata di sinistra e nella parete perimetrale di quest'ultima. Nelle navate minori sono visibili, al di sopra degli archi di separazione con la navata maggiore, sei monofore per lato, con le quali si apriva sulla chiesa il matroneo di Adriano I, demolito sotto Callisto II. Il pavimento presenta una ricca decorazione in stile cosmatesco realizzata in marmi policromi con inserti musivi; la pavimentazione della \"schola cantorum\" e del presbiterio presenta elementi in opus sectile dell'VIII secolo.\nAffreschi della navata centrale.\nNella parte superiore delle pareti della navata centrale sono visibili i resti del ciclo pittorico a fresco realizzato nel 1123 e caratterizzato da uno stile fortemente classicista, con il recupero dell'inserimento delle varie scene all'interno di riquadrature e architetture. La narrazione si sviluppava su due ordini, dei quali \u00e8 in parte conservato solo quello superiore, all'altezza delle finestre, su tema veterotestamentario: la parete di destra presenta cinque degli originari dodici episodi tratti dal Libro di Daniele, quella di sinistra scene dal Libro di Ezechiele (gi\u00e0 erroneamente interpretate come eventi salienti della vita di Carlo Magno). Della prima tematica sono state identificate le seguenti scene (la numerazione delle finestre \u00e8 a partire dall'abside): il \"Sogno della statua\" (Dn , tra la quarta e la quinta finestra), l\"Esaltazione di Daniele\" (Dn , tra la quinta e la sesta), la \"Strage dei saggi di Babilonia\" (Dn , tra la sesta e la settima), l\"Adorazione della statua di Nabucodonosor\" (Dn , tra la settima e l'ottava), la \"Fornace ardente\" (Dn , tra l'ottava e la nona) e le \"Minacce di Nabucodonosor\" (Dn , tra la decima e l'undicesima), nonch\u00e9 la figura stante del profeta, la cui parte inferiore non \u00e8 pi\u00f9 visibile, raffigurato come un giovane imberbe con in mano un libro aperto ed indosso una toga bianca.\nDella tematica legata al profeta Ezechiele vi sono soltanto tre scene chiaramente riconducibili alla narrazione biblica: \"Ezechiele che si rade la barba e la pesa\" (Ez , tra la settima e l'ottava finestra), \"Ezechiele che riceve il libro\" (Ez , il profeta \u00e8 caratterizzato dallo stare genuflesso e curvo, a differenza della postura eretta che gli viene ordinata da Dio nella Bibbia); \"Dio in trono scortato da cherubini\" (Ez , tra l'undicesima e la dodicesima finestra, con la figura in trono che sembrerebbe il Figlio piuttosto che il Padre). Secondo l'errata lettura del ciclo come relativo ad episodi della vita di Carlo Magno, sarebbero state individuate le seguenti scene: l\"Incoronazione di Carlo Magno\" (tra la prima e la seconda finestra), il \"Massacro di Verden\" (tra la seconda e la terza), \"Carlo Magno che riceve gli ambasciatori di papa Adriano I\" (tra la terza e la quarta), la \"Vocazione di Carlo Magno\" (tra la quarta e la quinta), le \"Mura di Pamplona\" (tra la quinta e la sesta), la \"Distruzione dell'idolo di Maometto\" (tra la sesta e la settima, episodio presente nello Pseudo-Turpino), le \"Virt\u00f9 di Carlo Magno\" (tra la settima e l'ottava), \"Carlo Magno riceve i doni di H\u0101r\u016bn al-Rash\u012bd\" (tra l'ottava e la nona), la \"Disfatta dei Longobardi\" (tra la nona e la decima, il cui soggetto \u00e8 soltanto ipotizzato in quanto l'affresco \u00e8 andato completamente perduto), la \"Morte di Carlo Magno\" (tra la nona e la decima), il \"Giudizio finale di Carlo Magno\" (tra l'undicesima e la dodicesima) e, probabilmente, l'autoritratto del pittore.\nNella fascia inferiore, andata perduta nella sua quasi totalit\u00e0, erano raffigurati episodi evangelici, dei quali sono riconoscibili i seguenti: sulla parete di sinistra il \"Matrimonio di Maria e Giuseppe\" (sotto la dodicesima finestra), il \"Censimento di Quirinio\" (Lc , tra la decima e l'undicesima finestra), i \"Magi a colloquio da Erode\" (Mt , tra la nona e la decima finestra), la \"Presentazione di Ges\u00f9 al Tempio\" (Lc , tra l'ottava e la nona finestra) e la \"Visitazione\" (Lc , tra la settima e l'ottava finestra); sulla parete di destra la \"Guarigione del lebbroso\" (Mt , Mc , Lc , tra la decima e l\u2019undicesima finestra), la \"Guarigione del paralitico\" (Gv , sotto la nona finestra) e l\"Ingresso a Gerusalemme\" (Mt , Mc , Lc , \"Gv\" , tra la settima e l'ottava finestra).\n\u00c8 ancora in parte visibile l'affresco soprastante l'arco absidale, con la centro \"Cristo benedicente\" all'interno di un medaglione (andato quasi totalmente perduto) e ai lati le \"Schiere angeliche\".\nCappelle laterali.\nLungo le navate minori si aprono alcune cappelle laterali. L'unica che si apre sul lato destro \u00e8 il coro d'inverno, separata dalla basilica tramite un vestibolo; essa venne edificata nel 1686 su progetto di Tommaso Mattei per le celebrazioni del capitolo. Nella parete di fondo della cappella si apre un'abside quadrangolare all'interno della quale si trova l'altare, sormontato da un dipinto della \"Madonna col Bambino\", gi\u00e0 nell'abside e due volte coronato (nel 1672 e nel 1920) essendo considerato miracoloso. La tavola risale al XIV secolo ed in passato \u00e8 stata erroneamente identificata con quella che secondo la tradizione sarebbe stata portata in salvo dalle distruzioni iconoclaste dai monaci greci, nell'VIII secolo; \u00e8 stata pi\u00f9 volte ritoccata, anche da parte della bottega di Antoniazzo Romano, tra il XV e il XVI secolo.\nLa prima cappella della navata di sinistra \u00e8 il battistero, edificato nel 1727; al suo interno vi \u00e8 il fonte battesimale, costituito da un reperto erratico romano decorato a rilievo con tralci di vite e di edera, donato per assolvere a tale funzione da papa Benedetto XIII. Segue la cappella dedicata a san Giovanni Battista de' Rossi, che fu canonico di Santa Maria in Cosmedin e dimor\u00f2 nell'annesso palazzo; opera dell'architetto Luca Carimini (1860), l'altare in stile rococ\u00f2 ivi contenuto \u00e8 preesistente, in quanto era stato consacrato da Benedetto XIII (originariamente si trovava nella navata laterale di sinistra ed era dedicato alla Madonna delle Grazie). La terza cappella \u00e8 quella del Crocifisso, progettata da Giovanni Battista Giovenale.\n\"Schola cantorum\", presbiterio e absidi.\nLa \"schola cantorum\" occupa la seconda met\u00e0 della navata maggiore; frutto dei restauri del XII secolo, \u00e8 stata ricomposta nell'ambito di quelli del 1896-1899 integrando gli elementi andati perduti con altri nuovi in stile. Delimitata da transenne marmoree, ai suoi lati trovano luogo due amboni: a sinistra quello dell'epistola, della tipologia \"a giardino\", in marmo pavonazzetto con basamento in marmo greco; a destra quello del Vangelo, della tipologia \"a loggia\", prevalentemente in pavonazzetto con inserti in breccia dei Pirenei (al centro della parte anteriore) e parfido grigio (sul retro); nel complesso di quest'ultimo \u00e8 inserito il candelabro del cero pasquale (del XIII-XIV secolo), alla cui base \u00e8 posta la scultura di un leone accovacciato, attribuibile a Pasquale Romano che nel 1285 aveva realizzato e firmato una sfinge per la chiesa viterbe di Santa Maria a Gradi. Il presbiterio \u00e8 separato dalla \"schola cantorum\" tramite la pergula marmorea, con architrave sorretto da colonnine poggianti su transenne decorate a mosaico, che prosegue anche nelle navate laterali.\nL'altare maggiore \u00e8 costituito da una mensa marmorea poggiante su una vasca in granito rosso; esso venne consacrato il 6 maggio 1123 da papa Callisto II che colloc\u00f2 al suo interno le reliquie dei santi Cirilla, Ilario e Coronato. Al di sopra di esso vi \u00e8 il ciborio gotico, opera di Deodato di Cosma (1294), influenzato da quello della basilica di San Paolo fuori le mura che a sua volta fonde la tradizione cosmatesca con i nuovi influssi gotici di provenienza francese; esso \u00e8 in marmo, poggiante su quattro colonne corinzie (forse appartenenti al ciborio precedente), in corrispondenza di ciascuna delle quali si eleva un pinnacolo (un quinto, pi\u00f9 alto, \u00e8 posto sulla sommit\u00e0 della copertura). I pennacchi della fronte anteriore sono adornati da un mosaico su fondo oro raffigurante l\"Annunciazione\", che richiama quelli della basilica di Santa Maria in Trastevere, di Pietro Cavallini. Al centro della parete dell'abside, al di sotto della bifora, vi \u00e8 la cattedra marmorea, del XIII secolo, i cui braccioli sono ornati nella parte inferiore da due teste di leone.\nLe tre absidi, ciascuna delle quali si apre verso l'esterno con una bifora, sono rivolte ad oriente. Al loro interno, esse sono interamente decorate con affreschi in stile neomedioevale realizzati nel 1899; il ciclo della cappella di destra \u00e8 dedicato alla Madonna, con la \"Madonna col Bambino entro una mandorla tra due angeli\" nel catino e ai lati della bifora a sinistra la \"Nativit\u00e0 di Maria\", a destra la \"Dormitio Virginis\"; il ciclo della cappella di destra \u00e8 dedicato a san Giovanni Battista con nel catino l\"Agnus Dei\" e ai lati della bifora a sinistra la \"Predicazione del Battista\" e a destra il \"Martirio del Battista\"; nel catino dell'abside maggiore sono raffigurati la \"Madonna in trono col Bambino tra i santi Agostino, Feliciano, Dionisio e Nicola I\", mentre ai lati della bifora vi sono l\"Annunciazione\" (in alto a sinistra), la \"Nativit\u00e0 di Ges\u00f9\" (in alto a destra), l\"Adorazione dei Magi\" (in basso a sinistra) e la \"Presentazione di Ges\u00f9 al Tempio\" (in basso a destra). I dipinti sono opera di Cesare Caroselli e Alessandro Palombi.\nCripta e reliquie.\nAl di sotto della \"schola cantorum\" vi \u00e8 la cripta dell'VIII secolo, forse il pi\u00f9 antico esempio di tale tipologia di ambiente, la cui doppia scala d'accesso venne aperta nel 1717 (in precedenza vi era solo quella di destra). L'ambiente, la cui muratura di rivestimento interno risale all'VIII secolo, \u00e8 a pianta rettangolare, con soffitto piano, con aula tripartito in navatelle di quattro campate ciascuna da colonne corinzie. Lungo le pareti laterali si aprono sedici nicchie semicircolari, utilizzate originariamente per accogliere le reliquie dei santi; nella muratura sono inglobati i resti del podio in blocchi lapidei dell'Ara massima di Ercole invitto. Peculiarit\u00e0 di questa cripta \u00e8 il transetto, uno dei rari casi di reintroduzione nell'architettura carolingia di tale elemento, tipicamente costantiniano. In corrispondenza con la navatella centrale si apre una cripta semicircolare, all'interno della quale trova luogo l'altare (del V-VI secolo), rinvenuto e ivi collocato durante i restauri della fine del XIX secolo), il quale contiene le reliquie di Santa Cirilla ed \u00e8 decorato sulle fiancate con delle croci a bassorilievo.\nAll'interno della basilica sono custodite le reliquie di diversi santi. Tra questi, vi \u00e8 il teschio accreditato a san Valentino, non il santo venerato il 14 febbraio, ma un omonimo, un \"corpo santo\" (martiri inventi), e la testa di sant'Adautto. Quest'ultimo \u00e8 molto probabilmente il martire che fu sepolto con Felice in una cripta nei pressi del cimitero di Commodilla sulla via Ostiense. Papa Siricio (384-399) costru\u00ec una piccola basilica sulla loro tomba restaurata ed abbellita in seguito da Giovanni I (523-526) e Leone III (795-816). Leone IV (847-855) don\u00f2 loro reliquie ad Ermengarda, moglie di Lotario. La chiesa di Santa Maria in Cosmedin conserva altre teste di martiri inventi (Adriano, Amelia, Angelo fanciullo, Antonino, Benedetto, Benigno, Candida, Candido, Clemenza, Concordia, Desirio, Desiderio, Generoso, Giuliano, Ippolito, Ottavio, Patrizio, Placido e Romano), nonch\u00e9 la gamba di Olimpia e quella di san Giovanni Battista de Rossi.\nSacrestia.\nNella sacrestia, che si apre all'inizio della navata laterale di destra, \u00e8 esposto uno dei nove frammenti superstiti della decorazione musiva dell'oratorio di Giovanni VII (705-707), facente parte del complesso dell'antica basilica di San Pietro in Vaticano, portato nella basilica nel 1639 per volere di Urbano VIII. Il ciclo era costituito da tredici episodi della vita di Ges\u00f9 dall'Annunciazione alla sua discesa agli inferi, con sopra l'altare l'immagine della \"Madonna orante\"; il brano presente in Santa Maria in Cosmedin \u00e8 quello pi\u00f9 vasto e in miglior stato di conservazione e raffigura l\"Adorazione dei Magi\".\nLa composizione della scena richiama quella dell'affresco analogo presente nella chiesa di Santa Maria Antiqua, risalente anch'esso al pontificato di Giovanni VIII. Di chiara impronta paleocristiana, \u00e8 caratterizzato da un angelo in posizione eretta posto tra la Vergine con il Bambino e i magi, presente in analoghe raffigurazioni dei secoli V e VI. I magi, andati perduti, avevano atteggiamenti differenti: quello all'estrema sinistra (del quale si vedono ancora la mano e il dono), in ginocchio, offriva a Ges\u00f9 un libro; gli altri due, in piedi, discutevano animatamente, il che fa presupporre una fusione del viaggio dei magi e dell'adorazione, in precedenza distinte, in una scena unica.\nIl mosaico \u00e8 stato esposto nella chiesa di Santa Maria Antiqua tra il marzo e l'ottobre 2016 nell'ambito di una mostra temporanea. Nei mesi precedenti \u00e8 stato sottoposto ad un intervento di restauro da parte dell'Istituto superiore per la conservazione ed il restauro."}
{"id": "229422", "revid": "253269", "url": "https://it.wikipedia.org/wiki?curid=229422", "title": "David Sutcliffe", "text": "Biografia.\nNato a Saskatoon, nel Saskatchewan, trascorre la sua infanzia nell'Ontario. Studia all'Universit\u00e0 di Toronto, presso la quale consegue la laurea in letteratura inglese. In un primo periodo si dedica con successo al basket, tuttavia la carriera sportiva \u00e8 ben presto abbandonata a causa di un grave incidente in seguito al quale inizia a studiare recitazione.\nDopo aver recitato in un paio di film indipendenti in Canada, si trasferisce negli Stati Uniti, a New York, dove arrivano i primi ruoli di rilievo in telefilm quali \"Forever Knight\", \"Will &amp; Grace\" (1X17), \"Friends\", \"\" e \"Una mamma per amica\", in cui interpreta Christopher Hayden, il padre di Rory Gilmore. Ha partecipato a diversi episodi delle prime due stagioni della serie tv \"Private Practice\". Il maggiore successo lo ottiene nel film \"Cake - Ti amo, ti mollo... ti sposo\", con Sandra Oh e Heather Graham. Ha recitato anche in altri film, quali \"Sotto il sole della Toscana\", \"Testosterone\" , \"Happy Endings\" e \"Aspettando il tuo s\u00ec\".\nCompare anche nell'episodio 3x06 della serie \"Lie to me\" e in alcuni episodi di \"Incinta per caso\" accanto a Jenna Elfman. Dal 2013 \u00e8 il protagonista della serie televisiva \"Cracked\" dove interpreta il detective Aidan Black.\nVita privata.\nSi \u00e8 sposato nel 2001 con l'attrice e ex-playmate di \"Playboy\" Julie McCullough, dalla quale ha divorziato nel 2003; risiede a Austin, Texas.\nDoppiatori Italiani.\nNelle versioni in italiano dei suoi film, David Sutcliffe \u00e8 stato doppiato da:"}
{"id": "229429", "revid": "76963", "url": "https://it.wikipedia.org/wiki?curid=229429", "title": "Yanic Truesdale", "text": "\u00c8 conosciuto soprattutto per aver interpretato il personaggio di Michel Gerard nella serie tv Una mamma per amica.\nNato a Montr\u00e9al, in Quebec, Yanic ha cominciato la sua carriera televisiva con una serie canadese. Venne in seguito nominato per il Gemini Award per il suo ruolo nella sitcom canadese \"Roommates\".\nYanic si trasfer\u00ec a New York City, dove studi\u00f2 al Lee Strasberg Theater Institute. Poi si trasfer\u00ec a Los Angeles, California, dove vive attualmente."}
{"id": "229434", "revid": "125838557", "url": "https://it.wikipedia.org/wiki?curid=229434", "title": "Kelly Bishop", "text": "Biografia.\nCresciuta a Denver, in Colorado, sin da piccola Kelly Bishop studia danza classica. A 18 anni si sposta a New York, dove lavora per un anno come ballerina di fila nella compagnia di danza del Radio City Music Hall. Continuer\u00e0 a ballare a Las Vegas, fin quando nel 1967 ottiene il suo primo ruolo a Broadway, nello spettacolo \"Golden Rainbow\". Il suo primo vero successo professionale risale al 1976, quando interpreta la sensuale Sheila Bryant nel musical di Broadway, \"A Chorus Line\", per cui vince il Tony Award alla miglior attrice non protagonista in un musical. Successivamente sar\u00e0 molto impegnata in teatro, in opere di prosa di successo come \"Six Degrees of Separation\", \"Proposals\" di Neil Simon, \"Halloween Horror\", \"The Last Night of Ballyhoo\" e \"Bus Stop\".\nDebutta nel cinema nel drammatico \"Una donna tutta sola\" (1977) di Paul Mazursky, e successivamente la si vedr\u00e0 sullo schermo soprattutto nel ruolo di madre, in film come il celebre \"Dirty Dancing - Balli proibiti\" (1987) di Emile Ardolino, con Patrick Swayze e Jennifer Grey. La vera celebrit\u00e0 viene per\u00f2 dalla televisione: a partire dal 2000 interpreta il personaggio di Emily Gilmore, la sofisticata quanto invadente madre della protagonista (Lorelai Gilmore, interpretata da Lauren Graham) nella celebre serie televisiva \"Una mamma per amica\". Dal 2012 al 2013 \u00e8 co-protagonista della serie \"A passo di danza\".\nVita privata.\nDal 1981 \u00e8 stata sposata con il presentatore televisivo Lee Leonard, deceduto nel 2018."}
{"id": "229435", "revid": "599013", "url": "https://it.wikipedia.org/wiki?curid=229435", "title": "Guanda", "text": "Guanda \u00e8 una casa editrice italiana fondata da Ugo Guandalini (1905-1971) e attiva a Parma dal 1932. Su proposta del pittore Carlo Mattioli, Guandalini adott\u00f2 come emblema della casa editrice la fenice.\nGuanda \u00e8 da sempre specializzata nella poesia e nella letteratura contemporanea. Si distingue fin dai primi anni per la sua linea editoriale originale e innovativa, rispecchiata in un catalogo che offre al lettore italiano la grande poesia europea, autori cruciali del Novecento, esponenti delle correnti pi\u00f9 vive del pensiero moderno.\nStoria.\nLe caratteristiche di casa editrice attenta al nuovo e fortemente sensibile alla qualit\u00e0 si sono mantenute nel periodo successivo alla scomparsa del fondatore, avvenuta nel 1971, per riaffermarsi con particolare energia dal 1987, dopo l\u2019acquisizione da parte della Longanesi e il trasferimento della sede a Milano. Ne assume allora la presidenza Mario Spagnol, mentre la direzione editoriale \u00e8 affidata dal gennaio 1988 a Luigi Brioschi, mentre nel 1995 Stefano Mauri ne diventa amministratore delegato.\nDal 1990 Guanda pubblica la \u201cBiblioteca di Scrittori Italiani\u201d della Fondazione Pietro Bembo, una collana di classici italiani inizialmente diretta dai fondatori Dante Isella e Giorgio Manganelli, e oggi da Pier Vincenzo Mengaldo e Alfredo Stussi. Dal 1999 la casa editrice ha una propria collana economica. Nel 2018, \"Guanda\" ha acquisito \"Astoria\", la casa editrice fondata e diretta da Monica Randi. Nel 1999, alla scomparsa di Mario Spagnol, Luigi Brioschi assume la presidenza della societ\u00e0. Nel 2005 Guanda entra a far parte del Gruppo editoriale Mauri Spagnol. Nel 2014 la carica di consigliere delegato \u00e8 assunta da Marco Tar\u00f2.\nCatalogo.\nTra gli autori pubblicati vi sono Anne Tyler, Alexander McCall Smith, Charles Bukowski, William Trevor, John Banville, Luis Sep\u00falveda, Almudena Grandes, Javier Cercas, Elsa Osorio, Fernando Aramburu, Manuel Vilas, Arundhati Roy, Jhumpa Lahiri, Anita Neir, Nina Berberova, Peter Handke, Alain de Botton, Nick Hornby, Roddy Doyle, Irvine Welsh, Joseph O\u2019Connor, Catherine Dunne, Jonathan Safran Foer, Gary Shteyngart, Andr\u00e9 Aciman, Nicole Krauss, Aharon Appelfeld, Adam Gopnik, Shalom Auslander, Adam Thirlwell.\nTra gli autori italiani vanno invece menzionati Ermanno Cavazzoni, Bruno Arpaia, Marco Santagata, Marco Vichi, Gianni Biondillo, Alessandro Banda, Paola Mastrocola, Helena Janeczek, Mariapia Veladiano, Marta Morazzoni, Andrea Fazioli, Alberto Schiavone. Nel catalogo Guanda ci sono anche molti dei grandi nomi della poesia contemporanea: Ezra Pound, Pablo Neruda, Jacques Pr\u00e9vert, Adonis..."}
{"id": "229436", "revid": "125997634", "url": "https://it.wikipedia.org/wiki?curid=229436", "title": "Edward Herrmann", "text": "Biografia.\nEdward Kirk Herrmann si laurea nel 1965 alla \"Bucknell University\" e, successivamente, studia alla \"Accademia di musica e arte drammatica\" di Londra (1968-69).\nDal fisico imponente e dotato di buone doti interpretative, Edward Herrmann \u00e8 ricordato per avere interpretato il presidente statunitense Franklin Delano Roosevelt nelle miniserie televisive \"Eleanor e Franklin\" (1976) e \"\" (1977). Nella sua lunga carriera, durata oltre 30 anni, \u00e8 stato vincitore di un Emmy nel 1999 per la sua apparizione nella serie TV \"The Practice\" e di un Tony Award nel 1976 per la sua performance nello spettacolo \"La professione della signora Warren\" di Shaw.\nMa il suo ruolo pi\u00f9 noto \u00e8 stato come co-protagonista (Richard Gilmore, lo snob ma bonario padre di Lorelai Gilmore/Lauren Graham) della celebre serie televisiva \"Una mamma per amica\" (\"Gilmore Girls\"), in onda dal 2000 al 2007.\nVita privata.\nNel 1978 ha sposato Leigh Curran, con cui era fidanzato da parecchio tempo, ma hanno divorziato nel 1991. Nel 1992 ha sposato Star Hayner, con cui \u00e8 rimasto fino alla morte; hanno avuto due figlie, Ryen e Emma.\nMorte.\nIl 31 dicembre 2014 muore per un cancro al cervello, a 71 anni, in un ospedale di New York dove era ricoverato da un mese.\nDoppiatori italiani.\nNelle versioni in italiano dei suoi film, Edward Herrmann \u00e8 stato doppiato da:"}
{"id": "229437", "revid": "599013", "url": "https://it.wikipedia.org/wiki?curid=229437", "title": "I\u00f1aki Urdangarin", "text": "Biografia.\nI\u00f1aki Urdangarin ha militato nella squadra di pallamano del Barcellona per quattordici stagioni, dal 1986 al 2000. Con la nazionale di pallamano spagnola ha partecipato a tre edizioni dei Giochi olimpici, vincendo due medaglie di bronzo ad Atlanta 1996 e Sydney 2000, oltre alla medaglia di bronzo al campionato europeo del 2000.\nNel 1997 ha sposato Cristina di Borbone a Barcellona. La coppia ha quattro figli Juan Valent\u00edn, Pablo Nicol\u00e1s, Miguel e Irene e dal 2009 la famiglia risiede a Washington.\nNel novembre 2011 \u00e8 stato accusato dalla procura spagnola di aver sottratto una grossa somma di denaro dai fondi di un'organizzazione senza scopo di lucro di cui era al vertice. Lo scandalo ha costretto la famiglia reale a prendere le distanze da Urdangarin, che a dicembre \u00e8 stato escluso ufficialmente dalle cerimonie pubbliche e il 17 febbraio 2017 \u00e8 stato condannato a sei anni e tre mesi di carcere.\nCarriera sportiva.\nNazionale spagnola.\n154 presenze, con la partecipazione a 9 competizioni internazionali:"}
{"id": "229440", "revid": "99468978", "url": "https://it.wikipedia.org/wiki?curid=229440", "title": "Jackson Douglas", "text": "\u00c8 meglio conosciuto per il suo ruolo di Jackson Belleville nella serie televisiva Una mamma per amica, del quale per altro ha diretto un episodio. Ha inoltre scritto e diretto il breve film \"Brown Eyed Girl\".\nJackson ha sposato Alex Borstein nel 1999 e hanno divorziato nel 2014."}
{"id": "229441", "revid": "31789", "url": "https://it.wikipedia.org/wiki?curid=229441", "title": "\u0428", "text": "La \u0428, minuscolo \u0448, chiamata \u0161a, \u00e8 una lettera dell'alfabeto cirillico. Rappresenta la fricativa retroflessa sorda IPA o la consonante fricativa postalveolare sorda . Si pronuncia come il digramma italiano \u00absc\u00bb nella parola \u00abscena\u00bb.\nIn molte lingue slave che adottano l'alfabeto latino (ceco, croato, sloveno e slovacco) questo suono viene reso con la lettera \"\u0161\", ed i linguisti hanno adottato questo simbolo per traslitterare \u0428 nell'alfabeto latino.\nLa \u0428 stampata appare come somigliante ad una W, o pi\u00f9 esattamente ad una E appoggiata sul lato sinistro. Viene utilizzata in tutte le versioni nazionali dell'alfabeto cirillico, sia per le lingue slave che per quelle non slave.\nIl suono rappresenta una consonante fricativa postalveolare sorda. Le fricative postalveolari sono la ragione maggiore per cui sono stati inventati l'alfabeto glagolitico e l'alfabeto cirillico, poich\u00e9 le lingue slave non potevano essere scritte con l'alfabeto latino o greco senza usare dei diacritici. Le lingue slave sono ricche di fricative postalveolari, e la \u0428 \u00e8 una delle lettere pi\u00f9 tipiche dell'alfabeto cirillico.\nLa \u0428 trova le sue origini nella lettera ebraica \u0161in (\u05e9) ed \u00e8 strettamente collegata all'equivalente greca sigma (\u03a3, \u03c2). La \u0428 gi\u00e0 aveva la sua forma nell'alfabeto glagolitico. La maggior parte delle lettere cirilliche deriva dal greco, ma non esisteva nessun segno greco per il suono della \u0428, cos\u00ec il simbolo glagolitico fu adottato senza modificarlo."}
{"id": "229442", "revid": "107799830", "url": "https://it.wikipedia.org/wiki?curid=229442", "title": "Neuroleptoanalgesia", "text": "La neuroleptoanalgesia \u00e8 una forma di sedazione del dolore. Prevede l'utilizzo di 2 classi di farmaci: un neurolettico (droperidolo) ed un oppiaceo (solitamente fentanyl). \nSi pu\u00f2 assicurare cos\u00ec una buona analgesia, riducendo s\u00ec la vigilanza ed il contatto con l'ambiente circostante (sedazione), ma non abolendo lo stato di coscienza.\nPu\u00f2 essere utilizzata per piccoli interventi, come ad esempio in oculistica dove si procede prima con la neuroleptoanalgesia e poi con un'anestesia locale oppure durante procedure endoscopiche. \nL'aggiunta del protossido d'azoto, somministrato a percentuali ipnotiche nell'inspirato, produrr\u00e0 una completa perdita della coscienza; si parler\u00e0 allora di neuroleptoanestesia."}
{"id": "229443", "revid": "228587", "url": "https://it.wikipedia.org/wiki?curid=229443", "title": "Roundabout", "text": "Roundabout (che in inglese pu\u00f2 corrispondere sia a \"giostra\" che a \"rotatoria\") pu\u00f2 indicare:"}
{"id": "229445", "revid": "2091899", "url": "https://it.wikipedia.org/wiki?curid=229445", "title": "Parco naturale Puez-Odle", "text": "Il parco naturale Puez-Odle (\"Naturpark Puez-Geisler\" in tedesco) \u00e8 un'area naturale protetta che racchiude principalmente due gruppi montuosi: il gruppo del Puez e il gruppo delle Odle, entrambi appartenenti alle Dolomiti di Gardena nelle Dolomiti. Istituita nel 1978 e poi ampliata nel 1999 con l'annessione della zona di Rasciesa (facente parte del comune di Ortisei), l'area protetta \u00e8 delimitata a ovest dalla valle Isarco, a nord dalla val Pusteria, a est dalla val Badia e a sud dalla val Gardena.\nDescrizione.\nL'intero gruppo Puez-Odle racchiude in s\u00e9 a nord la Plose e il monte Gabler (che in realt\u00e0 non rientrano nel parco) e il Sass de Putia (2.875 m), a sud ovest il gruppo delle Odle con il sottogruppo di Rasciesa, dove si trovano le cime pi\u00f9 alte come la Furchetta e il Sass Rigais, entrambe di 3.025 m. A sud est si trova invece il gruppo del Puez, a sua volta suddiviso col gruppo dello Stev\u00eca, i sottogruppi Sassongher, Gran Cir-Vallunga, dove la cima pi\u00f9 alta \u00e8 il Piz de Puez (2.913 m). Il parco \u00e8 attraversato da nord a sud dall'Alta via n. 2.\nGeologia.\nI gruppi facenti parte del Parco Puez - Odle, formati in milioni di anni per sedimentazioni stratificate successive, mostrano una variet\u00e0 geologica eccezionale. Il basamento delle Dolomiti \u00e8 costituito da porfidi e filladi, rocce caratteristiche della zona di Plose.\nSopra ad esso si \u00e8 formato un deposito di arenaria, che affiora e risulta ammirabile nei pressi del Sass de Putia.\nIl sedimento successivo \u00e8 quello del bellerophon, dal nome dell'omonimo gasteropode presente nell'antichissimo oceano Tetide, le cui conchiglie hanno formato uno strato che in alcuni punti raggiunge anche lo spessore di qualche centinaio di metri. Questi sedimenti si notano nella zona del Sass de Putia, nelle Odle di Eores ed a Funes.\nSu questo sedimento poggia la formazione di Werfen, uno strato caratteristico del territorio formato dalla sedimentazione di microrganismi marini, materiali terrosi e rocciosi di varia natura. La formazione di Werfen affiora nella zona che da Longiar\u00f9 arriva a Juac.\nLa dolomia, la roccia caratteristica di questa regione, poggia sulla formazione di Werfen. Nella zona del parco si segnala la dolomia dello Sciliar, che forma nella zona delle Odle di Funes diversi pinnacoli e torri. La dolomia principale, pi\u00f9 chiara, si riscontra invece a Crespeina, nella Gherdenacia ed intorno al Puez: caratteristica di questa roccia \u00e8 la tendenza al carsismo per cui numerosi sono gli inghiottitoi ed i crepacci.\nLa formazione di Raibl \u00e8 il deposito che poggia sulla dolomia. \u00c8 un sedimento ricco di fossili ed \u00e8 caratterizzato da cromie particolari che risaltano visivamente nel panorama. Grazie alla sua impermeabilit\u00e0 protegge la dolomia sottostante e forma anche zone ricche di sorgenti, come nella Vallunga.\nGli ultimi sedimenti sono quelli del Giurassico e del Cretaceo, anch'essi ricchi di fossili. Alcune formazioni caratteristiche visibili nel gruppo del Puez, quali il Col de Muntijela ed il Col de la Son\u00e9, sono costituiti da questi sedimenti, caratterizzati da colorazioni variabili dal rosso al verde.\nValli.\nAll'interno del parco le valli degne di nota sono: Vallunga, val Chedul, val di Lietres, val Culea, val Scura.\nLaghi.\nLago di Campaccio\nComuni.\nFanno parte del parco i territori dei comuni di Funes, Ortisei, Santa Cristina Valgardena, Selva di Val Gardena, Corvara in Badia, Badia e San Martino in Badia\nAmbiente.\nFlora.\nLa flora del parco \u00e8 ricca e variegata.\nI boschi sono presenti soprattutto sul limitare nord del parco, con il pino cembro ed il larice come essenze principali. \nRimarchevole \u00e8 anche il bosco rado della Vallunga, costituito da abeti rossi, larici e pini cembri. Il sottobosco \u00e8 costituito prevalentemente da fior di stecco, dafne rosea e erica carnea. Laddove il bosco inizia a diradarsi primeggia il pino mugo con il suo aspetto contorto, spesso abbinato al rododendro.\nNei prati montani in primavera campeggiano le fioriture della pulsatilla, della soldanella, della primula farinosa e del croco. A queste si sommano quelle dell'aconito, dell'elleboro bianco, del cardo spinosissimo, della genziana punteggiata, dell'achillea millefoglie, dell'arnica e del colchico. In Vallunga sono presenti anche il rododendro nano, le scarpette di Venere (o scarpette della Madonna), il giglio martagone ed il giglio rosso.\nIn alta quota, dove il vento e le condizioni atmosferiche rendono possibile solo lo sviluppo di una flora radente al suolo, vegetano prevalentemente il carice e la sesleria comune; nei luoghi pi\u00f9 riparati dal vento si trova anche la famosa stella alpina, il fiore simbolo delle Alpi. Nelle fessure delle rocce si trovano invece la genziana, le sassifraghe ed alcune primule.\nFauna.\nLa fauna del parco \u00e8 ricca quanto la sua flora. Il cervo frequenta la parte settentrionale del parco mentre il camoscio tende a risiedere nella Vallunga e nelle Odle di Funes. Il capriolo si pu\u00f2 osservare sui pendii intorno alla Malga di Zannes.\nIn Vallunga si osserva il gufo reale e si pu\u00f2 sentire il verso del gallo cedrone. Sui prati montani nidificano uccelli come il fringuello alpino, il culbianco, lo spioncello ed il codirosso spazzacamino. Sulle cime pi\u00f9 alte volano i gracchi alpini, i corvi imperiali e, rara ma presente, l'aquila reale. Nelle zone boschive pi\u00f9 riparate e tranquille non \u00e8 difficile incontrare un marasso, una vipera ritenuta non mortale per l'uomo. Nei piccoli laghetti sono presenti il tritone alpino, la salamandra alpina e la lucertola vivipara\nTurismo.\nPrincipali rifugi.\nIl gruppo \u00e8 meta di molti escursionisti ed alpinisti, perch\u00e9 offre dalle vie ferrate alle scalate di modesta, media ed estrema difficolt\u00e0, oltre a passeggiate escursionistiche di particolare interesse, come ad esempio la \"via delle Odle\" (in tedesco \"Adolf Munekl-Weg\"), il sentiero che passa alla base settentrionale del gruppo delle Odle.\nCentro visite.\nIl centro visite del parco ha sede a Santa Maddalena. Aperto dal dicembre del 2009, \u00e8 gestito dalla provincia di Bolzano.\nSentiero natura.\nAll'interno del parco, nei pressi della malga Zannes c'\u00e8 uno speciale sentiero, il sentiero natura, percorribile anche dai disabili in sedia a rotelle. Il breve percorso di tre chilometri (pendenza massima 8%), accerchia un recinto di cervi, daini e caprioli, e attraverso 14 tabelle illustrate, spiegano la flora e la fauna del parco naturale, anche in carattere braille (effettuate dal \"centro ciechi San Raphael\" di Bolzano)."}
{"id": "229448", "revid": "104485", "url": "https://it.wikipedia.org/wiki?curid=229448", "title": "Villa Farnesina", "text": "La villa Farnesina (o \"villa della Farnesina\") \u00e8 un edificio storico di Roma, oggi sede dell'Accademia Nazionale dei Lincei.\nSi trova su via della Lungara, nel rione Trastevere, nel Municipio I ed \u00e8 uno degli edifici rappresentativi dell'architettura rinascimentale del primo Cinquecento. Progettata da Baldassarre Peruzzi fu il prototipo della villa suburbana romana e la sua realizzazione ebbe notevole risonanza, anche perch\u00e9 a partire dal 1511, completate le murature, la residenza fu affrescata secondo un programma iconografico di straordinaria ampiezza affidato ai pi\u00f9 grandi artisti del periodo: lo stesso Peruzzi, Sebastiano del Piombo, Raffaello Sanzio e la sua scuola (compreso Giulio Romano) e Il Sodoma.\nStoria.\nFu costruita dal 1506 al 1512 dal giovane Peruzzi per il ricchissimo banchiere senese Agostino Chigi, grande mecenate e personaggio di spicco nella Roma di inizio Cinquecento, che aveva accumulato una grande fortuna dai proventi della vendita dell\u2018allume della Tolfa e che godeva della protezione di papa Giulio II prima, e Leone X poi. La Farnesina, che all'epoca era detta semplicemente villa Chigi, fu la prima villa nobiliare suburbana di Roma ed ebbe fin dall'inizio un grande risalto, venendo presto citata e imitata. Gli interventi architettonici, sebbene potessero dirsi conclusi nel 1512, si protrassero per altri lavori fino al 1520.\nCon la morte del Chigi, nel 1520, la villa decadde e venne depauperata degli arredi e delle opere d'arte. Nel 1580 fu acquistata dal cardinale Alessandro Farnese ed ebbe cos\u00ec il nome attuale. A tale periodo risale un progetto, non realizzato, per collegare, con un passaggio coperto, Palazzo Farnese con la Farnesina. Nel 1714 divenne di propriet\u00e0 dei Borbone di Napoli e nel 1864 vi si insedi\u00f2 l'ambasciatore Bermudez de Castro, che, due anni dopo, promosse una serie di pesanti restauri. Nel 1884 l'apertura del Lungotevere comport\u00f2 la distruzione di una parte dei giardini e della loggia sul fiume, che forse era stata disegnata da Raffaello.\nDal 1927 appartiene allo Stato italiano, che l'ha fatta restaurare nel 1929-1942 per destinarla all'Accademia d'Italia ed a pi\u00f9 riprese nel 1969-1983. Oggi \u00e8 utilizzata dall'Accademia dei Lincei come sede di rappresentanza e ospita, al primo piano, il Gabinetto nazionale delle stampe.\nArchitettura.\nL'edificio, su due piani, ha una innovativa pianta a ferro di cavallo, che si apre verso il giardino con due ali tra cui \u00e8 posta una loggia situata nel piano terreno e composta da cinque archi che sono attualmente chiusi da vetrate protettive; soluzione questa necessaria per la salvaguardia degli affreschi, che tuttavia ha alterato la percezione di vuoti e pieni. Tale schema che consente uno stretto legame tra il giardino e la villa, richiama modelli vitruviani e schemi architettonici presenti nell'opera di Francesco di Giorgio Martini e anticipati nella Villa Volte Alte nei pressi di Siena.\nLa loggia serviva da palcoscenico per le feste e le rappresentazioni teatrali organizzate dal proprietario. Il giardino all'italiana che completava la villa \u00e8 stato molto alterato nel tempo.\nL'edificio si distingue dai modelli bramanteschi correnti nella Roma di inizio secolo anche nella definizione delle facciate: non sono presenti, ad esempio, n\u00e9 il bugnato n\u00e9 i relativi archi alle finestre al piano terra, n\u00e9 colonne o elementi di rivestimento in marmo. Manca un forte rilievo plastico delle membrature architettoniche dei prospetti, ridotte a due ordini di lesene tuscaniche, che si profilano con leggerezza sul paramento murario. In alto i prospetti sono conclusi da un piano ribassato, un attico di servizio, con all'esterno un fregio a rilievo di putti e ghirlande, dove si aprono finestrelle, al di sotto del cornicione.\nL'aspetto originario dell'edificio presentava anche all'esterno ampie superfici affrescate, anche se rimangono oggi solo piccole tracce non leggibili.\nLa villa era completata con un padiglione separato ad uso forse di scuderie ed il cui progetto \u00e8 attribuito a Raffaello. Attualmente, all'esterno del muro di cinta della villa, rimane il basamento dell'edificio caratterizzato dall'impianto con ali sporgenti, come l'edificio principale, e da paraste binate.\nInterno.\nPer la decorazione interna Agostino Chigi chiam\u00f2 i migliori artisti del tempo per eseguire negli spazi interni cicli di affreschi con caratteri innovativi e secondo un programma iconografico interamente improntato alla classicit\u00e0.\nAccedendo si incontra per primo un atrio, creato nel XIX secolo, che porta alla Loggia di Psiche.\nLa Loggia.\nNella loggia \u00e8 dipinto il ciclo con le \"Storie di Amore e Psiche\", tratte da Apuleio, opera di Raffaello e dei suoi allievi (Raffaellino del Colle, Giovan Francesco Penni, Giulio Romano), in cui le scene sono inserite in un intreccio di festoni vegetali, opera dell'altro allievo Giovanni da Udine (1517, ripassate da Carlo Maratta nel 1693-1694). Gli affreschi vennero sicuramente disegnati da Raffaello, ma la stesura spetta soprattutto alla sua scuola. La presenza degli intrecci vegetali accresce il senso di \"continuum\" della loggia con il giardino; vi sono riconoscibili la bellezza di circa duecento specie botaniche, soprattutto domestiche, tra cui anche numerose piante importate dalle Americhe, scoperte solo pochi anni prima.\nAl centro del complesso sistema figurativo spiccano le grandi rappresentazioni del \"Concilio degli dei\" e del \"Convito nuziale\", tra finti arazzi tesi tra festoni. Nei peducci si trovano i vari episodi delle \"Storie di Amore e Psiche\". Nelle vele sopra le lunette putti con gli attributi delle varie divinit\u00e0.\nLe peripezie di Psiche ripercorrono la medesima travagliata salita sociale di Francesca Ordeaschi, amante di Agostino Chigi, che da cortigiana si elev\u00f2 al rango di moglie legittima del banchiere.\nUn sistema digitale per l'esplorazione virtuale del soffitto affrescato \u00e8 stato realizzato in occasione delle mostra \" La Loggia di Amore e Psiche - Raffaello e Giovanni da Udine - I Colori della Prosperit\u00e0: Frutti dal Vecchio e Nuovo Mondo\" (20 aprile - 20 luglio 2017) ed \u00e8 attualmente consultabile online.\nSala del Fregio.\nSegue a sinistra la sala del Fregio, forse uno studiolo del committente. Le pareti, alle quali erano forse appesi arazzi, vennero affrescate nella fascia superiore da Baldassarre Peruzzi (1511 circa) con piccole scene mitologiche monocrome poste in sequenza, raffiguranti le \"Imprese di Ercole\" sul lato nord e in parte sul lato est, e altri episodi mitici, tratti dalle \"Metamorfosi\" di Ovidio, nel resto del fregio. L'interpretazione complessiva \u00e8 generalmente riferita al contrasto tra ragione e passione, tra sfera apollinea e sfera dionisiaca. Si tratta di una delle prime opere pittoriche di Peruzzi a Roma e lo stile risente ancora delle esperienze senesi.\nSala di Galatea.\nUna delle sale contigue alla loggia \u00e8 la Sala di Galatea, un tempo con archi aperti sul giardino, che vennero chiusi nel 1650. La sala deve il nome all'affresco di Raffaello con il \"Trionfo di Galatea\", che rappresenta la ninfa su un cocchio tirato da delfini, tra un festoso seguito di creature marine. Accanto all'affresco di Raffaello si trova il monumentale \"Polifemo\" di Sebastiano del Piombo (1512-1513), prima opera dell'artista veneziano a Roma, arrivato proprio al seguito del Chigi.\nAllo stesso artista si devono anche otto delle dieci lunette con immagini mitologiche, dipinte con i toni particolarmente ariosi, tipici del colorismo veneto. Raffigurano:\nUn'altra lunetta mostra una testa a monocromo che la tradizione popolare vuole dipinta da Michelangelo, venuto in visita all'amico Sebastiano del Piombo, e desideroso di dare un bell'esempio di studio anatomico al rivale Raffaello.\nBaldassarre Peruzzi affresc\u00f2 anche la volta, con vari temi mitologici entro riquadri geometrici, determinati dall'architettura dipinta che si raccorda a quella della parete. Al centro, in un ottagono regolare, si trova lo stemma del committente, affiancato da due scene pi\u00f9 lunghe, pure di forma ottagono allungato: a sinistra la Fama annuncia la gloria terrena del banchiere, vicino a Perseo che uccide la Medusa, secondo un'iconografia derivata dall'\"Urania\" di Giovanni Pontano e dalle \"Mitologie\" di Fulgenzio; a destra Elice, la ninfa del polo celeste, ricorda come gli onori terreni dipendono dal favore degli astri. Seguono dieci pennacchi (doppi agli angoli, per un totale quindi di 14) con varie figure mitologiche/simboliche e dieci esagoni con varie divinit\u00e0, intervallate negli spazi triangolari residui da putti a cavalli di animali fantastici a monocromo. Negli esagoni si vedono il \"Ratto di Ganimede\", \"Venere in Capricorno\", Apollo/Sole in Sagittario, che ricorda il segno del Chigi (nato il 29 novembre 1466 alle 21.30), \"Mercurio in Scorpione e Marte in Bilancia\", \"Diana/Luna in Vergine\" (l'ascendente del Chigi al momento del concepimento), e ancora \"Ercole e il leone nemeo\", \"Ercole e l'idra di Lerna\", \"Leda e il cigno\" (indicatore per determinati movimenti astrologici), \"Giove in Toro\" (influenza benigna che determina il carattere generoso e magnanimo di Agostino), \"Saturno nei Pesci \". In definitiva si tratta quindi della raffigurazione dell'oroscopo personale di Agostino Chigi.\nI dipinti della sala vennero ritoccati nel 1863 e restaurati nel 1969-1973.\nSala delle prospettive.\nAl piano superiore si trova la sala delle prospettive, dipinta illusionisticamente nel 1518-1519, da Baldassarre Peruzzi e aiuti, come se fosse una loggia. Gli affreschi vennero completamente ridipinti nel 1863, ma recuperati dai restauri del 1976-1983. Qui Agostino Chigi tenne il suo banchetto nuziale nel 1519.\nAi lati del Salone Peruzzi dipinse due finte logge con colonne e archi, affacciate su vedute di Roma, tra cui una vista di Trastevere e una agreste. Sopra il camino si trova la \"Fucina di Vulcano\". Il lungo fregio che cinge l'ambiente nella parte superiore delle pareti raffigura scene mitologiche eseguite dal Peruzzi e dalla sua bottega, intervallate da finti bassorilievi con erme femminili.\nNella sala delle prospettive \u00e8 facile individuare sulle pareti incisioni e graffiti vandalici risalenti al sacco di Roma del 1527 compiuti da lanzichenecchi che bivaccarono nella villa.\nSala delle Nozze di Alessandro e Rossane.\nL'attigua camera da letto era usata dal Chigi e dalla sua consorte. Venne decorata da affreschi del Sodoma (1517), con scene della vita di Alessandro Magno, soggetto destinato a glorificare il committente, identificato con il personaggio della classicit\u00e0.\nParticolarmente conosciuta la scena delle \"Nozze di Alessandro e Rossane\", affrescata sull'intero lato nord, basata su fonti letterarie classiche, nel tentativo archeologizzante di ricostruire, attraverso la descrizione fatta da Luciano di Samosata, un dipinto del pittore greco Aezione. Nell'affresco sono frequenti i richiami all'imminente matrimonio di Alessandro e Rossane, dai puttini alati alla fiaccola accesa sostenuta dal dio Imeneo, emblema delle nozze, ritratto alle spalle del seminudo Efestione, compagno del condottiero. Gli altri episodi legati al ciclo del condottiero sono la \"Famiglia di Dario davanti ad Alessandro\", sulla parete est, \"Alessandro Magno doma Bucefalo\", nel quale \u00e8 riconoscibile, specialmente nella parte destra, la mano di un collaboratore, e \"Alessandro in battaglia\" nella parete sud. Del Sodoma anche \"Vulcano alla forgia con alcuni amorini che gli porgono dei dardi\".\nEsiste anche una lettura ermetica di questi affreschi del Sodoma, con analogie tra un significato manifesto della narrazione e uno latente, di ermeneutica alchemica, con le quattro fasi della Grande Opera (\"nigredo, rubedo, citrinitas, albedo\") descritte con simboli crittografici.\nQuesti affreschi, ritoccati da Carlo Maratta, vennero restaurati nel 1974-1976.\nL'elaborato soffitto a cassettoni, disegnato da Peruzzi, mostra dodici piccoli riquadri con scene dalle \"Metamorfosi\" di Ovidio, eseguiti poi dal Maturino aiutato probabilmente da un giovane Polidoro da Caravaggio.\nArcheologia.\nLa villa Farnesina \u00e8 interessata anche da ritrovamenti archeologici localizzati sotto una parte del giardino, dove \u00e8 stata ritrovata, nel XIX secolo, una lussuosa casa, risalente all'epoca augustea, che si ritiene possa essere stata la residenza di Marco Vipsanio Agrippa e Giulia maggiore. Tale residenza \u00e8 stata denominata Casa della Farnesina ed \u00e8 particolarmente ricca di affreschi, molti dei quali sono oggi a Palazzo Massimo alle Terme.\nLe pitture murali - come anche quelle della Casa di Livia - mostrano una combinazione tra il secondo e il terzo stile della pittura muraria romana. Mostrano immagini mitologiche centrali su uno sfondo bianco, che sono circondate da fasce rosse. Nello sfondo sono rappresentati colonne ed altri elementi architettonici. L'abitazione fu scoperta nei pressi della sede dei Lincei durante i lavori per la costruzione del muraglione lungo il Tevere, verso il 1880."}
{"id": "229449", "revid": "76963", "url": "https://it.wikipedia.org/wiki?curid=229449", "title": "Liza Weil", "text": "Biografia.\nEntrambi i genitori di Liza, Lisa e Marc, sono attori, e per seguire il loro lavoro ha spesso viaggiato in Europa.\nNel 1984, all'et\u00e0 di 7 anni, si stabil\u00ec a Lansdale, in Pennsylvania. Fece molte audizioni a New York e recit\u00f2 sia a Broadway che a Filadelfia. Nel 1995 si \u00e8 diplomata alla North Penn High School.\nApparve per la prima volta in televisione in due episodi di \"The Adventures of Pete\". Nella terza stagione di \"Una mamma per amica\" Liza \u00e8 riuscita a far ottenere una piccola parte nella serie alla sorella Samantha. Nel 1998 esordisce nel cinema nel film \"Ragazze contro\" di Susan Skoog.\nNel 2009 ha partecipato ad un episodio di \"Grey's Anatomy\" nel ruolo di una paziente. Sempre nello stesso anno appare in CSI, scena del crimine.\nNel 2011 ha partecipato all'episodio 15 della quarta stagione di \"Private Practice\", interpretando una paziente, serie dove recita suo marito Paul Adelstein (nel ruolo del dottor Cooper Freedman). Nel 2012 prende parte ad alcuni episodi della serie tv \"Scandal\" nel ruolo di Amanda Tanner.\nAl momento Liza vive a Santa Monica (California). Nel 2013 recita nella serie tv della ABC \"Bunheads\".\nDal 2014 entra a far parte del cast di \"Le regole del delitto perfetto\" dove interpreta Bonnie Winterbottom, associato legale di Annalise Keating (Viola Davis).\nDoppiatrici italiane.\nNelle versioni in italiano dei suoi lavori, Liza Weil \u00e8 stata doppiata da:"}
{"id": "229452", "revid": "3535", "url": "https://it.wikipedia.org/wiki?curid=229452", "title": "Walter Elias Disney", "text": ""}
{"id": "229454", "revid": "1573940", "url": "https://it.wikipedia.org/wiki?curid=229454", "title": "Fita", "text": "La ', minuscolo ', chiamata fita, \u00e8 una lettera dell'alfabeto cirillico, derivata direttamente dalla lettera greca Theta. Veniva usata soprattutto per scrivere nomi propri derivati dal greco. Poich\u00e9 gli slavi pronunciavano questi nomi con il suono /f/ invece del suono vero e proprio /\u03b8/, una consonante fricativa dentale sorda (ad esempio \"Theodor\" sarebbe stato riscritto e pronunciato \"Fj\u00f2dor\"), mentre \"Maththaios\" pass\u00f2 in \"Maffeo\", la lettera venne rimpiazzata dalla lettera \u0424 nel 1918. \nLa lettera fita non dev'essere confusa con la vocale \u04e8, \u04e9, che le assomiglia molto, usata correntemente nelle lingue kazaka, tuvana e mongola."}
{"id": "229456", "revid": "536103", "url": "https://it.wikipedia.org/wiki?curid=229456", "title": "Ciclo dell'acqua", "text": "Il ciclo dell'acqua \u00e8 uno dei cicli vitali del sistema Terra, ovvero la successione dei fenomeni di spostamento e circolazione dell'acqua all'interno dell'idrosfera, con i suoi cambiamenti di stato fisico dovuti ai continui scambi di massa idrica tra atmosfera e crosta terrestre attraverso le acque superficiali, le acque sotterranee e gli organismi. Oltre all'accumulo in varie zone del pianeta (come ad esempio oceani, mari e laghi), i molteplici cicli che compie l'acqua terrestre includono i seguenti processi fisici: evaporazione, condensazione, precipitazione, infiltrazione, scorrimento e spostamento sotterraneo. La scienza che studia il ciclo dell'acqua \u00e8 l'idrologia.\nDescrizione.\nNon c'\u00e8 un inizio o una fine nel ciclo idrologico: le molecole d'acqua si muovono in continuazione tra differenti compartimenti, o riserve, dell'idrosfera terrestre mediante processi fisici. L'acqua evapora dagli oceani, forma le nuvole dalle quali l'acqua torna alla terra. Non \u00e8 detto, tuttavia, che l'acqua segua il ciclo nell'ordine: prima di raggiungere gli oceani l'acqua pu\u00f2 evaporare, condensare, precipitare e scorrere molte volte.\nBilancio idrico globale.\nLa massa totale d'acqua del ciclo rimane essenzialmente costante, cos\u00ec come l'ammontare d'acqua in ciascuna riserva, quindi, in media, la quantit\u00e0 d'acqua che lascia una riserva \u00e8 pari a quella che ritorna a essa.\nNella tabella a lato sono mostrati i valori del bilancio globale; a una prima osservazione si nota un'eccedenza del flusso evaporativo degli oceani rispetto alle precipitazioni, mentre sulla terra la proporzione \u00e8 invertita. La differenza tra precipitazione ed evaporazione nel complesso, pari a km\u00b3/anno, d\u00e0 luogo al deflusso superficiale delle acque, il che riequilibra il bilancio di massa.\nPoich\u00e9 evaporazione e precipitazione costituiscono un flusso di km\u00b3/anno e il volume d'acqua totale \u00e8 di km\u00b3, ne consegue che il contenuto d'acqua nell'atmosfera viene rinnovato circa 30 volte l'anno; in altri termini, il tempo medio di residenza dell'acqua nell'atmosfera \u00e8 di circa 12 giorni\nRiserve e tempo di residenza.\nNel contesto del ciclo idrologico una \"riserva\" rappresenta l'acqua contenuta in uno dei differenti passi del ciclo. La riserva pi\u00f9 grande \u00e8 rappresentata dagli oceani, che raccolgono il 97% dell'acqua del pianeta; quindi c'\u00e8 l'acqua in forma solida dei ghiacciai. L'acqua contenuta negli organismi rappresenta la riserva pi\u00f9 piccola. Il volume delle riserve d'acqua dolce, particolarmente quelle disponibili per l'impiego da parte dell'uomo, costituisce le importanti risorse idriche.\nIl \"tempo di residenza\" \u00e8 il tempo medio nel quale le molecole d'acqua si trovano in una riserva; \u00e8 una misura dell'et\u00e0 media dell'acqua nella riserva anche se una parte vi si trattiene per un tempo inferiore, un'altra parte per un tempo superiore. Le acque sotterranee possono trascorrere oltre anni sotto la superficie; l'acqua che trascorre in questa riserva tempi particolarmente lunghi \u00e8 denominata acqua fossile. L'acqua conservata nel suolo vi rimane brevemente, perch\u00e9 \u00e8 distribuita in uno strato sottile per tutta la Terra e viene rapidamente perduta per evaporazione, traspirazione, flussi d'acqua corrente o per infiltrazioni nella falda freatica. Dopo l'evaporazione l'acqua rimane nell'atmosfera mediamente per 12 giorni prima di precipitare di nuovo al suolo. Il metodo pi\u00f9 comune per il calcolo del tempo di residenza \u00e8 quello della conservazione della massa.\nRegolazione del clima.\nIl ciclo dell'acqua riceve energia dal Sole. L'86% dell'evaporazione globale ha luogo negli oceani, riducendo la loro temperatura per evaporazione. Senza l'effetto di raffreddamento cos\u00ec generato l'effetto serra porterebbe la temperatura superficiale a 67 \u00b0C, e a un pianeta pi\u00f9 caldo. La maggior parte dell'energia solare riscalda i mari tropicali. Dopo l'evaporazione, il vapor d'acqua si innalza nell'atmosfera ed \u00e8 allontanato dai tropici dai venti. La maggior parte del vapore condensa nella Zona di convergenza equatoriale, rilasciando il calore latente che riscalda l'aria; questo fenomeno, a sua volta, fornisce energia alla circolazione atmosferica.\nCambiamenti nel ciclo.\nDurante il secolo scorso il ciclo dell'acqua \u00e8 diventato pi\u00f9 intenso, con l'incremento dei tassi di evaporazione e precipitazione. Ci\u00f2 \u00e8 quanto gli scienziati si aspettano a causa del riscaldamento globale, dato che le temperature pi\u00f9 alte aumentano il tasso dell'evaporazione. La ritirata dei ghiacciai \u00e8 anch'essa un esempio del cambiamento in atto, dato che l'apporto d'acqua ai ghiacciai non \u00e8 sufficiente a compensare la perdita per scioglimento e sublimazione. A partire dal 1850, anno in cui termin\u00f2 la piccola era glaciale iniziatasi nel XIV secolo, il ritiro dei ghiacci \u00e8 stato notevole.\nAnche le seguenti attivit\u00e0 umane possono influire nell'alterare il ciclo idrologico.\nCicli geochimici.\nIl ciclo dell'acqua \u00e8 uno dei cicli biogeochimici. Altri cicli notevoli sono il ciclo del carbonio e il ciclo dell'azoto. Mentre l'acqua scorre sopra e sotto la Terra essa raccoglie e trasposta suolo e altri sedimenti, sali minerali e altri composti chimici disciolti in essa, come degli inquinanti. Gli oceani sono salati a causa del trasporto del sale cos\u00ec descritto, sale che rimane nel mare quando l'acqua evapora."}
{"id": "229459", "revid": "1573940", "url": "https://it.wikipedia.org/wiki?curid=229459", "title": "\u0427", "text": "La \u0427, minuscolo \u0447, chiamata \u010de, \u00e8 una lettera dell'alfabeto cirillico. Rappresenta la consonante affricata postalveolare sorda IPA o , come la C dolce italiana in \"cena\". Deriva dalla fenicia tsade e quindi corrisponde, come la \u0426, alla lettera greca san."}
{"id": "229460", "revid": "287204", "url": "https://it.wikipedia.org/wiki?curid=229460", "title": "Wuhrer", "text": ""}
{"id": "229461", "revid": "1476385", "url": "https://it.wikipedia.org/wiki?curid=229461", "title": "Wuehrer", "text": ""}
{"id": "229462", "revid": "767487", "url": "https://it.wikipedia.org/wiki?curid=229462", "title": "Ksi (cirillico)", "text": "La \u046e, minuscolo \u046f, chiamata ksi \u00e8 una lettera arcaica dell'alfabeto cirillico, che deriva direttamente dalla lettera greca \u039e\u03b9 (minuscolo: \u03be, pronuncia: xi), e ne rappresenta il medesimo suono.\nLa ksi veniva usata per trascrivere parole direttamente dal greco e fu abolita dal cirillico nel 1918."}
{"id": "229463", "revid": "124256164", "url": "https://it.wikipedia.org/wiki?curid=229463", "title": "Avvento", "text": "L'avvento, in molti riti cristiani, \u00e8 il tempo liturgico che precede il Natale ed \u00e8 preparatorio allo stesso: nei riti cristiani occidentali segna l'inizio del nuovo anno liturgico. La parola avvento deriva dal latino \"adventus\" e significa \"venuta\" anche se, nell'accezione pi\u00f9 diffusa, viene indicata come un'attesa del Signore.\nStoria.\nIl tempo di Avvento era inizialmente \u2013 probabilmente dalla met\u00e0 del IV secolo \u2013 un periodo di digiuno, che la Chiesa primitiva stabil\u00ec nel periodo tra il giorno di san Martino (11\u00a0novembre) e le date in cui originalmente veniva festeggiata la nascita di Cristo e la festa della sua manifestazione il 6\u00a0gennaio. Il digiuno fu inizialmente stabilito in tre giorni la settimana, successivamente tutti i giorni tranne sabato e domenica. Nelle otto settimane (56 giorni) dal giorno di san Martino fino al 6 gennaio vi sono, esclusi i fine settimana, 40 giorni di digiuno, corrispondenti ai quaranta giorni di digiuno che precedono la Pasqua. Le prime tracce di una tale preparazione alla nascita di Cristo si trovano nella Chiesa orientale, dove la festa dell'apparizione del Signore era un'importante data per il battesimo. Nell'Occidente la pratica del digiuno dell'Avvento si diffuse dapprima in Spagna e nella Gallia.\nLa sua espressione nella liturgia vide l'attesa della nascita di Ges\u00f9 dal V secolo circa, documentata prima a Ravenna e verso la met\u00e0 del VI secolo a Roma, dove la felice attesa dell'incarnazione di Cristo fu particolarmente accentuata.\nL'escatologica seconda venuta di Cristo e il Giudizio universale incentivarono successivamente i missionari irlandesi come san Colombano, che fu missionario nelle Gallie, e contribuirono allo sviluppo dell'Avvento come periodo di penitenza; cos\u00ec nella Santa Messa si rinunci\u00f2 al \"Gloria\" e all\"Alleluia\", ci\u00f2 che nel XII secolo fu adottato ufficialmente anche nella liturgia latina dell'Avvento.\nQuesta ambivalenza tematica tra un periodo di penitenza e un comportamento di felice attesa si trova fino a oggi come espressione liturgica nelle domeniche di Avvento.\nIl tempo di Avvento nelle quattro settimane con riferimento al Natale, risale al VII secolo. Esso \u00e8 stato chiamato \"tempus ante natale Domini\" (Tempo che precede la nascita del Signore) o \"tempus advent\u016bs Domini\" (tempo della venuta del Signore). Papa Gregorio Magno fiss\u00f2 le domeniche di Avvento per la Chiesa Occidentale in quattro feste. Le quattro domeniche stanno simbolicamente a rappresentare i quattromila anni, che gli uomini, secondo l'interpretazione di allora, dovettero attendere per la venuta del Salvatore, dopo aver commesso il peccato originale.\nSebbene il re Pipino il Breve e l'imperatore Carlo Magno avessero predisposto per la Francia le quattro settimane del tempo di Avvento, nella Chiesa latina singole diocesi continuarono ad adottare un tempo di Avvento di cinque o sei settimane. La collegata determinazione della regola, quando fu festeggiato l'Avvento, si basa sulla conciliazione delle cosiddette \"dispute di Strasburgo sull'Avvento\". Il vescovo Guglielmo I di Strasburgo sostenne la tesi che il tempo di Avvento dovesse comprendere quattro settimane complete. Ci\u00f2 tuttavia non s'impose. Su iniziativa dell'imperatore Corrado II il Salico, un sinodo, convocato nel convento di Limburgo il 3 dicembre 1038 in assenza dell'imperatore, stabil\u00ec che dovevano esserci solo quattro domeniche di Avvento e che la prima dovesse cadere tra il 27 novembre e il 3 dicembre. Quando la quarta domenica di Avvento dovesse cadere la viglia di Natale, allora il Natale sarebbe iniziato con il vespro di quel giorno.\nLa decisione fu presa dai vescovi Azecho di Worms, Reginbaldo II del Principato vescovile di Spira, Eriberto, vescovo di Eichst\u00e4tt, Dietardo di Hildesheim e Gualtiero di Verona. Questa norma fu successivamente confermata dal Concilio di Trento, dopo che differenti tradizioni regionali l'ebbero stabilita.\nLa regola fu imposta di diritto nel 1570 durante il pontificato di papa Pio V. In alcune diocesi, che hanno mantenuto il Rito ambrosiano, \u00e8 rimasta, ad esempio nell'arcidiocesi di Milano, la regola \u00e8 di sei settimane di durata dell'Avvento.\nLe Chiese ortodosse ancor oggi celebrano l'Avvento di sei settimane.\nCome pericope per il Vangelo nelle domeniche dell'Avvento nel VII secolo venivano lette: Ingresso di Ges\u00f9 in Gerusalemme (\"Vangelo secondo Matteo\", 23-24), Ritorno del Figlio di Dio (\"Vangelo secondo Luca\", 21, 25-22), la domanda di Giovanni il Battista a Ges\u00f9 (\"Vangelo secondo Matteo\", 11, 2-10), la testimonianza del Battista (\"Vangelo secondo Giovanni\", 1, 19-28).\nLa lettura del Vangelo sull'ingresso di Ges\u00f9 in Gerusalemme nella Chiesa cattolica cess\u00f2 con la riforma del Messale nel 1570, nelle Chiese evangeliche viene fino ad oggi letto nella prima domenica di Avvento.\nIl tempo di Avvento \u00e8 tempo di digiuno per la Chiesa orientale dal Medioevo fino ai tempi odierni come \"Tempus clausus\" (Tempo chiuso). Nei \"tempi chiusi\" non \u00e8 permesso danzare e festeggiare in modo dispendioso. Anche i battesimi festosi non vengono celebrati nei \"Tempi chiusi\", ma solo \"battesimi silenziosi\". Dal 1917 i digiuni dell'Avvento non sono stati pi\u00f9 richiesti dal Codice di diritto canonico.\nNelle chiese occidentali.\nL'avvento \u00e8 presente negli anni liturgici della Chiesa cattolica, della Confessione luterana e della Comunione anglicana. In tutte le confessioni questo periodo \u00e8 contraddistinto da un atteggiamento di attesa del Natale imminente da parte dei fedeli e dal raccoglimento e dalla preghiera per l'accoglienza del Messia, di cui si rivive spiritualmente la nascita.\nRito romano.\nInizio e durata dell'Avvento.\nIl tempo dell'Avvento, nel rito romano della Chiesa cattolica, inizia con il primo vespro della sera della prima domenica (cio\u00e8 la sera del sabato precedente la prima domenica) e finisce con la Vigilia di Natale, prima del primo vespro di Natale.\nL'Avvento della chiesa latina dura da un minimo di 22 giorni fino a un massimo di 28 e contiene sempre quattro domeniche.\nIl motivo della lunghezza temporale variabile \u00e8 che l'inizio \u00e8 legato a una domenica \"mobile\", ma la fine a un giorno fisso di dicembre, il 24. Quindi l'inizio \u00e8 al pi\u00f9 presto la sera del 26 novembre e al pi\u00f9 tardi quella del 2 dicembre (cio\u00e8 i sabati precedenti le domeniche 27 novembre o al pi\u00f9 tardi 3 dicembre).\nL'Avvento pu\u00f2 quindi durare quattro settimane. Si compone di due periodi; inizialmente si guarda all'Avvento futuro del Cristo nella gloria alla fine dei tempi, occasione di penitenza; dal 17 dicembre la liturgia pone invece l'attenzione sull'Avvento di Cristo nella pienezza dei tempi, con la sua Incarnazione.\nIn avvento il colore dei paramenti sacri del sacerdote \u00e8 il viola, tranne la domenica della terza settimana in cui facoltativamente possono essere indossati paramenti rosa. Questa domenica infatti \u00e8 chiamata \"Gaudete\", a motivo dell'antifona di ingresso della messa, che riporta un passo della \"Lettera ai Filippesi\" in cui Paolo invita alla gioia: \u00abRallegratevi sempre nel Signore: ve lo ripeto, rallegratevi, il Signore \u00e8 vicino.\u00bb; il carattere penitenziale dell'Avvento \u00e8 dunque stemperato dalla speranza della venuta gloriosa di Cristo.\nNella liturgia delle Sante Messe del periodo di avvento (come in quaresima) non viene recitato l'inno del \"Gloria\". Dal 29 novembre al 7 dicembre \u00e8 tradizione celebrare, in molte chiese latine, la \"Novena dell'Immacolata\" cui fa seguito, dal 16 al 24 dicembre, la \"Novena di Natale\".\nDomeniche di Avvento.\nI nomi tradizionali delle domeniche di avvento sono tratti dalle prime parole dell'introito. Nelle prime tre settimane derivano dal salmo 24/25, 79/80 e 84/85 e nella quarta dal libro di Isaia ()\nInni d'avvento.\nLa liturgia romana prevede i seguenti inni d'avvento, di cui alcuni specifici del periodo:\nAntifone maggiori.\nNelle cosiddette ferie maggiori dell'Avvento, dal 17 al 23 dicembre, vengono cantate, prima del Magnificat ai vespri e come versetto alleluiatico ai vangelo della messa del giorno, sette antifone latine d'avvento, dette anche antifone O, perch\u00e9 cominciano tutte con il vocativo \"O\", secondo il seguente ordine:\nAvvento ambrosiano.\nNel rito ambrosiano della Chiesa cattolica l'Avvento contiene sei domeniche e pu\u00f2 durare sei settimane. Inizia la prima domenica dopo il giorno di San Martino (11 novembre) e prevede sempre 6 domeniche (quando il 24 dicembre cade di domenica, \u00e8 prevista la celebrazione di una domenica prenatalizia).\nNel rito ambrosiano \u00e8 previsto il colore morello, tranne che nell'ultima domenica (detta \"dell'Incarnazione\") nella quale si usa il bianco.\nAltri riti.\nIn alcune Province della Chiesa anglicana in luogo del colore viola viene utilizzato il colore azzurro.\nNelle chiese orientali.\nNelle chiese ortodosse \u2013 in cui viene anche chiamato digiuno della nativit\u00e0, quaresima invernale o di Natale \u2013 l'avvento dura 40 giorni, a partire dal 15 novembre (28 novembre per le chiese che usano il calendario giuliano), mentre in altre chiese orientali comincia a partire dalla domenica pi\u00f9 vicina al giorno di Sant'Andrea (30 novembre) e dura fino a Natale."}
{"id": "229464", "revid": "536103", "url": "https://it.wikipedia.org/wiki?curid=229464", "title": "Tioacetammide", "text": "La tioacetammide \u00e8 l'ammide dell'acido tioacetico. \u00c8 un composto cancerogeno, nocivo, irritante, pericoloso per l'ambiente.\nA temperatura ambiente si presenta come un solido cristallino incolore dall'odore caratteristico.\nViene usata in chimica analitica per produrre acido solfidrico \"in situ\", per idrolisi con acqua calda.\nEffetti biologici.\nIn patologia sperimentale \u00e8 stata ed \u00e8 tuttora largamente usata per provocare negli animali da esperimento una condizione chiamata steatosi epatica o \"fegato grasso\".\nAttraverso il suo metabolismo in parte ossidativo ed in parte diretto, infatti, la tioacetamide blocca la sintesi proteica delle cellule epatiche ed impedisce che i trigliceridi ed il colesterolo intracellulare trovino i loro carrier proteici affinch\u00e9 si originino i complessi lipo-proteici (le famose HDL, LDL e VLDL). La concomitante produzione di radicali liberi ossidanti stimola i fibroblasti del fegato a proliferare, condizione che in cronico si trasforma in fibrosi epatica. Gli epatociti cos\u00ec dopo aver accumulato grasso muoiono \"strozzati\" sia dal loro stesso metabolismo che dalle cellule fibroblastiche reattive."}
{"id": "229465", "revid": "148107", "url": "https://it.wikipedia.org/wiki?curid=229465", "title": "Ossido di tantalio", "text": "L'ossido di tantalio, o ossido di tantalio(V) o anche pentossido di tantalio, \u00e8 un composto inorganico del tantalio e dell'ossigeno con formula Ta2O5. A temperatura ambiente si presenta come un solido bianco inodore, insolubile in tutti i solventi, ma \u00e8 attaccato da basi forti e acido fluoridrico. L'ossido di tantalio(V) \u00e8 un materiale inerte ad alto indice di rifrazione e basso assorbimento (cio\u00e8 incolore), che lo rende utile per i rivestimenti. \u00c8 anche ampiamente utilizzato nella produzione di condensatori, grazie alla sua elevata costante dielettrica. \nPreparazione.\nIn natura.\nIl tantalio si trova nei minerali tantalite-(Fe), tantalite-(Mn), tantalite-(Mg) e columbite (columbium \u00e8 il nome arcaico del niobio), che si trovano nelle pegmatiti, una formazione rocciosa ignea. Le miscele di columbite e tantalite sono chiamate coltan. La tantalite \u00e8 stata scoperta da Anders Gustav Ekeberg a Ytterby (Svezia), e a Kimoto, (Finlandia). I minerali microlite e pirocloro contengono rispettivamente circa il 70% e il 10% di tantalio.\nRaffinamento.\nI minerali di tantalio contengono spesso quantit\u00e0 significative di niobio, che \u00e8 di per s\u00e9 un metallo prezioso. Pertanto, entrambi i metalli vengono estratti in modo che possano essere venduti. Il processo complessivo \u00e8 di tipo idrometallurgico e inizia con una fase di lisciviazione, in cui il minerale viene trattato con acido fluoridrico e acido solforico per produrre acido fluoridrico solubile in acqua, come l'eptafluorotantalato di potassio. Ci\u00f2 consente di separare i metalli dalle varie impurit\u00e0 non metalliche presenti nella roccia:\nL'idrofluoruro di tantalio e l'idrofluoruro di niobio vengono quindi rimossi dalla soluzione acquosa mediante estrazione liquido-liquido utilizzando solventi organici, come il cicloesanone o il metilisobutilchetone. Questo passaggio permette la semplice rimozione di varie impurit\u00e0 metalliche (es. ferro e manganese) che rimangono nella fase acquosa sotto forma di fluoruri. La separazione del tantalio e del niobio viene quindi ottenuta mediante regolazione del pH. Il niobio richiede un livello di acidit\u00e0 pi\u00f9 elevato per rimanere solubile nella fase organica e pu\u00f2 quindi essere rimosso selettivamente mediante estrazione in acqua meno acida. La soluzione pura di fluoruro di idrogeno di tantalio viene quindi neutralizzata con ammoniaca acquosa per dare ossido di tantalio idrato (Ta2O5(H2O)x), che viene calcinato a pentossido di tantalio (Ta2O5) come descritto nelle seguenti equazioni idealizzate:\nL'ossido di tantalio puro naturale \u00e8 noto come minerale tantite, sebbene sia estremamente raro.\nProduzione da alcossidi.\nL'ossido di tantalio \u00e8 molto usato in elettronica, spesso sotto forma di film sottili. Per queste applicazioni pu\u00f2 essere prodotto mediante MOCVD (o tecniche correlate), che prevede l'idrolisi dei suoi alogenuri o alcossidi volatili:\ndove &lt;chem&gt;Ta2(OEt)10&lt;/chem&gt; \u00e8 l'etossido di tantalio(V).\nStruttura e propriet\u00e0.\nLa struttura cristallina del pentossido di tantalio \u00e8 stata oggetto di dibattito. Il materiale sfuso \u00e8 disordinato, essendo amorfo o policristallino, con i singoli cristalli difficili da coltivare. In quanto tale, la cristallografia a raggi X \u00e8 stata in gran parte limitata alla diffrazione da polvere, che fornisce informazioni strutturali in minor quantit\u00e0.\n\u00c8 nota l'esistenza di almeno 2 polimorfi: una forma a bassa temperatura, nota come L- o \u03b2-Ta2O5, e la forma ad alta temperatura nota come H- o \u03b1-Ta2O5. La transizione tra queste due forme \u00e8 lenta e reversibile e si svolge tra 1000 e 1360 \u00b0C, con una miscela di strutture esistenti a temperature intermedie. Le strutture di entrambi i polimorfi sono formate da catene costituite da poliedri ottaedrici TaO6 e pentagonali bipiramidali TaO7 che condividono vertici opposti e che sono ulteriormente uniti dalla condivisione dei bordi. L'intero sistema cristallino \u00e8 ortorombico in entrambi i casi, con il gruppo spaziale di \u03b2-Ta2O5 identificato come Pna21 (gruppo spaziale n\u00b033) mediante diffrazione di raggi X da cristallo singolo. \u00c8 stata riportata anche una forma ad alta pressione (chiamata Z-Ta2O5), in cui gli atomi di tantalio adottano una geometria a 7 coordinate per dare una struttura monoclina (gruppo spaziale C2, gruppo n\u00b05).\nIl pentossido di tantalio puramente amorfo ha una struttura locale simile ai polimorfi cristallini, costituiti da poliedri TaO6 e TaO7, mentre la fase liquida fusa ha una struttura distinta basata su poliedri di coordinazione inferiore, principalmente TaO5 e TaO6.\nLa difficolt\u00e0 nel formare materiale con una struttura uniforme ha portato a variazioni nelle sue propriet\u00e0 riportate. Come molti ossidi metallici, l'ossido di tantalio(V) \u00e8 un isolante e il suo gap di banda \u00e8 stato variamente riportato tra 3,8 e 5,3 eV, a seconda del metodo di fabbricazione. In generale, pi\u00f9 il materiale \u00e8 amorfo, maggiore \u00e8 la sua banda proibita osservata. Questi valori osservati sono significativamente pi\u00f9 alti di quelli previsti dalla chimica computazionale (2,3 - 3,8 eV).\nLa sua costante dielettrica \u00e8 tipicamente di circa 25 sebbene siano stati riportati valori superiori a 50. In generale, l'ossido di tantalio(V) \u00e8 considerato un materiale dielettrico ad alto k.\nReazioni.\nL'ossido di tantalio(V) non reagisce in modo apprezzabile n\u00e9 con acido cloridrico (HCl) n\u00e9 con acido bromidrico (HBr), tuttavia si dissolver\u00e0 in acido fluoridrico e reagir\u00e0 con bifluoruro di potassio (KHF2) e acido fluoridrico (HF) secondo la seguente reazione:\nL'ossido di tantalio(V) pu\u00f2 essere ridotto a tantalio metallico tramite l'uso di riducenti metallici come calcio:\no alluminio.\nUsi.\nIn elettronica.\nA causa del suo elevato gap di banda e della costante dielettrica, l'ossido di tantalio ha trovato una variet\u00e0 di usi nell'elettronica, in particolare nei condensatori al tantalio. Questi sono utilizzati nell'elettronica automobilistica, telefoni cellulari e cercapersone, nei circuiti elettronici, componenti a film sottile e strumenti ad alta velocit\u00e0. Negli anni '90, \u00e8 cresciuto l'interesse per l'uso dell'ossido di tantalio come dielettrico ad alto k per applicazioni di condensatori DRAM.\nViene utilizzato in condensatori metallo-isolante-metallo su chip per circuiti integrati CMOS ad alta frequenza. L'ossido di tantalio pu\u00f2 avere applicazioni come strato di intrappolamento della carica per memorie non volatili. Vi sono applicazioni dell'ossido di tantalio anche nelle memorie di tipo RRAM.\nAltri usi.\nGrazie al suo alto indice di rifrazione, l'ossido di tantalio(V) \u00e8 stato utilizzato nella fabbricazione del vetro degli obiettivi fotografici Pu\u00f2 anche essere depositato come rivestimento ottico con applicazioni tipiche come rivestimenti antiriflesso e filtri multistrato dal vicino ultravioletto al vicino infrarosso."}
{"id": "229466", "revid": "1452073", "url": "https://it.wikipedia.org/wiki?curid=229466", "title": "Timolftaleina", "text": "La timolftaleina \u00e8 un indicatore. A temperatura ambiente si presenta come un solido bianco dall'odore tenue.\nViene utilizzata, in soluzione alcolica all'1%, nelle pratiche di laboratorio come indicatore cromatico per le titolazioni acido-base. Il pH di viraggio \u00e8 compreso tra i valori 9,3-10,5; infatti in una soluzione con un valore di pH che precede il punto di viraggio \u00e8 incolore mentre, superato il valore del punto di viraggio \u00e8 blu."}
{"id": "229467", "revid": "110157", "url": "https://it.wikipedia.org/wiki?curid=229467", "title": "Blu di timolo", "text": "Il blu di timolo (o timolsulfonftaleina) \u00e8 un indicatore.\nA temperatura ambiente si presenta come un solido verde dall'odore di fenolo. Nelle titolazioni acido-base, ha un campo di viraggio (a 18\u00a0\u00b0C) fra pH 1,2 e pH 2,7."}
{"id": "229468", "revid": "2103578", "url": "https://it.wikipedia.org/wiki?curid=229468", "title": "Acido trifluoroacetico", "text": "L'acido trifluoroacetico (o TFA) \u00e8 un derivato fluorurato dell'acido acetico di formula CF3COOH, che a temperatura ambiente si presenta come un liquido incolore dall'odore pungente d'aceto. \u00c8 un composto nocivo, corrosivo, pericoloso per l'ambiente.\nPreparazione.\nIl TFA viene preparato industrialmente dalla fluorurazione elettrochimica del cloruro di acetile o dell'anidride acetica, seguita da idrolisi del trifluoroacetilcloruro risultante:\nUna vecchia via di sintesi del TFA procedeva attraverso l'ossidazione del 1,1,1-trifluoro-2,3,3-tricloropropene con permanganato di potassio. Il trifluorotricloropropene pu\u00f2 essere preparato mediante la fluorurazione di Swarts dell'esacloropropene.\nIn ogni caso pu\u00f2 essere reso \"dry\" (anidro) per trattamento con anidride trifluoroacetica (TFAA).\nAcidit\u00e0 e usi.\n\u00c8 un acido carbossilico forte come un acido minerale. La sua pKa (-0,25) \u00e8 inferiore a quella dell'acido acetico di ben 5 unit\u00e0; di conseguenza l'acido, in acqua, esiste solo in forma completamente ionizzata. Questo fenomeno \u00e8 dovuto alla forte stabilizzazione della carica negativa dell'anione trifluoroacetato operata dall'effetto induttivo esercitato dai tre atomi di fluoro (gli atomi pi\u00f9 elettronegativi della tavola periodica).\nIl TFA \u00e8 il precursore di molti altri composti fluorurati come la anidride trifluoroacetica ed il 2,2,2-trifluoroetanolo. \u00c8 un reagente usato nella sintesi organica grazie ad una combinazione di propriet\u00e0 convenienti: volatilit\u00e0, solubilit\u00e0 in molti solventi organici, e la sua forza come un acido. Il TFA \u00e8 anche meno ossidante dell'acido solforico, ma pi\u00f9 facilmente disponibile in forma anidra rispetto a molti altri acidi. Una complicazione al suo utilizzo \u00e8 che esso forma un azeotropo con l'acqua (p.eb. a 105\u00a0\u00b0C).\nIl TFA \u00e8 comunemente usato come acido forte nella sintesi di peptidi e in sintesi organica per rimuovere il gruppo protettivo t-butossicarbonile (BOC).\nAd una bassa concentrazione, il TFA viene utilizzato come agente di accoppiamento ionico in cromatografia liquida (HPLC) di composti organici, in particolare peptidi e piccole proteine. Il TFA \u00e8 un solvente versatile per spettroscopia NMR (per materiali stabili in acido), ed \u00e8 anche usato come calibrante in spettrometria di massa data la sua volatilit\u00e0.\nEsso viene anche utilizzato per produrre sali trifluoroacetato per reazione con una base.\nPericolosit\u00e0.\nL'acido trifluoroacetico \u00e8 un acido corrosivo, ma non pone i rischi associati all'acido fluoridrico perch\u00e9 il legame carbonio-fluoro non \u00e8 labile, ergo non rilascia facilmente ioni floruro. Solo se riscaldati o trattati con onde ultrasoniche si decompone dando acido fluoridrico. Il TFA \u00e8 nocivo se inalato, provoca gravi ustioni cutanee ed \u00e8 tossico per gli organismi acquatici anche a basse concentrazioni.\nLa reazione di TFA con basi e metalli, in particolare metalli leggeri, \u00e8 fortemente esotermica. La reazione con litio alluminio idruro (LiAlH4) provoca un'esplosione."}
{"id": "229469", "revid": "1573940", "url": "https://it.wikipedia.org/wiki?curid=229469", "title": "\u040f", "text": "La \u040f, minuscolo \u045f, chiamata d\u017ee, \u00e8 una lettera dell'alfabeto cirillico. Rappresenta la consonante affricata postalveolare sonora IPA , come la G dolce italiana in \"gelo\", altrimenti resa nelle altre lingue slave con segni composti come d\u017e o \u0434\u0436.\nViene usata in serbo ed in macedone. Era utilizzata anche nella scrittura cirillica del romeno, mentre per il moldavo si impiegava la lettera \u04c1. \nComparve la prima volta nella versione dell'alfabeto cirillico edita da Vuk Stefanovi\u0107 Karad\u017ei\u0107. Venne creata da Karad\u017ei\u0107 stesso. Sostitu\u00ec il digramma \u0434\u0436 usato in precedenza."}
{"id": "229471", "revid": "287204", "url": "https://it.wikipedia.org/wiki?curid=229471", "title": "Tetrametilsilano", "text": "Il tetrametilsilano (o TMS) \u00e8 un silano di formula (CH3)4Si\nA temperatura ambiente si presenta come un liquido incolore dall'odore caratteristico. \u00c8 un composto estremamente infiammabile.\nViene usato come standard nella spettroscopia NMR-1H. Produce un singolo segnale che per convenzione rappresenta lo zero della scala in ppm dello spettro."}
{"id": "229472", "revid": "92723", "url": "https://it.wikipedia.org/wiki?curid=229472", "title": "Tris(idrossimetil)amminometano cloridrato", "text": "Il tris(idrossimetil)amminometano cloridrato \u00e8 il sale dell'acido cloridrico e di un amminoalcol.\nA temperatura ambiente si presenta come un solido bianco inodore.\nSintesi.\nTre moli di formaldeide si addizionano a una di nitrometano per effettuare una reazione aldolica. Successivamente il gruppo nitro \u00e8 il ridotto a gruppo amminico.\nPropriet\u00e0 chimiche.\nIl TRIS in biochimica, biologia molecolare, microbiologia e per scopi farmaceutici \u00e8 ampiamente utilizzato per preparare soluzioni tampone. Con una pKa 8.2 ( a 20\u00a0\u00b0C) il TRIS ha una buona capacit\u00e0 tampone tra pH 7,2 e 9,0. Tuttavia, esso mostra una relativamente forte dipendenza dalla temperatura della costante acida (\u0394pKa = -0,031 K\u22121). Ci\u00f2 significa che raffreddando il pH aumenta mentre diminuisce in seguito a riscaldamento.\nAnalisi quantitativa.\nIl saggio di TRIS, essendo una base acquosa debole, se accoppiato al rosso di metile \u00e8 usato come indicatore dell'acido cloridrico.\nCome derivato dell'etanolammina \u00e8 con la reazione di Chen-Kao. La sostanza con soda caustica e solfato di rame (II) (CuSO4) viene aggiunto (colorazione blu-violetto colorazione)\nUtilizzi.\nAgente tampone in biochimica.\nLa sostanza \u00e8 molto popolare presso molti biologi (soprattutto biologi molecolari) perch\u00e9 non mostra effetti inibitori su enzimi, e per questo \u00e8 particolarmente adatto per esperimenti in vitro. Il TRIS \u00e8 un componente tampone standard per soluzioni di DNA. Siccome il TRIS ha un gruppo amminico primario reattivo, risulta non sempre adatto come tampone per alcune applicazioni chimiche.\nEccipiente nel farmaceutico.\nCome trometamolo \u00e8 utilizzato in vari dosaggi farmaceutici come iniezioni e soluzioni infusionali, colliri, creme e gel come eccipiente come stabilizzante. Inoltre ha un'azione alcalinizzante e tamponante."}
{"id": "229473", "revid": "92723", "url": "https://it.wikipedia.org/wiki?curid=229473", "title": "Basilica di Santa Croce in Gerusalemme", "text": "La basilica di Santa Croce in Gerusalemme \u00e8 una delle sette chiese di Roma facente parte del tradizionale itinerario di pellegrinaggio reso celebre da san Filippo Neri. Fu edificata a partire dal IV secolo presso il Palazzo del \"Sessorium\", residenza di Sant'Elena, la madre dell'imperatore Costantino, nei pressi del Laterano. La basilica non fu costruita per onorare la memoria dei martiri, come era tradizione, ma esclusivamente per conservare una parte della Croce di Ges\u00f9, insieme ad altre reliquie della Passione che, secondo la tradizione, sant'Elena fece trasportare a Roma di ritorno dal suo viaggio in Terra Santa, nel 325.\nFu quindi pensata fin dall'inizio come un grande reliquiario, destinato a custodire testimonianze preziose della passione di Ges\u00f9. La basilica viene detta \"in Gerusalemme\" a causa della presenza di terra consacrata del monte Calvario che fu posta alla base delle fondamenta, terra trasportata sulle navi assieme alle stesse reliquie della Croce. Per questo la chiesa fu chiamata, fin dal medioevo, semplicemente \"\u201cHierusalem\u201d\", e, per la devozione popolare, visitare questa basilica significava mettere piede nella stessa citt\u00e0 santa di Gerusalemme. Ha la dignit\u00e0 di basilica minore.\nStoria.\nLa basilica di Santa Croce in Gerusalemme venne costruita sulle rovine di una villa imperiale denominata \"Horti Variani ad Spem Veterem\", iniziata da Settimio Severo e terminata da Eliogabalo nel III secolo. Di questa villa facevano parte l'Anfiteatro Castrense, il Circo Variano, le Terme Eleniane (cos\u00ec chiamate dopo il restauro eseguito dall'imperatrice Elena) e un nucleo residenziale, nel quale erano una grande sala (in seguito usata per la costruzione di Santa Croce in Gerusalemme) e un'aula absidata.\nLa villa venne privata di alcune sue parti dalla costruzione delle Mura Aureliane nel 272; all'inizio del IV secolo. il palazzo fu scelto come residenza da Elena, madre di Costantino, con il nome di Palazzo Sessoriano. Fu dietro sua iniziativa che venne trasformata in basilica cristiana la grande aula rettangolare, originariamente coperta da un soffitto piano, illuminata da venti finestre collocate cinque su ogni lato e con pregevole decorazione marmorea nel registro inferiore. Il nome Sessoriano viene da latino \"sedeo\", ovvero \"siedo\" (cfr. italiano \u201csessione\u201d), poich\u00e9 in epoca tardo imperiale il consiglio imperiale usava riunirsi in una sala del palazzo.\nLa basilica di Santa Croce fu dichiarata titolo cardinalizio da papa Gregorio I, nel 523; sebbene fosse situata ai margini di Roma, divent\u00f2 meta di costante pellegrinaggio, grazie all'enorme importanza storica delle reliquie che custodiva.\nMedioevo.\nDurante il pontificato di papa Lucio II nel XII secolo si ebbe la trasformazione della chiesa secondo lo stile romanico; furono creati dei settori longitudinali che la suddivisero in tre navate, fu aggiunto il transetto, il chiostro (poi demolito) e il campanile in laterizio, alto 8 piani. Degli otto piani originari del campanile si possono vedere solo gli ultimi quattro, con finestre monofore e bifore, alcune delle quali murate nel XIV secolo; i primi quattro piani sono invece incorporati nel monastero. Il campanile ha tre campane: due sono di Simone e Prospero De Prosperis (1631), la terza \u00e8 pi\u00f9 recente e risale al 1957. Durante il medioevo la chiesa vide altri restauri; nel periodo avignonese, tuttavia, venne completamente abbandonata.\nLa fondazione di un monastero a Santa Croce risale al X secolo, come attesta l\u2019epigrafe funeraria di Benedetto VII (974 - 983) posta accanto all'ingresso principale della basilica. Nel corso dei secoli, varie comunit\u00e0 religiose si sono avvicendate nel complesso di Santa Croce. Leone IX, nel 1049, affid\u00f2 il monastero ai benedettini di Montecassino. Quando questi, nel 1062, passarono a San Sebastiano, Alessandro II vi insedi\u00f2 i Canonici Regolari di S. Frediano di Lucca, che lo abbandonarono durante il periodo del papato avignonese. Intorno al 1370, poi, Urbano V assegn\u00f2 Santa Croce ai Certosini, che vi rimasero fino al 1561, quando subentrarono i Cistercensi lombardi della Congregazione di San Bernardo.\nLungo tutto il corso del Medioevo la basilica fu meta di pellegrinaggi, particolarmente di tipo penitenziale, specialmente durante la Quaresima. Il Venerd\u00ec Santo i papi stessi percorrevano a piedi scalzi, in segno di penitenza, la strada che congiunge la cattedrale di San Giovanni in Laterano (presso cui i papi risiedevano all'epoca) alla basilica di Santa Croce per venire ad adorare la reliquia della Croce di Ges\u00f9. Questa tradizione \u00e8 poi stata ripresa dal Messale Romano e integrata nella Liturgia del Venerd\u00ec Santo, che prevede un momento di adorazione della croce.\nLo stato di totale abbandono, esclusi i restauri di Urbano V nel XIV secolo, ebbe fine solo nel XVIII secolo, con l'avvento di papa Benedetto XIV.\nEt\u00e0 moderna e contemporanea.\nNel 1743 la basilica e il monastero annesso furono completamente restaurati per iniziativa di papa Benedetto XIV, che era particolarmente legato a Santa Croce, in quanto prima dell'elezione al soglio pontificio ne era stato il cardinale titolare. Il papa commission\u00f2 i lavori agli architetti Pietro Passalacqua e Domenico Gregorini (1740-1758), ai quali dobbiamo la attuale facciata in travertino, concava, ripartita da lesene con luminose finestre collocate al di sopra degli ingressi minori e il grande ovale al di sopra del passaggio centrale.\nNel 1798 la basilica fu saccheggiata dai soldati francesi durante l'invasione napoleonica, e furono rubati i preziosi reliquiari d'oro che custodivano i frammenti della Croce, il chiodo e le spine. Gli attuali reliquiari, risalenti al 1804, sono opera di Giuseppe Valadier.\nNel 1870, dopo la breccia di Porta Pia e la caduta dello Stato della Chiesa l'intero complesso di Santa Croce in Gerusalemme fu confiscato e incamerato nei beni dello Stato italiano, e non fu mai restituita alla Santa Sede. Ai monaci fu concesso di restare ad abitare nel monastero e officiare le Sante Messe nella basilica, ma, per alcuni decenni, parte del monastero venne utilizzata come caserma. La basilica e l'intero complesso di Santa Croce sono a tutt'oggi propriet\u00e0 dello Stato italiano.\nLa fondazione della parrocchia di Santa Croce.\nIl 13 marzo 1910, papa Pio X, per venire incontro alle necessit\u00e0 degli abitanti del rione Esquilino, che nel frattempo era diventato molto popolato, istitu\u00ec la parrocchia di Santa Croce in Gerusalemme, affidando la cura pastorale ai monaci cistercensi ivi residenti dal XVI secolo. Il cardinale Respighi, vicario di sua santit\u00e0, con rito solenne, a cui assistette la popolazione festante, inaugur\u00f2 la nuova parrocchia. La basilica di Santa Croce, agli inizi del XX secolo, non era pi\u00f9 un santuario isolato, meta di pellegrinaggi a piedi, ma si trovava ormai in una zona urbana densamente popolata e amministrava tutti i sacramenti alla popolazione locale che abitava nelle vicinanze.\nA fianco della facciata della chiesa si trovava una piccola sala cinematografica parrocchiale, la \"Sala Sessoriana\" attiva sino alla fine degli anni '70.\nNel 2010 la parrocchia di Santa Croce ha festeggiato il primo centenario dalla sua fondazione.\nSituazione attuale.\nA causa di comportamenti poco corretti e vari abusi, dall'anno 2009 la cura pastorale della parrocchia di Santa Croce \u00e8 stata revocata ai monaci cistercensi e affidata al clero diocesano di Roma; nel 2012 papa Benedetto XVI, con una decisione storica, senza precedenti, ha ordinato la definitiva soppressione dell'abbazia cistercense e la dispersione della comunit\u00e0 dei monaci, mettendo fine cos\u00ec a quasi mille anni di presenza monastica nel territorio.\nLa basilica, come numerose altre storiche chiese italiane, dopo la Presa di Roma del 1870 non fu mai restituita alla Santa Sede, e a tutt'oggi appartiene al Fondo Edifici di Culto del Ministero dell'interno. L'ex monastero e i locali annessi sono invece di propriet\u00e0 del Demanio dello Stato; attualmente sono in parte concessi a titolo gratuito alla parrocchia di Santa Croce per le attivit\u00e0 di culto, gli uffici parrocchiali, l'oratorio giovanile e la catechesi, mentre la restante parte \u00e8 stata concessa dall'ente proprietario in affitto ad una societ\u00e0 privata che l'ha ristrutturata per uso di tipo alberghiero.\nArchitettura e opere d'arte.\nL'ingresso alla basilica avviene attraverso un atrio a pianta ellittica, con una piccola cupola sostenuta da pilastri e colonne in granito che, nella basilica paleocristiana, erano collocate all'interno. Per le porte quattrocentesche, parzialmente danneggiate nel XVIII secolo, si passa all'interno, suddiviso in tre navate da otto antiche colonne di granito e da sei pilastri, quattro dei quali inglobano altrettante colonne originarie.\nNel presbiterio sono un ciborio del Settecento e l'urna in basalto che accoglie le spoglie di san Cesario di Terracina (santo tutelare degli imperatori romani, i \"Divi Cesari\") e di sant'Anastasio martire; al centro dell'abside \u00e8 un tabernacolo in marmo e bronzo dorato (opera di Carlo Maderno) e la splendida tomba del cardinale Qui\u00f1ones, opera di Jacopo Sansovino. Gli affreschi del catino absidale vengono attribuiti ad Antoniazzo Romano e a Marco Palmezzano. Il ciclo pittorico racconta le vicende del ritrovamento della Croce secondo la Legenda aurea di Jacopo da Varazze, che fu molto popolare nel medioevo.\nLa ristrutturazione settecentesca port\u00f2 ad un totale rinnovamento dell'ambiente interno, che fu decorato nella volta da tre grandi tele del molfettese Corrado Giaquinto, uno degli artisti pi\u00f9 celebrati dell'epoca (1743).\nNei sotterranei \u00e8 la pregevolissima cappella di Sant'Elena. All\u2019inizio del XVI secolo l\u2019originale cappella paleocristiana, con rivestimento musivo dell\u2019epoca di Valentiniano III di cui non \u00e8 rimasta traccia, venne completamente ristrutturata per volont\u00e0 del cardinale Bernardino L\u00f3pez de Carvajal, titolare di questa basilica dal 1495 al 1523. Il cardinale la volle rinnovare due volte in un periodo relativamente breve, fece infatti decorare la volta con mosaici da Baldassarre Peruzzi verso il 1507-1508 (forse in parte su disegno di Melozzo da Forl\u00ec) e incaric\u00f2 Giuliano da Sangallo di modificarne l\u2019architettura e gli accessi verso il 1519-1520. \nSul pavimento della cappella una lapide ricorda che qui fu cosparsa la terra del monte Calvario, portata a Roma da sant'Elena; nella cripta \u00e8 la statua romana di Giunone, rinvenuta ad Ostia e trasformata nella effigie di Sant'Elena con la sostituzione della testa e delle braccia e l'aggiunta della croce. Le guide dei pellegrini tardo medioevali consideravano questa cappella cos\u00ec santa che non vi era consentito l'accesso alle donne, divieto che era applicato anche alla cappella del Sancta Sanctorum nei palazzi Laterani. Per un certo periodo nella cappella vennero conservate anche tre pale d'altare eseguite tra il 1601 e il 1602 da un giovanissimo Pieter Paul Rubens, appena giunto a Roma da Mantova. Una di queste pale rappresenta la Coronazione di Spine ed \u00e8 conservata a Grasse, presso la cattedrale di Notre-Dame-du-Puy; sempre a Grasse si trova la pala raffigurante Sant'Elena (H\u00f4pital de Petit-Paris). L'ultima pala, \"L'Elevazione della Croce\", and\u00f2 distrutta nel Settecento.\nLa cappella di Sant'Elena custod\u00ec le reliquie della crocifissione per pi\u00f9 di sedici secoli; solo nel 1930 esse furono trasferite nella nuova cappella delle Reliquie, ricavata dall'antica sacrestia, opera dell'architetto Florestano Di Fausto, per essere esposte in maniera permanente alla venerazione dei pellegrini. Fino ad allora infatti, le reliquie venivano esposte solennemente soltanto tre volte all'anno, nei giorni del venerd\u00ec santo, nella festa dell'Esaltazione della Santa Croce (il 14 settembre) e nella festa dell'Invenzione della Croce.\nPapa Giovanni Paolo II defin\u00ec la cappella delle reliquie vero \"santuario della Croce\" nel corso della sua visita pastorale il 25 marzo 1979.\nReliquie della Passione.\nLa basilica custodisce numerose reliquie tra cui alcune tradizionalmente collegate alla Passione di Ges\u00f9. Si tratta di tre frammenti della Vera Croce, parte della corona di spine, un sacro chiodo e il Titulus crucis. All'infuori di quest'ultimo, che fu rinvenuto solo nel 1492, le altre reliquie sono state conservate ininterrottamente dal IV secolo; si tratta delle reliquie pi\u00f9 antiche di cui si ha traccia. Svariati frammenti della croce sono conservati nelle principali chiese e cattedrali europee, poich\u00e9 nel medioevo i papi ne facevano dono a principi e imperatori, per creare alleanze e rafforzare la stabilit\u00e0 politica del papato. Dei quattro sacri chiodi della crocefissione, gli altri tre si troverebbero, secondo la tradizione, uno nella corona ferrea a Monza, un altro sospeso sopra l'altare maggiore del Duomo di Milano e un altro ancora nel duomo di Colle di Val d'Elsa.\nAlle reliquie della Passione di Cristo, nel corso dei secoli sono state aggiunte altre reliquie di minore importanza, alcune di provenienza incerta, quali i frammenti della grotta di Betlemme e del Santo Sepolcro e della colonna della Flagellazione, il \"patibulum\" del Buon Ladrone e la falange del dito di san Tommaso. Sono tutte reliquie legate agli eventi della Passione e Risurrezione di Ges\u00f9, e sono state collezionate principalmente a scopo catechetico e omiletico. Per lo stesso motivo, cio\u00e8 per completare la catechesi sulla Passione, in tempi recenti, \u00e8 stata allestita una cappella laterale, attigua a quella delle reliquie, dove \u00e8 possibile visitare una riproduzione moderna a grandezza naturale della sindone di Torino. Il valore delle Reliquie per i pellegrini, infatti, non sta tanto nel trovare conferma della veridicit\u00e0 degli eventi storici della Passione quanto piuttosto nel servire come preziosi strumenti di catechesi. La loro venerazione, quindi, ha un enorme valore spirituale, che illumina la meditazione sulle sofferenze di Cristo e aiuta a comprendere il valore salvifico della Croce.\nIl Titulus crucis.\nIl \"titulus crucis\" \u00e8 una reliquia costituita da una tavola di legno di noce, che secondo la tradizione sarebbe il cartiglio originario infisso sopra la croce. Il legno, ritrovato in una nicchia nel 1492 durante lavori di conservazione condotti nella chiesa, reca una parte di un'iscrizione (presumibilmente, ma senza alcuna certezza, frutto di uno smembramento) in caratteri compatibili con quelli del I secolo, da destra a sinistra, in tre lingue diverse: ebraico, greco e latino.\nRisulta discussa la questione se \u00e8 verosimile ritenere che il cartiglio della croce sia stato conservato e se la reliquia romana possa corrispondere realmente all'originale o almeno essere una copia fedele di quest'ultimo. Alcuni studiosi hanno supposto che il cartiglio sia proprio quello originale, in particolare \u00e8 stato sostenuto che sarebbe stato staccato dalla croce e deposto inizialmente nel sepolcro assieme al corpo di Ges\u00f9. La sepoltura, caratterizzata secondo i vangeli dall'utilizzo di una tomba di ampie dimensioni, dal trattamento della salma con unguenti preziosi e dall'avvolgimento in un sudario, avrebbe avuto tutte le caratteristiche di una sepoltura regale. L'aggiunta del cartiglio, il cui testo appariva ai seguaci di Ges\u00f9 inconsapevolmente profetico della regalit\u00e0 di Ges\u00f9, si accorderebbe con le intenzioni di Giuseppe d'Arimatea e di Nicodemo.\nPer rispondere alla seconda questione a partire dal 1995 hanno avuto accesso alla reliquia alcuni studiosi, fra cui Carsten Peter Thiede e Michael Hesemann, che hanno collaborato ad indagini scientifiche necessarie alla datazione del manufatto (rilievo fotografico, prelievo di campioni, ecc.)\nIl \"titulus\" di Santa Croce reca effettivamente una parte dell'iscrizione nelle tre lingue (ebraico, greco e latino). Anche i testi in latino e greco sono scritti, da destra a sinistra, come per l'ebraico. Nel testo latino \u00e8 riportata la versione \"Nazarinus\" anzich\u00e9 \"Nazarenus\". Il testo, poi, non sembra corrispondere esattamente a nessuno di quelli dei quattro vangeli. Queste anomalie sono considerate da alcuni indizi di autenticit\u00e0, in base al ragionamento che difficilmente un falsario le avrebbe introdotte.\nLe fotografie dell'iscrizione, inoltre, vennero fatte esaminare da diversi paleografi (contattati indipendentemente dai tre ricercatori sopra citati), i quali condussero un'indagine paleografica comparativa. In particolare le lettere risultarono perfettamente compatibili con quelle del I secolo, confermando, quindi, la possibilit\u00e0 che la reliquia fosse l'originale o almeno una copia fedele dell'originale risalente allo stesso periodo.\nResta infine il problema se tale copia o presunto originale possa essere quello utilizzato sul monte Calvario. Per chiarire la questione la Santa Sede autorizz\u00f2 il prelievo di campioni del legno che vennero datati attraverso l'utilizzo del metodo del carbonio-14. I risultati, pubblicati nel 2002, determinarono che il legno risalirebbe all'intervallo tra gli anni 980 e 1150.\nIndulgenze.\nLa basilica di Santa Croce non ha la Porta Santa, per cui non \u00e8 ordinariamente legata alle indulgenze giubilari; inoltre non vi sono penitenzieri pontifici, che si occupano delle confessioni legate alle indulgenze (come invece avviene per le vicine basiliche di San Giovanni in Laterano e Santa Maria Maggiore).\nTuttavia, a motivo delle importanti reliquie che conserva, con la visita a Santa Croce \u00e8 sempre possibile avere l'indulgenza plenaria o parziale (cio\u00e8 ogni anno, anche non giubilare, ovviamente sempre alle condizioni previste), ma solamente in alcuni giorni e circostanze particolari:\nNennolina.\nDal 1999, in uno spazio adiacente alla cappella delle Reliquie della Basilica, \u00e8 sepolta Antonietta Meo, detta \"Nennolina\" (Roma, 15 dicembre 1930 \u2013 3 luglio 1937), dichiarata venerabile dalla Chiesa cattolica nel 2007.\nOrgano a canne.\nSopra l'ingresso della sagrestia, nel transetto, si trova l'organo Tamburini \"opus 273\" a trasmissione elettrica, realizzato nel 1948 e inaugurato il 13 settembre dello stesso anno da Fernando Germani; lo strumento si compone di due corpi sovrapposti ciascuno entro una propria nicchia: quello superiore \u00e8 senza mostra in luogo della quale si trova la griglia espressiva che, quando \u00e8 chiusa, \u00e8 dipinta a finto marmo come il resto della parete che la circonda. La consolle si trova a pavimento nei pressi del presbiterio, \u00e8 mobile indipendente e dispone di due tastiere e pedaliera.\nOratorio di Santa Maria del Buon Aiuto.\nAnnesso al monastero di Santa Croce e ricavato tra le mura e l'anfiteatro Castrense, papa Sisto IV nel 1476 fece costruire l'oratorio di Santa Maria del Buon Aiuto come segno di ringraziamento. La tradizione racconta che proprio presso le mura il papa trov\u00f2 riparo dai fulmini durante un violento nubifragio, impetrando l'aiuto della Vergine. In seguito a ci\u00f2 il papa decise che in quel luogo venisse edificato un piccolo oratorio, nel quale \u00e8 conservato uno splendido affresco della Madonna con Bambino (la Madonna del Buon Aiuto), attribuito ad Antoniazzo Romano, che qualche anno pi\u00f9 tardi, completer\u00e0 il ciclo degli affreschi del catino absidale della Basilica.\nIl piccolo oratorio era anche conosciuto con il nome di Santa Maria \u00abdel Soccorso\u00bb, anche se in passato ne ebbe un altro pi\u00f9 curioso, \u00abS. Maria de Spazzolari\u00bb o \u00abSpazzolaria\u00bb, forse in attinenza con la Confraternita dei Cappellari che per qualche tempo la ebbe in cura. La chiesa presenta una facciata semplice, coperta da un tetto a capanna sul quale \u00e8 situato un piccolo campanile; una breve scala con balaustra permette di accedere al bel portale con architrave, sul quale si trova la seguente iscrizione: (\u00abSisto IV fond\u00f2 1476\u00bb). Sulla parte alta della facciata \u00e8 situato anche lo stemma papale di papa Sisto IV della Rovere, mentre una seconda iscrizione, su lastra marmorea, \u00e8 posta sopra il portale e cos\u00ec recita: . Attualmente l'oratorio \u00e8 chiuso al pubblico.\nAnfiteatro Castrense.\nL'Anfiteatro castrense \u00e8 il secondo anfiteatro romano conservato a Roma, risalente agli inizi del III secolo.\nViene ricordato con questo nome nei Cataloghi Regionari dove ci si riferisce probabilmente a \"castrum\" come residenza imperiale: il nome sarebbe quindi da tradurre come \"anfiteatro di corte\", legato al Sessorium, di cui faceva parte anche l'edificio su cui oggi sorge la basilica di Santa Croce in Gerusalemme. Fu costruito probabilmente insieme al resto del complesso residenziale imperiale all'epoca dell'imperatore Eliogabalo e rest\u00f2 in uso fino alla costruzione delle Mura Aureliane, che lo tagliarono a met\u00e0 e lo trasformarono in bastione. Di pianta ellittica (asse maggiore di 88 m; asse minore di 75,80 m), presenta attualmente in vista parte delle fondazioni (in cementizio con \"caementa\" in selce), a causa dell'abbassamento del piano di campagna circostante, mentre l'elevato \u00e8 in opera laterizia. Fino alla met\u00e0 del XVI secolo conservava anche resti dei due ordini superiori, poi abbattuti per esigenze difensive per ordine di papa Paolo IV.\nAll'interno dell'Anfiteatro castrense, da secoli pertinenza della Basilica, \u00e8 stato ricreato nel 2004 l'orto del monastero, su progetto dell'architetto Paolo Pejrone. Nello spazio circolare gli assi principali di orientamento sono costituiti da due vialetti perpendicolari pergolati, che si incontrano al centro in una vasca.\nDopo la soppressione dell'abbazia cistercense e della comunit\u00e0 monastica nel 2012, l'orto non \u00e8 pi\u00f9 coltivato, ed \u00e8 attualmente chiuso al pubblico.\nTuttavia \u00e8 ancora possibile effettuare delle visite guidate dell'Anfiteatro Castrense, facendo richiesta alla Soprintendenza dei Beni Archeologici di Roma, quale ente proprietario e amministratore."}
{"id": "229474", "revid": "1915706", "url": "https://it.wikipedia.org/wiki?curid=229474", "title": "1,1,2-triclorotrifluoroetano", "text": "L'1,1,2-triclorotrifluoroetano (IUPAC: 1,1,2-trifluoro-1,2,2-tricloroetano) o R-113 \u00e8 un alogenuro alchilico del gruppo dei freon di formula ClCF2CCl2F.\nA temperatura ambiente si presenta come un liquido incolore dall'odore dolciastro. \u00c8 un composto pericoloso per l'ambiente."}
{"id": "229475", "revid": "1543377", "url": "https://it.wikipedia.org/wiki?curid=229475", "title": "Trifenilfosfina", "text": "La trifenilfosfina (nome IUPAC trifenilfosfano) \u00e8 un derivato della fosfina, nome IUPAC fosfano.\nA temperatura ambiente si presenta come un solido bianco o poco giallognolo dall'odore caratteristico. \u00c8 un composto allergenico, nocivo, pericoloso per l'ambiente.\nStruttura e propriet\u00e0.\n(C6H5)3P (pi\u00f9 brevemente Ph3P) \u00e8 essenzialmente una molecola piramidale a base triangolare come PH3, di struttura trigonale, che appartiene al gruppo di simmetria C3. I piani su cui giacciono i tre gruppi fenilici formano tra loro angoli diedri attorno ai 100 gradi.\nSintesi.\nLa trifenilfosfina fu ottenuta per la prima volta nel 1882 da August Michaelis; si pu\u00f2 sintetizzare per reazione di sostituzione a partire dal tricloruro di fosforo con il bromuro di fenilmagnesio (PhMgBr), un reattivo di Grignard:\nImpieghi.\nIl trifenilfosfano trova numerosi impieghi nella sintesi chimica. In chimica organica viene utilizzato in reazione come quella di Wittig o di Mistunobu. In chimica inorganica ha un'importante applicazione come legante per catalizzatori al rodio nel processo industriale di idroformilazione."}
{"id": "229476", "revid": "1442080", "url": "https://it.wikipedia.org/wiki?curid=229476", "title": "Generatore (teoria dei numeri)", "text": "In matematica, in particolare in aritmetica modulare, un generatore modulo formula_1 o radice primitiva modulo formula_1 o semplicemente generatore se \u00e8 chiaro il contesto, \u00e8 un intero formula_3 le cui potenze modulo formula_1 sono congruenti con i numeri coprimi ad formula_1.\nI generatori modulo formula_1 rivestono un'importanza considerevole in crittografia.\nSe formula_7 \u00e8 un intero, i numeri coprimi ad formula_1, considerati modulo formula_1, costituiscono un gruppo rispetto all'operazione di moltiplicazione; esso viene generalmente indicato con formula_10 oppure formula_11. Esso \u00e8 un gruppo ciclico se e solo se formula_1 \u00e8 uguale a formula_13, formula_14, formula_15 o formula_16 per un numero primo dispari formula_17 e formula_18. Un generatore di questo gruppo ciclico \u00e8 chiamato anche elemento primitivo di formula_11.\nSi consideri per esempio formula_20. Gli elementi di\nsono le classi di congruenza di formula_22, formula_23, formula_24, formula_25, formula_26 e formula_27. \nSi ha che formula_23 \u00e8 un generatore modulo formula_29, perch\u00e9 32 = 9, 33 = 13, 34 = 11, 35 = 5 e 36 = 1 (modulo 14). L'unica altra radice primitiva modulo formula_29 \u00e8 formula_24.\nTrovare i generatori.\nDi seguito vi \u00e8 una tabella che contiene i pi\u00f9 piccoli generatori per diversi valori di formula_1:\nNon \u00e8 nota nessuna formula generale ragionevolmente semplice per determinare i generatori modulo formula_1. Vi sono per\u00f2 dei metodi per individuare un generatore che sono pi\u00f9 veloci della semplice verifica per tentativi di tutti i candidati. Se l'ordine moltiplicativo di un numero formula_34 modulo formula_1 \u00e8 uguale all'ordine di formula_10, cio\u00e8 a formula_37, dove formula_38 \u00e8 la funzione phi di Eulero, allora formula_34 \u00e8 un generatore. Si pu\u00f2 utilizzare il seguente test per i generatori: calcolare formula_37. Quindi determinare i diversi fattori primi di formula_37, siano formula_42. Ora, per ogni elemento formula_34 di formula_10, calcolare\nusando il rapido algoritmo di esponenziazione mediante elevamento al quadrato. Non appena si trova un numero formula_34 per il quale questi formula_47 risultati sono tutti diversi da formula_22, allora formula_34 \u00e8 un generatore.\nIl numero di generatori modulo formula_1, se ne esistono, \u00e8 uguale a formula_51 dal momento che, in generale, un gruppo ciclico di formula_52 elementi possiede formula_53 generatori.\nA volte si pu\u00f2 essere interessati ai generatori piccoli. Al riguardo sono stati dimostrati i seguenti risultati:\nDimostrazione dell'esistenza di un generatore modulo \"p\"k, \"p\" dispari.\nLa dimostrazione dell'esistenza del generatore procede dapprima provando che essa esiste per ogni numero primo formula_17, poi dimostrando che, se formula_64 \u00e8 una radice primitiva di formula_17, allora o formula_64 o formula_67 \u00e8 una radice primitiva di formula_68, e che questa \u00e8 poi radice primitiva anche di ogni potenza successiva di formula_17. Infatti, sia formula_64 una radice primitiva modulo formula_17. Allora, per definizione di radice primitiva\ne formula_73 \u00e8 il pi\u00f9 piccolo esponente per cui ci\u00f2 avviene. Poich\u00e9 formula_74, l'ordine moltiplicativo di formula_64 modulo formula_68 divide formula_77, ed \u00e8 multiplo di formula_73, e quindi pu\u00f2 essere solamente formula_73 o lo stesso formula_77. In quest'ultimo caso formula_64 \u00e8 una radice primitiva modulo formula_68; altrimenti, sviluppiamo con la formula del binomio di Newton\nche non pu\u00f2 essere formula_22, perch\u00e9 altrimenti formula_17 dividerebbe formula_86, il che \u00e8 assurdo, e quindi l'ordine di formula_67 non \u00e8 formula_73, e deve essere formula_77, cio\u00e8 abbiamo trovato una radice primitiva modulo formula_68.\nPer dimostrare la proposizione per formula_15, con formula_92, si procede per induzione: supponiamo che formula_64 sia una radice primitiva per tutti i formula_94 con formula_95. In particolare\novvero\nper un qualche formula_98. Questa relazione vale anche modulo formula_15; inoltre l'ordine di formula_64 modulo formula_15 deve essere un multiplo di formula_102, perch\u00e9 ha quest'ordine modulo formula_103. Quindi, poich\u00e9 formula_104, l'ordine pu\u00f2 essere solo formula_102 o formula_106; in particolare, formula_64 \u00e8 una radice primitiva se il suo ordine \u00e8 il secondo di questi valori. Se formula_17 \u00e8 un primo dispari\nQuesta quantit\u00e0 \u00e8 uguale a formula_22 se e solo se formula_98 \u00e8 divisibile per formula_17; tuttavia, se lo fosse, si avrebbe\ncontro l'ipotesi che l'ordine di formula_64 modulo formula_103 sia formula_102. Questo \u00e8 assurdo, e quindi l'ordine di formula_64 modulo formula_15 \u00e8 esattamente formula_119, e formula_64 \u00e8 una radice primitiva modulo formula_15. Per induzione questo \u00e8 valido per ogni formula_47.\nL'estensione ai numeri nella forma formula_16 segue immediatamente, perch\u00e9 il gruppo moltiplicativo di questo anello contiene lo stesso numero di elementi di quello dell'anello di formula_15 elementi, ed esiste una corrispondenza biunivoca che conserva le operazioni (ossia un isomorfismo) tra questi due gruppi.\nFunzioni simmetriche delle radici primitive modulo p.\nIndicando con formula_3 il generatore di formula_126 allora, per quanto precedentemente esposto, tutte le radici primitive modulo formula_17 si potranno esprimere come formula_128 dove formula_129 .\nGauss nelle Disquisitiones Arithmeticae dimostr\u00f2 agli articoli 80 ed 81 il valore (modulo formula_17 primo) della somma delle radici primitive di formula_131 e del loro prodotto.\nEsse valgono:\nLa seconda identit\u00e0 si pu\u00f2 estendere considerando tutti gli elementi di ordine formula_138, con formula_138 divisore di formula_73. Sia formula_141 un elemento di formula_142 di ordine formula_138, allora tutti gli elementi di ordine d saranno del tipo formula_144 con formula_145 e quindi saranno in numero formula_146. La loro somma vale\nTramite tale formula possiamo calcolare la somma delle potenze formula_47-esime delle radici primitive. Supponiamo che formula_47 sia tale che formula_150 allora tale elevamento a potenza formula_47 manda l'insieme delle radici primitive in s\u00e9 stesso e pertanto\nOra consideriamo un formula_47 che divida interamente formula_73, se formula_3 \u00e8 radice primitiva (e quindi ha ordine formula_73), l'elemento formula_157 avr\u00e0 ordine uguale a formula_158 quindi l'insieme delle radici primitive (ossia l'insieme degli elementi di ordine formula_73) viene mandato nell'insieme degli elementi di ordine formula_158 che ha cardinalit\u00e0 formula_161. Tale funzione \u00e8 iniettiva se e solo se formula_162 mentre negli altri casi si assiste ad una \"restrizione\" delle radici primitive, nel senso che formula_163 radici primitive vengono mandate nello stesso elemento di ordine formula_158. Tale funzione \u00e8 suriettiva, detto ci\u00f2 per calcolare\nbasta calcolare la sommatoria degli elementi di ordine formula_158 e moltiplicare tale valore per l'\"indice di restrizione\" formula_163. Quindi\nSia ora formula_47 dove formula_170, quindi formula_171 e formula_172 pertanto al posto di applicare direttamente la potenza formula_47 alle radici primitive, prima applichiamo la potenza formula_64 e poi, agli elementi ottenuti, la potenza formula_175. La potenza formula_64 manda le radici primitive in s\u00e9 stesse, la potenza formula_175 le fa \"restringere\" in un sottordine e pertanto, indicando formula_178 in luogo di formula_175 otteniamo: \nTali formule si rivelano utili per calcolare le varie funzioni simmetriche delle radici primitive, tramite i teoremi newtoniani riusciamo facilmente nell'impresa. Supponiamo di voler calcolare il valore della sommatoria del prodotto delle radici primitive prese due a due, allora tramite i teoremi newtoniani otteniamo che: \nConsiderando ora il polinomio monico delle radici primitive modulo formula_17 (primo e diverso da formula_23) esso sar\u00e0 di grado formula_184:\nSi dimostra che valgono le relazioni formula_186. Infatti se formula_187 \u00e8 una radice primitiva allora anche formula_188 lo \u00e8, e tali radici sono distinte per formula_17 diverso da formula_23. Valutando i polinomi in queste radici otteniamo:\n(1) formula_191 \n(2) formula_192 \nmoltiplicando la (2) per formula_193 otteniamo:\n(2) formula_194 Sottraendo la (1) alla (2') otteniamo:\n(3) formula_195\nIn particolare il termine formula_196 vale formula_197 dove p diverso da tre, pertanto per qualsiasi formula_17 primo e maggiore di formula_23 si ha che formula_200 \u00e8 pari e quindi formula_201. Sostituendo tale valore nella (3) otteniamo che l'equazione ha, quindi, grado formula_202 e della quale due radici sono formula_187 e formula_188; considerando le altre radici primitive a due a due, l'una l'inverso dell'altra, otteniamo sempre la stessa equazione (3) e quindi, in sintesi, la (3) si annulla per tutte le formula_200 radici primitive ed ha grado formula_202. Ma allora \u00e8 identicamente nulla e quindi formula_186.\nAllora in base alle considerazioni precedenti sappiamo:\nformula_208\nRiportiamo alcuni esempi di tali polinomi:\nSi vede che tali polinomi altro non sono che i polinomi ciclotomici formula_219 dove formula_220 con formula_17 numero primo.\nLaddove nel polinomio si assiste ad un \"passo\" costante tra gli esponenti di formula_222 (per esempio per formula_223 il passo degli esponenti \u00e8 formula_13, come succede anche per formula_225) e nominando formula_47 il valore di tale \"passo\", allora in tali moduli l'insieme delle radici primitive \u00e8 quozientabile tramite il gruppo delle radici formula_47-esime dell'unit\u00e0, e vale il viceversa.\nIn particolare se formula_17 \u00e8 un numero primo di Fermat allora il polinomio delle sue radici primitive sar\u00e0:\nInfatti se formula_17 \u00e8 un primo di Fermat esso \u00e8 del tipo formula_231 ed il numero delle radici primitive sar\u00e0\ntale sar\u00e0 anche il grado del polinomio delle radici primitive. Per il piccolo teorema di Fermat l'equazione che ha per radici tutti degli elementi di formula_142 \u00e8\ndove il primo polinomio si annulla solo e solamente per i residui quadratici modulo formula_17. Criterio di Eulero. Poich\u00e9 le radici primitive non sono residui quadratici, il polinomio delle radici primitive deve fattorizzare il secondo polinomio. Quest'ultimo \u00e8 monico e di grado formula_236, cio\u00e8 ha lo stesso grado del polinomo cercato: pertanto lo \u00e8.\nSe formula_17 \u00e8 un numero primo sicuro maggiore di formula_24, ossia se formula_239 dove formula_240 \u00e8 un primo di Sophie Germain maggiore di formula_13, il polinomio delle radici primitive ha coefficienti di valori alternativamente formula_242 e formula_243. Infatti in tal caso si ha che la cardinalit\u00e0 di formula_126 \u00e8 formula_245 e pertanto gli elementi di formula_126 possono avere ordine solo di formula_247. Per l'ordine formula_22 abbiamo solo l'elemento formula_242, mentre per l'ordine formula_13 abbiamo solo l'elemento formula_243. Gli elementi di ordine formula_245 sono equinumerosi agli elementi di ordine formula_240, infatti formula_254. Sia formula_141 un elemento di ordine formula_240 allora, poich\u00e9 formula_240 \u00e8 coprimo con formula_13, l'elemento formula_259 ha ordine pari al minimo comune multiplo tra l'ordine di formula_243 (che \u00e8 formula_13) e quello di formula_141 (che \u00e8 formula_240). In sintesi per ogni elemento formula_141 di ordine formula_240 abbiamo che l'elemento formula_259 ha ordine formula_245.\nSia il polinomio delle radici di ordine formula_240 il seguente:\nformula_269\nma allora il polinomio delle radici di ordine formula_245 (radici primitive) sar\u00e0:\nformula_271\nin quanto ogni coefficiente di formula_272 \u00e8 somma di prodotti di formula_273 radici opposte a quelle di formula_274, quindi il segno dipende dalla parit\u00e0 di formula_273 .\nPer quanto appena affermato, proponiamoci di determinare il polinomio delle radici di ordine formula_240 al fine di determinare quello di ordine formula_245. Sia formula_141 un elemento di ordine formula_240 allora tutti gli altri elementi di pari ordine si esprimeranno come formula_280 con formula_281 e formula_240, ricordiamo, \u00e8 numero primo maggiore di formula_13. Esse saranno pertanto formula_284 e se ad esse aggiungiamo l'elemento formula_22 allora sappiamo che esse sono le radici dell'equazione\nche sappiamo fattorizzare in:\nformula_287\n\u00e8 immediato rilevare che\ne per quanto detto prima otteniamo:\nformula_289\nche \u00e8 il polinomio delle radici primitive."}
{"id": "229480", "revid": "287204", "url": "https://it.wikipedia.org/wiki?curid=229480", "title": "Melodic death metal", "text": "Il melodic death metal (a volte chiamato anche melodeath o swedish metal o Gothenburg sound, dalla localit\u00e0 in cui \u00e8 stato istituzionalizzato) \u00e8 generalmente considerato un ramo del death metal.\nLo stile.\nIl sottogenere contiene una maggior quantit\u00e0 di riff di chitarra melodici e assoli, che a volte sono acustici, e anche occasionali voci \"pulite\" contrapposte al tradizionale \"growl\" tipico del death metal. Le strutture delle canzoni sono solitamente pi\u00f9 elaborate e gli approcci armonici sono, nella maggior parte dei casi, correlati all'utilizzo della scala diatonica che d\u00e0 l'impatto melodico alla musica.\nIl suono della chitarra \u00e8 caratteristicamente distinto da un ronzio di fondo, sostanzialmente ottenibile impostando al massimo tutti i valori di amplificazione e distorsione dei pedali per chitarra elettrica. \nIl \"Gothenburg sound\".\nIl genere \u00e8 nato in Svezia, nella citt\u00e0 di G\u00f6teborg, e le prime band che hanno proposto questo genere furono i Dark Tranquillity e i Ceremonial Oath. Altre band importanti nello sviluppo del genere furono In Flames e At the Gates. \nLa nascita.\nVerso l'inizio degli anni '90 si pu\u00f2 inquadrare la nascita di questo nuovo stile musicale con band come Dark Tranquillity e Ceremonial Oath, grazie all'aggiunta di elementi come le tastiere, le voci pulite e stilemi pi\u00f9 alternativi ed un sound pi\u00f9 \"moderno\". Il genere nacque quindi in Svezia e si svilupp\u00f2 principalmente in Scandinavia grazie ai Dark Tranquillity, gli In Flames, Amon Amarth, At the Gates e Children of Bodom. Generalmente viene indicato Leif Cuzner dei Nihilist come uno tra i primi a sviluppare questo stile, allo Studio Sunlight a Stoccolma. \nIl melodic death metal, sebbene provenga dalla stessa area geografica del black metal, la Scandinavia, non parla di esoterismo, ma ha temi pi\u00f9 poetici ed onirici.\nQuasi tutte le melodic death metal band vengono dalla Scandinavia specialmente dalla Svezia, ma vengono considerate \"melodic death metal\" anche alcune band di paesi limitrofi come Germania. Seguendo le influenze delle band svedesi hanno quindi successivamente implementato nel loro stile alcuni elementi del genere anche gli inglesi Carcass. Da citare anche gli svedesi Dissection, che si combinano ad un black metal melodico, e gli svizzeri Eluveitie, che incorporano strumentazione e sonorit\u00e0 celtiche e folcloristiche."}
{"id": "229482", "revid": "481349", "url": "https://it.wikipedia.org/wiki?curid=229482", "title": "\u0421 (cirillico)", "text": "La \u0421, minuscolo \u0441, chiamata es, \u00e8 una lettera dell'alfabeto cirillico. Rappresenta la consonante fricativa alveolare sorda IPA . Ha la medesima forma della lettera dell'alfabeto latino C.\n\u00c8 una variante della lettera greca sigma (\u03a3, \u03c3) in uso nel primo medioevo e non ha alcuna connessione con la C dell'alfabeto latino.\nLa pronuncia di \u0421 \u00e8 quella della S sorda italiana, ad eccezione di quando \u00e8 seguita da \u042c o da una delle vocali palatalizzanti. In questi casi in russo viene letta quasi come una \u0428 (IPA )."}
{"id": "229500", "revid": "3535", "url": "https://it.wikipedia.org/wiki?curid=229500", "title": "Hindi", "text": ""}
{"id": "229505", "revid": "1632387", "url": "https://it.wikipedia.org/wiki?curid=229505", "title": "To/Die/For", "text": "I To/Die/For sono un gruppo gothic metal finlandese formatosi nel 1999.\nStoria del gruppo.\nI To/Die/For nascono all'inizio del 1999, quando i musicisti della band hard rock \"Mary-Ann\" (che esisteva dal 1993) hanno deciso di cambiare il loro stile musicale verso il gothic metal, cambiando anche il nome del gruppo.\nIl loro album di debutto, \"All Eternity\", \u00e8 stato pubblicato in Finlandia alla fine del 1999 dalla Spinefarm Records, grazie al quale la band ottiene un contratto con la Nuclear Blast (per l'Europa) e con la Pony Canyon (per il Giappone).\nRegistrano quindi il videoclip della canzone \"All Eternity\", \nNel 2000, la band ha effettuato un tour europeo assieme ai Dark Tranquillity, ai Sentenced e agli In Flames. Il bassista Miikka Kuisma successivamente lasci\u00f2 la band e fu sostituito da Marko Kangaskolkka, che aveva suonato con la band nei suoi primi anni. L'album \"Epilogue\" \u00e8 stato pubblicato nel 2001, ed \u00e8 stato seguito da un tour con i Lacrimosa.\nL'album \"Jaded\" \u00e8 stato pubblicato nel 2003, e nell'agosto di quell'anno il cantante, Jarno Per\u00e4talo, ha lasciato il gruppo per formare una nuova band, Tiaga, assieme ad altri ex membri. Juha Kylmanen (dei For My Pain) ha assunto il ruolo di cantante. Nel 2004, Jarno Per\u00e4talo e i Tiaga hanno preso il nome To/Die/For e l'anno successivo hanno pubblicato l'album \"IV\".\nIl 14 aprile 2009 hanno annunciato il loro scioglimento, per poi annunciare la rinascita del gruppo il luglio successivo.\nNel 2011 pubblicano il loro sesto album di inediti, intitolato \"Samsara\"."}
{"id": "229507", "revid": "2175", "url": "https://it.wikipedia.org/wiki?curid=229507", "title": "TRIS-HCl", "text": ""}
{"id": "229508", "revid": "122902826", "url": "https://it.wikipedia.org/wiki?curid=229508", "title": "Scherma ai Giochi della XXI Olimpiade", "text": "La scherma alle Olimpiadi estive del 1976 fu rappresentata da otto eventi."}
{"id": "229511", "revid": "281779", "url": "https://it.wikipedia.org/wiki?curid=229511", "title": "Superconduttore", "text": ""}
{"id": "229514", "revid": "2175", "url": "https://it.wikipedia.org/wiki?curid=229514", "title": "\u0141iga Veneta", "text": ""}
{"id": "229517", "revid": "122355992", "url": "https://it.wikipedia.org/wiki?curid=229517", "title": "Loris Fortuna", "text": "Il suo nome - assieme a quello di Antonio Baslini - \u00e8 legato alla legge italiana sul divorzio, denominata legge Fortuna-Baslini.\nBiografia.\nNasce nel 1924 a Breno nella Val Camonica della Provincia di Brescia, figlio di un cancelliere di Tribunale, emigr\u00f2 in Friuli Venezia Giulia a Udine a seguito del trasferimento per lavoro del padre.\nDurante la guerra, Loris fu partigiano nella Brigate Osoppo-Friuli. Nel 1944 fu catturato dai nazisti e inviato nel penitenziario di Bernau in Germania, ove scont\u00f2 una condanna ai lavori forzati di pi\u00f9 di tre anni. Tornato in Italia al termine del conflitto, si iscrisse al Partito Comunista Italiano e nel 1949 si laure\u00f2 in Giurisprudenza all\u2019Universit\u00e0 di Bologna con una tesi sul diritto di sciopero. Fu legale della Federazione dei Lavoratori della Terra e delle Camere del Lavoro a Udine e a Pordenone. Diresse il settimanale Lotte e lavoro.\nLa resistenza e il PCI.\nPartigiano antifascista, inizialmente ader\u00ec al Partito Comunista Italiano per poi uscirne nel 1956, all'indomani dei fatti d'Ungheria. Si iscrisse cos\u00ec nel Partito Socialista Italiano, con cui fu eletto deputato per la prima volta nel 1963.\nIl passaggio al PSI e l'attivit\u00e0 politica socialista e radicale.\nDue anni dopo fu il primo firmatario di una proposta di legge intenta a legalizzare il divorzio, ma su suggerimento di Pietro Nenni decise inizialmente di non sottoporre la sua proposta all'esame in parlamento.\nSempre rieletto alla Camera dei deputati, nel 1970 egli ruppe gli indugi e propose la possibilit\u00e0 di divorziare per gli italiani insieme al collega liberale Antonio Baslini. Nonostante l'opposizione della Democrazia Cristiana, Fortuna incass\u00f2 l'appoggio del PCI, del Partito Radicale, del PLI e della sinistra: il 1\u00ba dicembre dello stesso anno la proposta di legge \"Fortuna-Baslini\" fu approvata con 325 s\u00ec (e 283 no) alla Camera e 164 s\u00ec (e 150 no) al Senato della Repubblica. Sempre nel corso della Quinta legislatura (1968-1972) si occup\u00f2 della revisione del diritto di famiglia e chiese l'abolizione degli annullamenti automatici dei matrimoni ad opera del Tribunale della Rota Romana.\nSuccessivamente la DC, nel tentativo di abolire l'istituto del divorzio, promosse un'iniziativa referendaria volta ad abrogare la legge Fortuna: il referendum abrogativo si tenne il 12 e il 13 maggio 1974 e vide prevalere i no col 59,3% dei voti, a fronte di un'affluenza alle urne pari all'87,7%. Durante la campagna elettorale Fortuna si leg\u00f2 umanamente e politicamente al leader radicale Marco Pannella: da qui la sua scelta di avere la \"doppia tessera\" del PSI e del PR.\nNella successiva legislatura (1972-1976) il deputato socialista fu autore della prima proposta sulla depenalizzazione dell'aborto: anche su questa proposta la DC propose un referendum da svolgere il 17 maggio 1981, dove le tesi di Fortuna ottennero l'appoggio del 67,9% della popolazione. Un anno prima egli aveva suggerito una serie di modifiche alla legge sul divorzio, con una separazione necessaria ridotta a due anni (senza opposizione di uno dei due), rispetto ai cinque previsti.\nPi\u00f9 tardi, nel 1984, chiese alcune modifiche e integrazioni alla legge sulla cooperazione dell'Italia con i paesi in via di sviluppo e sugli interventi contro la fame nel mondo. Sempre nel 1984 Loris Fortuna si batteva nel chiedere norme sulla tutela della dignit\u00e0 del malato e la disciplina dell'eutanasia passiva. Poco prima di morire il politico friulano chiese a Bettino Craxi, che lo aveva appena nominato Ministro delle politiche comunitarie, di raggiungere un'intesa elettorale coi radicali.\nFortuna \u00e8 sepolto nel Famedio del Cimitero di San Vito a Udine.\nOmaggi e commemorazioni.\nIl suo nome torn\u00f2 a circolare nell'ambiente politico nel 2005 allorch\u00e9, a seguito dell'alleanza tra radicali e SDI (Rosa nel Pugno) il vecchio amico Pannella lo accost\u00f2 a Tony Blair e Jos\u00e9 Luis Rodr\u00edguez Zapatero come esempio da seguire all'interno della tradizione laico-socialista."}
{"id": "229524", "revid": "118334054", "url": "https://it.wikipedia.org/wiki?curid=229524", "title": "Controcultura", "text": "Controcultura \u00e8 un termine usato in antropologia e in sociologia e si riferisce a movimenti o gruppi di persone i cui valori e modelli culturali e di comportamento sono molto differenti (e spesso opposti) da quelli del paradigma dominante (a cui spesso ci si riferisce con il termine di matrice anglofona \"mainstream\") nella societ\u00e0.\nLa controcultura, potrebbe essere definita anche come un tentativo di andare oltre la cultura dominante, attraverso l'analisi della \"forma mentis\" che l'ha prodotta.\nApplicazione del termine.\nQuesto termine viene usato nella maggior parte dei casi per riferirsi ai movimenti di contestazione giovanile scatenatisi in Nord America e in Europa negli anni sessanta e anni settanta. In un senso pi\u00f9 generale, le controculture possono essere viste come l'espressione culturale di alcune componenti minoritarie della societ\u00e0 che esprimono un rifiuto pi\u00f9 o meno radicale alla visione del mondo e allo stile di vita comunemente condiviso. Il termine \u00e8 da non confondersi con subcultura.\nMolti dei tipici modi di espressione delle controculture sono a tutt'oggi di fatto stati assorbiti dalla societ\u00e0 ed entrati nel costume, come nel caso del cambiamento del rapporto tra uomo e donna, nei costumi sessuali, nell'uso di sostanze psicotrope, nel pacifismo, nell'ecologismo, nell'arte, nella musica e nello spettacolo. In molti casi, tuttavia, tale assorbimento ha anche prodotto una sostanziale modificazione dell'idea di controcultura originaria, mantenendo dunque una caratterizzazione ulteriormente minoritaria, oltre che storicizzata, della stessa.\nA fronte di tale mantenimento di individualit\u00e0 storica, in molti contesti si \u00e8 anche proposta una riedizione contemporanea, riveduta e aggiornata, di alcuni di tali movimenti controculturali."}
{"id": "229525", "revid": "767487", "url": "https://it.wikipedia.org/wiki?curid=229525", "title": "Jaded (To/Die/For)", "text": "Jaded \u00e8 il terzo album in studio della band finlandese To/Die/For, pubblicato dalla Nuclear Blast nel 2003."}
{"id": "229527", "revid": "767487", "url": "https://it.wikipedia.org/wiki?curid=229527", "title": "Scherma ai Giochi della XX Olimpiade", "text": "La scherma alle Olimpiadi estive del 1972 fu rappresentata da otto eventi."}
{"id": "229542", "revid": "92723", "url": "https://it.wikipedia.org/wiki?curid=229542", "title": "Rudolf Diesel", "text": "Dal 1978 \u00e8 entrato a far parte dell'Automotive Hall of Fame, associazione che raggruppa tutti coloro che hanno contribuito alla storia dell'automobile.\nNegli anni successivi al suo diploma, conseguito brillantemente nel 1880 presso la Technische Hochschule di Monaco, Diesel cerc\u00f2 di inventare un pi\u00f9 efficace sostituto al vapore come mezzo fluido da usare nelle macchine termiche. Grazie alla sua notevole preparazione teorica di tipo matematico e fisico, riusc\u00ec a progettare un motore con un rendimento superiore alla macchina a vapore e del motore a combustione interna che Nikolaus August Otto aveva inventato prima di lui. Il motore di Diesel venne brevettato nel 1892, ma fino al 1897 non venne realizzato alcun esemplare che funzionasse in modo del tutto soddisfacente.\nDurante il resto della sua vita si sforz\u00f2 di introdurre il suo motore in tutto il mondo, ma fu sempre afflitto da problemi relativi alla fabbricazione, alle licenze e ai finanziamenti. Mentre era in viaggio verso l'Inghilterra (1913) cadde in mare e mor\u00ec. Negli anni seguenti il motore Diesel acquist\u00f2 sempre maggiore importanza come generatore di potenza per macchinari e mezzi di trasporto.\nBiografia.\nGiovinezza a Parigi.\nNacque a Parigi da genitori tedeschi. Secondo figlio di un rinomato rilegatore e artigiano del cuoio, Theodor Diesel, lasci\u00f2 nel 1848 la citt\u00e0 di Augusta (Germania). Sua madre, Elise Strobel, originaria di Norimberga dove la famiglia commerciava beni di lusso, era una governante che si occupava anche di insegnare tedesco come tutrice.\nTrascorse la sua giovinezza fino al 1870 a Parigi. Sin dalle scuole elementari Rudolf si mostrava ottimo studente, e fu ammesso gi\u00e0 all'et\u00e0 di 12 anni alla \"\u00c9cole Primaire Superieure\", considerata la migliore delle scuole medie della citt\u00e0.\nAllo scoppio della guerra franco-prussiana, il 24 agosto 1870, lui e la sua famiglia vennero subito considerati nemici, e tra il 4-5 settembre 1870 furono costretti a trasferirsi a Londra. Come la sua famiglia, Rudolf Diesel era un fervente luterano.\nIstruzione ad Augusta.\nUn cugino lo aiut\u00f2, il 1\u00ba settembre 1870, a tornare nella citt\u00e0 d'origine della sua famiglia, Augusta, dove si iscrisse alla Realschule di Commercio della contea. Suo zio Christoph Barnickel era professore alla \"K\u00f6niglichen Kreis-Gewerbsschule (Scuola commerciale reale del distretto)\", oggi conosciuta come \"Holbein-Gymnasium\" di Augusta (\"Liceo di Holbein),\" Per cinque anni, Barnickel e sua moglie Betty si presero cura di lui come un figlio adottivo.\nNel 1872 divenne \"mechaniker (ingegnere).\" Nel 1873 complet\u00f2 gli studi alla \"Gewerbeschule\". Frequent\u00f2 il primo corso della neonata \"Industrieschule (scuola industriale)\", successivamente presso la \"Hochschule\" di Augusta (universit\u00e0 delle scienze applicate di Augusta).\nNell'estate del 1875 concluse gli studi con ottimi risultati.\nVinse una borsa di studio alla \"Technische Hochschule (Universit\u00e0 di tecnologia\" di Monaco di Baviera), dove si dimostr\u00f2 un allievo eccellente. Divenne pupillo di Carl von Linde, pioniere della refrigerazione.\nStudi a Monaco di Baviera.\nNel 1875 inizi\u00f2 gli studi alla \"Technischen Hochschule\" di Monaco. Divenne socio della \"\"Skizzenvereins der mechanisch-technischen Abteilung des K\u00f6niglichen Polytechnikums zu M\u00fcnchen\", in italiano, \"Associazione di disegno del dipartimento tecnico-meccanico del Politecnico reale di Monaco\"\". Pi\u00f9 tardi si associ\u00f2 alla \"Studentenverbindung\", in italiano, \"Unione studentesca dei paesi di lingua tedesca\", dell\"Akademischer Maschinen-Ingenieur-Verein\", in italiano, \"Associazione accademica di ingegneria\". Nel 1880 si laure\u00f2, con il massimo dei voti, alla Technische Universit\u00e4t di Monaco.\nDopo la laurea, lavor\u00f2 per due anni come tecnico e progettista a Winterthur, in Svizzera, dopodich\u00e9, ritorn\u00f2 a Parigi, dove venne assunto come ingegnere della refrigerazione presso le industrie di refrigerazione Linde. A Parigi svilupp\u00f2 il gusto per le belle arti e una filosofia internazionalista. Si spos\u00f2 nel 1883 ed ebbe tre figli.\nSviluppo del motore Diesel.\nNel 1885, a Parigi ebbe modo di fondare la sua prima officina-laboratorio nel 1885, dove cominci\u00f2 a lavorare a un nuovo tipo di motore. Il progetto non era ancora concluso quando Diesel si trasfer\u00ec a Berlino, su richiesta delle industrie Linde. Nel 1892 ottenne il brevetto tedesco per il suo motore, il 27 febbraio 1892: \"Neue rationelle W\u00e4rmekraftmaschine\" e concesso il 23 febbraio 1893 con numero DRP 67\u00a0207 con oggetto \u201eArbeitsverfahren und Ausf\u00fchrungsart f\u00fcr Verbrennungskraftmaschinen\u201c.\nNell'anno successivo, la pubblicazione del principio di funzionamento nel saggio: \"Teoria e costruzione di un motore termico razionale, destinato a soppiantare la macchina a vapore e le altre macchine a combustione finora conosciute\".\nRudolf Diesel svilupp\u00f2 l'idea di un motore a cui bastasse l'alta temperatura generata dalla compressione dell'aria nella camera di scoppio per l'accensione del carburante, eliminando quindi il dispositivo di accensione, allora usato nei motori a combustione interna che derivavano dall'idea di Nikolaus Otto.\nIl primo brevetto non descrive il principio attuale del motore Diesel, bens\u00ec l'idea generale del Diesel. Descrive la macchina ideale del ciclo di Carnot di Nicolas L\u00e9onard Sadi Carnot: questa base fu messa in discussione per un'applicazione pratica, in particolare circa le alte pressioni teoriche calcolate da Diesel. Fu considerata pi\u00f9 tardi come il \"Triumph der Theorie\", il trionfo della teoria.\nPer la nuova idea di un processo Carnot modificato, Diesel brevett\u00f2 un secondo principio (29 novembre 1893, DRP 82\u00a0168). Le regole base erano per\u00f2 gi\u00e0 state reclamate nel 1890 dall'inglese Herbert Akroyd Stuart; la macchina dell'inglese fu sviluppata nel luglio 1892 da Richard Hornsby &amp; Sons a Grantham, nel Lincolnshire.\nDiesel utilizz\u00f2 per i suoi esperimenti petrolio, ma non funzion\u00f2. Utilizz\u00f2 anche benzina, per l'accensione. Il problema era l'accensione gi\u00e0 possibile nei collettori della miscela aria-benzina. Bisognava mantenere un raffreddamento dei collettori per evitare l'autoaccensione, che invece doveva avvenire nella camera di combustione.\nCon il suo editore Julius Springer scrisse il libro \"Theorie und Konstruktion eines rationellen W\u00e4rmemotors zum Ersatz der Dampfmaschinen und der heute bekannten Verbrennungsmotoren\" (1893) e prese contatti con Heinrich von Buz, direttore generale della \"Maschinenfabrik Augsburg\", pi\u00f9 tardi (1908) MAN AG. Con il finanziamento delle acciaierie Krupp di Friedrich Krupp, Rudolf Diesel nel 1893 produsse un motore Diesel. Il 10 agosto 1893 il primo prototipo funzion\u00f2 producendo lavoro.\nIl 17 febbraio 1894 un motore dotato di un singolo pistone fu capace di girare per un minuto durante una dimostrazione pubblica: il motore era alimentato con carburante polverizzato, iniettato da un getto d'aria compressa. Era una macchina alta 3 metri, che raggiungeva una compressione di 80 atmosfere (8100 kPa).\nDiesel costru\u00ec un prototipo migliorato nel 1897, mentre lavorava alla \"Maschinenfabrik Augsburg\". Il suo motore aveva alcune caratteristiche simili al prototipo di Herbert Akroyd Stuart del 1890, e per questo dovette affrontare diverse dispute sulla paternit\u00e0 del brevetto: la sua invenzione ebbe per\u00f2 un riconoscimento ufficiale, ed \u00e8 su questo modello che sono costruiti i moderni motori Diesel.\nRaggiunse un'efficienza energetica del 26,2%. Senza l'ingegneria MAN e la forza finanziaria, Diesel non riusc\u00ec a produrre i motori in serie. I sei mesi previsti per lo sviluppo si dilatarono a quattro anni, con diverse interruzioni. Gli sviluppi della MAN non seguivano pi\u00f9 i brevetti di Diesel.\nInizi della produzione.\nIl 1\u00ba gennaio 1898 fu fondata la Dieselmotorenfabrik Augsburg. Il 17 settembre 1898 fonda la \"Allgemeinen Gesellschaft f\u00fcr Dieselmotoren\".\nNel 1900 a Londra nasce la \"Diesel Engine Company\".\nLa sua presentazione ufficiale si ebbe, dopo altri tre anni di studio, all'Esposizione Universale di Parigi del 1900, il carburante utilizzato era l'olio di arachidi; la produzione inizi\u00f2 subito e il primo motore destinato al mercato fu assemblato all'interno di una distilleria statunitense.\nRudolf Diesel lavor\u00f2 anche per la Leobersdorfer Maschinenfabrik in Austria. Cinque anni pi\u00f9 tardi venne fabbricato il primo motore Diesel austriaco. La prima nave a motore Diesel risale al 1903, il primo motore Diesel di piccola cilindrata al 1908.\nLa quantit\u00e0 di brevetti che vennero riconosciuti al motore in tutti i Paesi europei assicurarono una rendita milionaria a Rudolf Diesel, che divenne ricco in poco tempo. L'attesa estenuante per ottenere brevetti in tutto il mondo per\u00f2 lo fece ammalare; come imprenditore non ebbe talento. Nel 1911 la \"Dieselmotorenfabrik Augsburg\" fall\u00ec.\n. La prima locomotiva Diesel fu la Diesel-Klose-Sulzer-Thermolokomotive della Borsig.\nMorte.\nDiesel aveva un carattere poco stabile, essendo soggetto a frequenti cambi d'umore, esaurimenti nervosi e un atteggiamento spesso paranoico. Difese tenacemente la paternit\u00e0 del suo progetto, ed ebbe modo di fare una serie di conferenze negli USA nel 1904, oltre a pubblicare autonomamente un testo in due volumi sulla sua idea di filosofia sociale anticapitalista chiamata \"solidarismo\".\nLe circostanze della sua morte non sono mai state del tutto chiarite: si sono perse le sue tracce durante una traversata del Canale della Manica da Anversa verso Harwich, il 29 settembre 1913, a bordo della \"Dresden\", si \u00e8 subito pensato al suicidio, perch\u00e9 il diario di bordo, che fu ritrovato a bordo della nave vuota, presentava su quel giorno una croce, a significare che il gesto poteva essere stato premeditato. Il suo letto in cabina non era stato utilizzato. Si stava recando alla \"Consolidated Diesel Manufacturing Ltd.\" di Londra.\nSecondo le volont\u00e0 testamentarie, sua moglie Martha ricevette una valigia contenente una piccola quantit\u00e0 di denaro e un ampio fascicolo di documenti che attestavano i debiti che Diesel aveva contratto con alcune banche.\nUn'altra teoria coinvolge la Kaiserliche Marine, che cominciava a usare i motori Diesel sui sommergibili \u2013 un provvedimento a cui Diesel si era strenuamente opposto. Si pens\u00f2 che Diesel stesse andando in Inghilterra per proporre alla Royal Navy l'uso dei motori Diesel in opposizione a quella tedesca, il che avrebbe fornito all'Impero tedesco un ottimo motivo per eliminarlo.\nIl suo corpo fu trovato nella Manica il 10 ottobre successivo dalla guardia costiera olandese \"Coertsen\". Sul corpo portava solo un porta pastiglie, un portamonete, un coltello da tasca e una custodia per occhiali, che il figlio Eugen Diesel riconobbe il 13 ottobre a Vlissingen.\nSeguendo l'uso del tempo, i marinai presero solo i suoi effetti personali (in seguito riconosciuti dal figlio minore di Diesel, Eugen) e restituirono il corpo al mare.\nIl quotidiano \"L'A\u00e9ro\" pubblic\u00f2 nel 1934 un articolo in cui scrisse che Diesel il 25 settembre 1913 a Gand scrisse una memoria alla propria moglie a Francoforte, molto depresso per la situazione economica. L'azienda Diesel inglese versava in pessime condizioni. Diesel avrebbe dovuto, il 1\u00ba ottobre, incontrare la direzione a Londra e parlare con l'azionariato. Successivamente avrebbe dovuto incontrare Herren Carels, direttore della Carels di Gand, cos\u00ec come l'ingegner Luckmann.\nSviluppi successivi.\nDurante la Grande Guerra furono costruiti sommergibili U-Boot e navi Diesel. Nel 1923 viene costruito il primo autocarro Diesel. Le prime automobili Diesel furono la Mercedes-Benz 260 D e la Hanomag Rekord, presentate nel febbraio 1936 a Berlino alla Internationalen Automobil- und Motorrad-Ausstellung.\nDurante la seconda guerra mondiale il motore Diesel fu associata al motore a benzina su Panzer, con meno probabilit\u00e0 di incendio del gasolio rispetto alla benzina. L'Unione Sovietica applic\u00f2 il motore Diesel sul carro armato T-34 dell'Armata Rossa. \nPer gli alti costi dei carburanti minerali, viene usato anche olio vegetale (combustibile) come l'olio di colza e il Biodiesel. Rudolf Diesel ebbe successo nell'utilizzo di olio di semi di arachide, ma troppo caro per un uso industriale.\nDiesel e l'esperanto.\nDiesel si interess\u00f2 anche di lingua esperanto, sebbene non sia noto se fosse in grado di parlarla correntemente o se si limitasse a condividerne gli ideali.\nL'utopia del \"Solidarismus\".\nDiesel si occup\u00f2 di socialismo. Nel 1903 pubblic\u00f2 un libro dal titolo \"Solidarismus: Nat\u00fcrliche wirtschaftliche Erl\u00f6sung des Menschen\". Esprimeva l'idea di un'economia solidale, dove i lavoratori si organizzavano nella produzione di beni e servizi. Tutti i ricavi messi in una Cassa di risparmio che avrebbe poi ridistribuito per crediti ai soci cittadini.\nOnorificenze.\nUn busto \u00e8 presente alla Ruhmeshalle di Monaco di Baviera. Diverse citt\u00e0 hanno vie dedicate a Diesel. Alla Technische Universit\u00e4t esiste il \u201eRudolf Diesel Senior Fellowship\u201c dell'Institute for Advanced Study.\nNel Wittelsbacher Park ad Augusta esiste dal 1957 il \u201eRudolf-Diesel-Ged\u00e4chtnishain\u201c primo giardino giapponese di Germania, di circa 1.000\u00a0m\u00b2. La pietra di due metri d'altezza, proveniente dal fiume Inagawa fu trasportata ad Augusta. Dono di Hain Magokichi Yamaoka, capo della \"Yanmar-Diesel-Werke\", che produce motori Diesel a Amagasaki e Nagahama.\nAsteroide.\nIl 28 luglio 1999 l'asteroide 10093 Diesel viene dedicato alla sua persona.\nDieselring.\nLa Verband der Motorjournalisten e.\u00a0V. (VdM) annualmente dal 1955 conferisce l'anello d'oro Dieselring.\nRudolf-Diesel-Medaille.\nIl Deutsches Institut f\u00fcr Erfindungswesen (D.I.E.) conferisce annualmente la Rudolf-Diesel-Medaille.\nBibliografia.\nZahlreiche weitere Werke von Eugen Diesel im Reclam-Verlag und Nachdrucke."}
{"id": "229543", "revid": "767487", "url": "https://it.wikipedia.org/wiki?curid=229543", "title": "Scherma ai Giochi della XXIII Olimpiade", "text": "La scherma alle Olimpiadi estive del 1984 fu rappresentata da otto eventi."}
{"id": "229545", "revid": "125681370", "url": "https://it.wikipedia.org/wiki?curid=229545", "title": "Per Wiberg", "text": "Biografia.\nPrecedentemente era membro del gruppo stoner rock di Michael Amott \"Spiritual Beggars\", Wiberg ha suonato con gli Opeth fin dal tour di \"Deliverance\" e \"Damnation\" del 2003 ed \u00e8 entrato ufficialmente a far parte del gruppo nel 2005.\nHa anche suonato le tastiere nell'introduzione di \"Enemy Within\" (\"Wages of Sin\", 2001) degli Arch Enemy. Ha suonato il pianoforte nel gruppo rock progressivo Anekdoten nell'album del 1993 \"Vemod\".\nNel 2007, Per Wiberg ha collaborato col batterista dei Clutch Jean-Paul Gaster e dei chitarrista Thomas Andersson dei Kamchatka.\nIl 6 aprile 2011 ha deciso in comune accordo con gli altri membri degli Opeth di lasciare il gruppo."}
{"id": "229547", "revid": "109944515", "url": "https://it.wikipedia.org/wiki?curid=229547", "title": "Fatica (scienza dei materiali)", "text": "La fatica \u00e8 un fenomeno meccanico di progressiva degradazione di un materiale sottoposto a carichi variabili nel tempo (in maniera regolare o casuale) che pu\u00f2 portare alla sua rottura (cedimento a fatica o rottura per fatica) anche se sia rimasto nel suo limite d'elasticit\u00e0, cio\u00e8 nonostante durante la vita utile del materiale l'intensit\u00e0 massima dei carichi in questione si sia mantenuta ad un valore sensibilmente inferiore alla tensione di rottura o di snervamento statico (in assenza di cicli di sforzo) del materiale stesso.\nStoricamente scoperta e studiata come fenomeno prettamente metallurgico (quindi nell'ambito dei materiali metallici), in seguito il termine \"fatica\" \u00e8 stato usato anche per le altre classi di materiali, come i materiali polimerici o i materiali ceramici.\nSi stima che la fatica sia il fenomeno responsabile della grande maggioranza dei cedimenti degli organi di macchine in materiale metallico in fase di esercizio: approssimativamente il 90% delle rotture segue i tratti caratteristici del cedimento a fatica.\nClassificazione.\nA seconda della causa scatenante il fenomeno della fatica si pu\u00f2 distinguere in:\nCurve di W\u00f6hler e limite di fatica.\nI primi studi intorno alla fatica vennero compiuti alla fine del secolo XIX, in seguito a una serie di rotture \"inspiegabili\" di assi ferroviari progettati per resistere a carichi (statici) ben superiori a quelli cui invece avveniva la loro rottura improvvisa in esercizio. August W\u00f6hler intu\u00ec che il fenomeno era dovuto alla natura ciclica del carico cui l'assale era sottoposto (flessione rotante) e tent\u00f2 di ricostruire lo stato di sollecitazione in laboratorio, mettendo in relazione l'ampiezza massima del ciclo di sollecitazione con il numero di cicli che il pezzo sopportava prima della rottura: ne ricav\u00f2 una serie di curve su base statistica che sono chiamate \"diagrammi di W\u00f6hler\" e costituiscono lo strumento base per la progettazione di componenti meccanici sollecitati a fatica.\nAd esempio un pezzo in grado di resistere a 50 kg/mm\u00b2 in maniera statica (cio\u00e8 in assenza di cicli di sforzo) pu\u00f2 scendere a soli 10\u201312\u00a0kg/mm\u00b2 se sottoposto a oltre 100 milioni di cicli. La curva di W\u00f6hler divide il piano in due parti: per qualsiasi condizione al di sopra della curva il pezzo va incontro a rottura per fatica, mentre per qualsiasi condizione al di sotto della curva il pezzo non va incontro a rottura per fatica.\nDa questi diagrammi si evidenzia per alcuni materiali l'esistenza di un limite inferiore di sforzo massimo al di sotto del quale il materiale non si rompe per effetto di fatica nemmeno per un numero \"molto alto\" (idealmente infinito) di cicli. Questo valore dello sforzo \u00e8 detto limite di fatica del materiale. Nella pratica ingegneristica, il limite di fatica viene determinato per un numero ben preciso di cicli, che anche se non \u00e8 infinito, corrisponde ad un numero particolare elevato. Ad esempio nel caso di leghe di rame il limite di fatica si riferisce a 100 milioni di cicli.\nVa sottolineato che i valori ottenuti tramite la curva di W\u00f6hler sono relativi ai provini adoperati durante la prova; per lo specifico componente meccanico, si introducono diversi coefficienti correttivi che tengono conto di processi di lavorazione (e possibili stati tensionali residui), dimensioni, condizioni di esercizio, intensificazione delle tensioni in corrispondenza di intagli, e altri fattori che possono influenzare la resistenza a fatica del componente stesso.\nMeccanismo del danneggiamento per fatica.\nNel caso dei materiali metallici, la fatica \u00e8 legata ai fenomeni di micro-deformazioni plastiche cicliche locali indotte dal ciclo di sollecitazioni. Esse sono dovute al fatto che, per effetto di vari tipi di microintagli e/o discontinuit\u00e0 (bordi di grano, inclusioni non metalliche, composti interstiziali, rugosit\u00e0 superficiali), il valore dello sforzo pu\u00f2 superare localmente il carico di snervamento, anche se il carico macroscopico esterno rimane sempre al di sotto di esso.\nIn particolare il danneggiamento per fatica procede attraverso i seguenti stadi:\nLa propagazione della frattura \u00e8 facilmente osservabile in qualunque oggetto rotto a fatica. Un oggetto rotto a fatica presenter\u00e0 infatti due superfici diverse in corrispondenza della sezione di rottura:\nFattori metallurgici di influenza.\nIl limite di fatica \u00e8 correlato alla tensione di rottura Rm e indirettamente ai fattori che la modificano, che sono:\nDunque le strutture non omogenee e lamellari creano maggiori concentrazioni di sforzi nel materiale e sono quindi pi\u00f9 rischiose; ad esempio la perlite ha una struttura che peggiora la resistenza alla fatica.\nIn genere gli acciai da bonifica sono pi\u00f9 resistenti a frattura fragile.\nLe inclusioni sono dannose se in quantit\u00e0 e con geometria lamellare. In linea di massima \u00e8 quindi pi\u00f9 resistente un pezzo ottenuto per solidificazione sottovuoto rispetto ad un pezzo ottenuto per colata.\nFattori meccanici di influenza.\nSi considerano come fattori meccanici tutti quelli legati all'esercizio e al dimensionamento del pezzo metallico.\n\u00c8 necessario eliminare i solchi lasciati dagli utensili di lavorazione, in quanto in essi si crea una concentrazione di tensioni. Comunque una superficie ben levigata apporta significativi vantaggi solo su pezzi in acciai ad alta resistenza, per i quali \u00e8 quindi indispensabile una accurata lavorazione. Si sottolinea poi che \u00e8 importante pure evitare che una successiva corrosione crei irregolarit\u00e0 superficiali.\nLa cosa pi\u00f9 importante comunque \u00e8 la finitura superficiale.\nSi ha una diminuzione notevole del limite di fatica man mano che aumentano le irregolarit\u00e0 superficiali.\nUn'azione molto accentuata nell'abbassare il limite di fatica \u00e8 svolta da una corrosione che sia contemporanea alla sollecitazione di fatica tanto \u00e8 vero che il danneggiamento continua a crescere con il numero di cicli qualunque sia la sollecitazione applicata.\nAnche la forma del pezzo ha importanza sulla vita a fatica: ogni lieve variazione di sezione, determinando delle concentrazioni di tensioni e localizzando le deformazioni, agisce sempre nel senso di una netta diminuzione del limite di fatica, per questo hanno un'azione dannosa fori, intagli e spigoli vivi.\nTrattamenti preventivi.\nLe cricche di fatica nucleano quasi sempre (eccetto alcuni casi tipici, come la fatica per contatto ciclico negli ingranaggi) su una superficie libera del pezzo in questione: questo per un concorso di cause (in superficie sono in genere massimi gli sforzi dovuti a flessione o torsione; in superficie sono in genere presenti difetti microscopici come la rugosit\u00e0 superficiale che fungono da microintagli e favoriscono l'innesco...). Per prevenire il danneggiamento per fatica o per migliorare la resistenza ad esso in genere si ricorre a trattamenti quali:\n\u00c8 inoltre necessario, in fase di progettazione di un componente che dovr\u00e0 resistere a fatica, curare bene il disegno dello stesso in modo che non presenti intagli o brusche variazioni di sezione che possano amplificare localmente gli sforzi e in tal modo favorire la nucleazione di cricche di fatica.\nAnalisi di una rottura per fatica.\nUn pistone in alluminio di un motore diesel ad iniezione diretta, presenta una cricca all'interno di una cava del segmento; in prossimit\u00e0 si trova pure un foro di lubrificazione.\nLa causa di innesco della cricca pu\u00f2 ragionevolmente essere la concentrazione degli sforzi, infatti localmente sono presenti diversi spigoli vivi.\nSezionando il pezzo in questione ed osservando la superficie fessurata si possono notare i segni caratteristici di una rottura per fatica: le linee di cresta e le linee di arresto frontali (linee di spiaggia).\nNell'immagine sono evidenziate in rosso le linee di cresta, tipiche della nucleazione: infatti hanno origine proprio dalla gola, e si nota un'intensificazione in prossimit\u00e0 del foro (effetto intaglio). \nLe linee nere, dette linee di arresto frontali, rappresentano l'avanzamento del fronte di frattura.\nUn ingrandimento al microscopio metallografico permette di visualizzare ancora pi\u00f9 in dettaglio le linee di cresta alla periferia, mentre le linee di arresto si possono notare come variazione di luminosit\u00e0 della superficie (dovuta al cambio di piano).\nLa zona di cedimento fragile non si nota in quanto non si \u00e8 avuta rottura completa del pezzo: infatti la sezione resistente a geometria toroidale ha conservato la sua integrit\u00e0 per un settore ben maggiore di quello fessurato.\nEvidentemente i carichi statici non hanno superato il limite di resistenza della sezione residua, quindi non si \u00e8 avuto una rottura di schianto.\nLa fatica nei materiali polimerici.\nPer i materiali polimerici, il fenomeno della fatica \u00e8 complicato dalla loro natura viscoelastica. La dipendenza dal tempo della risposta del materiale in termini di deformazioni ad uno sforzo applicato fa s\u00ec che, sottoposto ad un carico ciclico variabile sinusoidalmente, a regime, un materiale polimerico presenter\u00e0 uno sfasamento \"delta\" tra l'andamento degli sforzi applicati e quello delle deformazioni. L'entit\u00e0 di questo sfasamento dipende da quanto il comportamento sia elastico piuttosto che viscoso: nei casi limite, lo sfasamento sar\u00e0 nullo (comportamento perfettamente elastico) o pari a un quarto di periodo (comportamento perfettamente viscoso).\nQuesto sfasamento fa s\u00ec che, ad ogni ciclo di sollecitazione, il materiale rilasci energia a causa dell'isteresi viscoelastica: questa energia viene dissipata sotto forma di calore, che pu\u00f2 anche essere considerevole e portare il polimero, localmente, a superare la temperatura di transizione vetrosa.\nL'insorgere di fenomeni termici di questa entit\u00e0 sposta il problema dal piano puramente meccanico della fatica a quello dei fenomeni termici: il materiale scaldandosi sempre di pi\u00f9 cede per creep, o per rammollimento locale, piuttosto che per fatica. In questo caso si parla di \"cedimento termico per fatica\".\nSe invece il ciclo di isteresi \u00e8 sufficientemente ridotto o il materiale ha propriet\u00e0 termiche tali da consentirgli di dissipare il calore prodotto in maniera stabile, raggiungendo una temperatura di equilibrio non troppo elevata, allora a prevalere \u00e8 l'aspetto meccanico del fenomeno, e si parla di \"cedimento meccanico per fatica\"."}
{"id": "229552", "revid": "92723", "url": "https://it.wikipedia.org/wiki?curid=229552", "title": "Scherma ai Giochi della XXIV Olimpiade", "text": "La scherma alle Olimpiadi estive del 1988 fu rappresentata da otto eventi."}
{"id": "229555", "revid": "767487", "url": "https://it.wikipedia.org/wiki?curid=229555", "title": "Oceanborn", "text": "Oceanborn \u00e8 il secondo album del gruppo musicale finlandese Nightwish, pubblicato nel 1998 da Spinefarm Records. Questo \u00e8 l'album di debutto di Sami V\u00e4nsk\u00e4.\nCon \"Oceanborn,\" i Nightwish abbandonano le influenze folk dell'album precedente per costituire un sound pi\u00f9 tipicamente heavy metal, power metal e symphonic metal. Rispetto a \"Angels Fall First\", inoltre, si d\u00e0 maggiormente risalto alla voce della vocalist Tarja Turunen.\nTracce.\nTesti e musiche di Tuomas Holopainen, eccetto dove indicato."}
{"id": "229556", "revid": "149485", "url": "https://it.wikipedia.org/wiki?curid=229556", "title": "Scherma ai Giochi della XXV Olimpiade", "text": "La scherma alle Olimpiadi estive del 1992 fu rappresentata da otto eventi."}
{"id": "229557", "revid": "767487", "url": "https://it.wikipedia.org/wiki?curid=229557", "title": "Century Child", "text": "Century Child \u00e8 il quarto album del gruppo musicale finlandese Nightwish, pubblicato nel 2002 dalla Spinefarm Records. L'album ha venduto oltre 80.000 copie solo in Finlandia ed \u00e8 stato certificato doppio disco di platino, obiettivo che ha quasi raggiunto gi\u00e0 alla fine del primo anno con 59.000 copie.\nDescrizione.\n\"Century Child\" \u00e8 descritto su \"AllMusic\" come un album power metal con influenze sinfoniche e pop; \"SpazioRock\" incasella l'album nel genere symphonic metal. In questo album fa il suo debutto Marco Hietala in sostituzione di Sami V\u00e4nsk\u00e4. La nona canzone, \"The Phantom of the Opera\" \u00e8 la cover di un brano di Andrew Lloyd Webber tratto dall'omonimo musical. Tra tutte le canzoni presenti nell'album, \"Ocean Soul\", come dichiarato pi\u00f9 volte da Tuomas Holopainen, leader e principale compositore dei brani della band, non sar\u00e0 mai eseguita in versione live. Da \"Century Child\" sono stati estratti due singoli: \"Ever Dream\" e \"Bless The Child\"; di quest'ultima \u00e8 stato anche girato un video.\nTracce.\nTesti e musiche di Tuomas Holopainen, eccetto dove indicato."}
