{"id": "221693", "revid": "59976", "url": "https://it.wikipedia.org/wiki?curid=221693", "title": "Guidonia Montecelio", "text": "Guidonia Montecelio (IPA: , conosciuto semplicemente come Guidonia) \u00e8 un comune sparso italiano di abitanti della citt\u00e0 metropolitana di Roma Capitale nel Lazio. Originariamente comune di Montecelio, accorpato e rinominato nel 1937 con la citt\u00e0 di fondazione fascista Guidonia e il suo aeroporto militare.\nGeografia fisica.\nTerritorio.\nIl territorio di Guidonia Montecelio con la sua estensione di sorge a nord est di Roma a pochi chilometri dal Grande Raccordo Anulare nella Sabina romana, idealmente compreso tra le vie Nomentana e Tiburtina.\nOrografia.\nIn generale l'area presenta caratteristiche riconducibili a tre tipologie morfologiche principali:\nle prominenze della parte settentrionale e orientale, in cui ricadono le localit\u00e0 di Sant'Angelo Romano, Montecelio, Marcellina e Tivoli, il settore pianeggiante a sud-ovest di Guidonia e la piana alluvionale del fiume Aniene.\nLa composizione geologica del territorio di Guidonia, secondo la Carta Geologica d'Italia redatta dal Servizio Geologico d'Italia, \u00e8 estremamente variegata e frammentaria.\nLa valle dell'Inviolata e le aree circostanti il fiume Aniene risultano essere composte da terreno alluvionale, mentre il centro abitato sorge su un territorio tufaceo rimaneggiato dal pendio e una vasta area attorno alle sorgenti dell'acqua Albula \u00e8 formata da travertino (classificazione \"Tr\").\nLa via Tiburtina Valeria attraversa nel primo tratto presso la localit\u00e0 Albuccione una terreno composto da sabbie silicee, argille e tufo litoide. I Monti Cornicolani sono formati dello stesso materiale, arricchito da tugi grigi stratificati (classificazione \"ts3\"). La parte settentrionale del comune presenta alcuni banchi di calcare (\"G\").\nIdrografia.\nDei molti laghi, rivi e stagni che arricchivano il territorio di un ambiente e di un clima marino, la vasta opera di bonifica compiuta nei secoli, ha lasciato solo poche tracce. Ne rimane testimonianza nei toponimi che rimandano alla natura paludosa del terreno: Lago dei Tartari, Acque Sparse, Valle Pilella, Pantano, Pantanelle, La Botte, Callarelle, Bollente, Formello.\nPer quel che concerne i corsi d'acqua che dal settore settentrionale scendono verso valle, essi hanno creato nel tempo incisioni nel terreno pi\u00f9 o meno rilevanti e per questo vengono definiti fossi; tra questi, il Fosso dei Prati che scorrendo lungo la piana di Guidonia e tra i due insediamenti abitativi di Villanova e Campo Limpido sfocia nell'Aniene seguendo un andamento pressoch\u00e9 rettilineo, almeno sino in prossimit\u00e0 del Ponte delle Vigne e il Fosso di Marco Simone che scorre parallelo alla via provinciale Palombarese e si arricchisce delle acque di numerosi altri rivi (S. Antonio, Poggio Gentile, S. Lucia, Inviolata e Capaldo).\nNella parte orientale dell'area, l'acqua agisce come elemento costruttore, sia depositando i travertini dalle acque sorgive ricche di calcare, sia lasciando i detriti precedentemente prelevati dalle zone pi\u00f9 rilevate. Qui \u00e8 predominante il fenomeno delle acque termali, con i due laghi delle Colonnelle e della Regina, che alimentano con litri al secondo le Terme di Bagni in concessione al limitrofo comune di Tivoli. Devono il loro nome rispettivamente al ritrovamento di colonne di marmo delle antiche terme romane e per la supposta presenza della villa della regina Zenobia.\nPoco a nord dei due laghi sulfurei, c'\u00e8 un sinkhole d'acqua dolce detto Lago di San Giovanni, stretto tra le strade e gli edifici.\nClima.\nIl centro di Guidonia con i suoi , ha una temperatura media non molto diversa da quella di Roma Urbe.\nLe caratteristiche climatiche sono mediterranee, con una piovosit\u00e0 moderata nell'arco dell'anno e molto contenuta nei mesi estivi. I monti che contornano la zona di Guidonia ostacolano i venti pi\u00f9 freddi, provenienti dal quadrante nord-orientale, permettendo un clima particolarmente mite anche in inverno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nOrigini del nome.\nIl paese di Monticelli, modificato in Montecelio con regio decreto legge n\u00ba 912 del 23 giugno 1872, prende il nome dalla due cime su cui \u00e8 posto. Il primo documento medievale che ne attesta l'esistenza lo definisce \"Castrum Monticellorum\".\nIl nuovo toponimo, attribuito a causa dei numerosi omonimi all'indomani dell'annessione dello Stato Pontificio, non era del tutto arbitrario. Gi\u00e0 nel XVI secolo lo si usava in ambiente dotto, ritenendo che Monticelli fosse una corruzione popolare di \"Mons Celii\" etimo derivato da un presunto possedimento dell'antica \"gens Celia\".\nGuidonia ha un suo eponimo: Alessandro Guidoni, generale dell'Aeronautica, perito tragicamente il 27 aprile 1928 precipitando durante una prova di lancio con il paracadute nei pressi dell'allora Campo d'Aviazione di Montecelio.\nCon la nascita del nuovo comune, avvenuta per regio decreto del 21 ottobre 1937, si inglobava la preesistente giurisdizione amministrativa di Montecelio, paese antico di almeno un millennio, posto su due colli.\nSi ritiene che fosse per le pressanti insistenze di don Celestino (al secolo Agostino) Piccolini, storico ed archeologo di fama, nonch\u00e9 parroco del suddetto paese, che venne accodato al nuovo toponimo il vecchio.\nStoria.\nEt\u00e0 antica (3000 a.C. - 476).\nL'insediamento umano sull'attuale territorio di Guidonia Montecelio \u00e8 riconducibile al periodo Neolitico, com'\u00e8 attestato dai rinvenimenti di resti umani, utensili litici, manufatti, ceramiche e sepolcri in molte delle sue localit\u00e0. I motivi di richiamo furono essenzialmente l'abbondanza di acqua, di boschi e, nella zona delle alture cornicolane, la presenza di grotte carsiche e la posizione elevata sul resto del territorio, il quale nella parte pianeggiante era ancora sommerso dalla palude.\nGli stessi fattori geografici favorevoli determinarono i numerosi insediamenti dell'et\u00e0 del bronzo.\nSecondo la tradizione antica, abitatori primitivi del Lazio furono i Siculi, popolo di origine settentrionale proveniente dalle terre dei Liguri. Essi si sarebbero stanziati nella zona compresa tra il medio corso del Tevere e i Colli Albani finch\u00e9, intorno al XIII secolo a.C., ne furono scacciati dagli Aborigeni discesi dai monti della Sabina. Questi ultimi, stabilitisi a sud del Tevere nel Latium vetus, sarebbero cos\u00ec i diretti antenati dei Latini, ai quali avrebbero dato origine unendosi a genti greche sopraggiunte dal mare.\nIn realt\u00e0 queste tradizioni rispecchiano il periodo del Bronzo recente in cui, da apporti culturali ed etnici diversi, si deline\u00f2 nel Lazio il ceppo latino. A quell'epoca risale la nascita di Corniculum, citt\u00e0 preromana situata dagli archeologi sul colle dove ora \u00e8 il centro abitato di Montecelio, il cui significato originario del nome trova la sua spiegazione nella forma appuntita dei due colli che ricordano due corna.\nRicostruendo dalle origini le vicende di Roma, gli storici antichi ci danno notizia di Corniculum, conquistata da Tarquinio Prisco nell'anno 140 dalla fondazione di Roma, quindi nel VII secolo a.C., durante l'affermazione militare romana sui Latini. Non si sa se la citt\u00e0 venne distrutta completamente in quell'occasione, \u00e8 certo per\u00f2 che in epoca imperiale essa aveva gi\u00e0 cessato di esistere. Tuttavia, la Rocca sorta durante il Medioevo sul colle di Montecelio e che tuttora domina l'abitato venne edificata sulle rovine dell'arce primitiva, utilizzandone in parte i materiali di costruzione ed inglobando nelle sue strutture un tempietto romano del I secolo a.C.\nLa sua fondazione si connette ad un momento di incremento demografico e di progresso tecnico delle genti di questa regione, fattori che portarono alla stabilizzazione territoriale delle popolazioni nomadi ed alla creazione di villaggi di una certa entit\u00e0.\nUno dei siti maggiormente popolati era quello delle Caprine nell'attuale abitato di Guidonia, anche antico transito per aggirare la palude di acqua sulfurea che invadeva la piana meridionale fino all'Aniene.\nI ritrovamenti archeologici hanno attestato, nell'et\u00e0 del Bronzo, almeno sei insediamenti stabili di una certa entit\u00e0 presso le zone tufo litoide del lago di Marco Simone nonch\u00e9 sulle alture di Colle Lepre (vicino a Tor de' Sordi) ed a Valle Stregara (Colle Fiorito).\nDurante l'et\u00e0 del ferro quest'area fu interessata da una fitta rete di collegamenti, alcuni dei quali rispecchiano i percorsi seguiti dalle vie romane in et\u00e0 storica. Il principale tragitto si identifica con l'attuale tracciato della via Tiburtina Valeria, mentre quello della Tiburtina-Cornicolana collegava la pianura ai monti Cornicolani per poi addentrarsi in Sabina, nello stesso periodo in concomitanza con lo sviluppo dell'agricoltura, gli insediamenti tendono ad allontanarsi dalle zone paludose e solfuree per colonizzare la pi\u00f9 fertile fascia occidentale.\nTutto il territorio considerato, a partire dal VI secolo a.C., specialmente nell'area pianeggiante, conosce un infittirsi degli insediamenti rurali, in relazione ad uno sfruttamento agricolo intensivo e ad un grande frazionamento terriero. L'agricoltura si orientava prevalentemente nella produzione vinicola, come testimoniano i numerosi attrezzi per torchiare rinvenuti dagli archeologi nel territorio.\nA fianco agli insediamenti agricoli si moltiplicano, per tutta l'et\u00e0 Repubblicana, le strutture abitative Romane, ville agricole e residenziali sviluppatesi sui fertili terreni dell'Agro Romano.\nDa quel periodo la presenza di Roma comincia ad essere determinante per quest'area, sia dal punto di vista dell'assetto politico che da quello dello sviluppo economico. Le bonifiche, la costruzione di strade ed acquedotti che si realizzano nella pianura in prossimit\u00e0 dell'Aniene sono dovuti alle esigenze della Capitale che si rivolge a questi territori per il suo approvvigionamento.\nIn epoca Imperiale le derrate provenienti da fuori Italia provocano per\u00f2 la svalutazione agricola dell'area, le campagne si spopolano e si diffonde il latifondismo. Testimoniano questa evoluzione sia la scomparsa di molti insediamenti rurali che la costruzione di imponenti ville patrizie: alla funzione economica subentra quella che oggi chiameremmo la funzione turistica.\nNell'Agro Tiburtino, si diffondono intorno alle sorgenti termali delle Acque Albule le ville residenziali che rivaleggiavano in bellezza e ricchezza con quelle sparse sulle fresche alture tiburtine. Qui, si racconta che Zenobia, regina di Palmira, trascorse in segregazione gli ultimi anni della sua vita, che invano aveva contrastato l'espansione romana verso oriente.\nMedioevo (476 - 1517).\nLe alterne vicende susseguitesi alle invasioni barbariche, fino all'invasione saracena del 900, ebbero conseguenze esiziali per l'economia.\nAbbandonate le \"villae\", interrotte le attivit\u00e0 agricole, i canali di drenaggio ostruiti o distrutti, i collettori delle acque e le cisterne inutilizzabili, tutto concorre a rendere la pianura paludosa, malarica ed inospitale.\nLe notizie pi\u00f9 sicure che abbiamo sullo sviluppo demografico e topografico dell'attuale territorio comunale, sono quelle riguardanti il centro di Montecelio. Esso \u00e8 infatti l'unico, tra i nuclei abitati sorti in quest'area durante tale periodo storico, ad aver accentrato un numero rilevante di popolazione e ad essersi mantenuto in vita con continuit\u00e0 insediativa fino ai nostri giorni.\nNel resto del territorio considerato prevalsero insediamenti sparsi tipici della Campagna Romana in quei secoli e che si identificano anche in et\u00e0 moderna con termini assai diffusi nella toponomastica locale: casale, torre, castello.\nAlcuni di questi siti, fortificati in seguito alle lotte dei feudatari tra loro e con il potere ecclesiastico, conobbero anche un modesto sviluppo urbano ma molto limitato nel tempo.\nLe scarse popolazioni superstiti si raccolgono intorno alla Basilica di San Vincenzo alle falde nord-orientali di Montecelio pronte a nascondervi, all'occorrenza, tra le rupi e la fitta vegetazione che ne ricopriva la vetta.\nPer quanto riguarda Montecelio, la prima notizia che abbiamo appare in una bolla di papa Benedetto VII del 973 che indica il luogo, allora denominato Monticelli, tra i possedimenti della Chiesa di Tivoli.\nVerso la fine del Millennio, riprende la vita sociale intorno alle torri sparse lungo gli assi viari della Tiburtina e della Nomentana e nasce l'insediamento di Monticelli che presto si sdoppier\u00e0 in due borghi distinti: il \"Castrum Montis Albani\" e il \"Castrum Monticellorum\", che ha la sua data di fondazione ufficiale nel 998, ed accoglie le prime popolazioni stabili, proprio intorno alla rocca, sul punto pi\u00f9 alto della collina.\nAlla fine del X secolo esisteva gi\u00e0 la Rocca, cio\u00e8 il castello fortificato fatto costruire dai Crescenzi signori del posto. Infatti vi fu tenuto prigioniero, verso il 1002, un Abate dell'Abbazia di Subiaco, con la quale questi signori erano in lotta per il dominio del territorio Tiburtino.\nSul monte del Sorbo era nato nel XII secolo un villaggio cinto da mura, ma alla fine del Trecento vi risiedevano solo dieci famiglie e nel Quattrocento, ormai disabitato, venne ridotto a casale agricolo.\nNel sito fortificato di Tor de' Sordi si svilupp\u00f2 nel corso del XIII secolo, epoca di operazioni militari nella zona, ma non ebbe mai un'estensione di tipo villaggio. La struttura mostra il caratteristico aspetto di un piccolo castello fortificato, costruito intorno al 1600, si sviluppa attorno ad una torre medievale d'avvistamento a pianta quadrangolare che conserva ancora il rivestimento originario di pietra del XIII secolo. Da questo si diparte una lunga cinta muraria che delimita la corte interna.\nTor Mastorta, che prima del XIV secolo era un centro abitato con fortificazioni, a causa della peste del 1348 venne abbandonato. Anche presso la localit\u00e0 di Pio Rotto esist\u00e9 per un certo periodo un villaggio, che per\u00f2 nel 1200 era gi\u00e0 scomparso. Infine l'insediamento di Castell'Arcione, fondato dai Capocci nel XIII secolo, nel 1400 passato di propriet\u00e0 agli Orsini risulta disabitato e ceduto nel 1496 ai Rucellai e ad altre famiglie, fino a essere ceduto sotto il fascismo come contea a Massimo Del Fante. Questi siti sopravvissero esclusivamente come tenute agricole che solo con alcune strutture architettoniche conservatesi ricordano oggi la loro origine medievale.\nL'abitato a quell'epoca ancora non si era costituito, la popolazione viveva sparsa nella campagna e alle pendici del colle presso l'Abbazia di San Vincenzo. Solo in seguito alle incursioni dei Normanni, tra l'XI e il XII secolo, le plebi rurali si posero sotto la protezione del castello intorno al quale, risalita l'altura, cominciarono a costruire le prime case.\nIl terreno roccioso favoriva l'approntamento del sistema difensivo in quanto si costruiva chiudendo con le abitazioni i passaggi pi\u00f9 agevoli tra gli scogli.\nIn questo periodo anche la Rocca dovette essere riedificata, a causa della sua devastazione da parte degli stessi Normanni.\nTra il XIII ed il XIV secolo l'abitato si ingrossa, le case a schiera si dispongono seguendo le curve di livello, dando origine alla struttura a spirale del borgo.\n\u00c8 da notare che venne trascurato dall'edificazione il lato nord; in ci\u00f2 fu certamente determinante il fattore climatico negativo: minor tempo di insolazione ed esposizione ai venti di tramontana. Solo in epoca molto recente, saturatisi gli altri spazi edificabili, il paese ha conosciuto una parziale urbanizzazione nel versante settentrionale.\nAlla fine del XIV secolo erano gi\u00e0 fondate la chiesa di San Lorenzo, entro il nucleo abitato, e la chiesa vecchia di San Giovanni Evangelista, sviluppatasi da un insieme di cappelle annesse al cimitero costituito presso l'area pianeggiante tra le due cime cornicolane.\nI confini di Monticelli arrivavano allora sul fosso del Cupo, dal momento che i Crescenzi, nel XII secolo, avevano tentato inutilmente di estenderne il territorio a spese del Monastero di San Ciriaco, possessore di una tenuta al di l\u00e0 di quel corso d'acqua. Dal loro dominio il borgo usc\u00ec all'inizio del Duecento e le alterne vicende politiche dell'epoca lo portarono con il suo territorio sotto la signoria di diverse famiglie feudali legate al Papato, tra queste i Gottifredo, i Colonna, i Capocci. Questi ultimi ne conservarono il possesso, tranne brevi periodi, fino al termine del XIV secolo quando, con la restaurazione operata da papa Bonifacio IX nei domini della Chiesa, Monticelli venne a trovarsi sotto i Monaci di San Paolo.\nIl borgo non era ancora cinto da mura; solo con lo sviluppo urbanistico tra il 1400 e il 1600 si delinea un vero sbarramento costituito dalle stesse case della periferia a forma di quadrilateri o torri.\nIn quell'arco di tempo altre tre famiglie si succedono a dominare il paese: gli Orsini, i Della Rovere e i Cesio sorgono in questi secoli le chiese di Sant'Antonio, Sant'Antonino e San Biagio. Le nuove costruzioni urbane seguono lo schema iniziale di disposizione e l'abitato si sviluppa specialmente nei quartieri pi\u00f9 vicini alla Rocca.\nL'ampliamento urbano seguiva l'accrescimento della popolazione. Si sa, a questo proposito, che un aumento demografico rilevante si era verificato verso la met\u00e0 del Cinquecento, in seguito alla riattivazione delle cave di travertino delle Fosse e delle Caprine per fornire materiali alla costruzione di San Pietro in Vaticano. Sembra che in quell'occasione parecchi lavoratori sopraggiunti da fuori venissero a stabilirsi nel paese.\nL'aumento degli abitanti \u00e8 testimoniato anche dal fatto che le conserve d'acqua scavate sotto la Rocca non furono pi\u00f9 sufficienti all'approvvigionamento idrico e se ne dovettero approntare altre due.\nNello stesso periodo iniziarono i lavori di selciatura delle vie del borgo. Monticelli era allora un Marchesato costituito tale, con motu proprio di papa Pio V nel 1576, per i meriti della famiglia Cesi padrona del luogo dal 1550. Sotto i Cesi la comunit\u00e0 si diede uno Statuto, che rispecchiava comunque il carattere particolare dei comuni dell'area romana, dipendenti totalmente dal feudo e dai baroni.\nEt\u00e0 moderna (1517 - 1798).\nCon la fine del Medioevo, mutata la situazione politica, diminuiti i pericoli di conflitti locali, Monticelli non perde la sua importanza strategica ma si avvia ad una vita pi\u00f9 tranquilla. A fronte del disfacimento economico che subisce alla fine del Rinascimento tutto l'Agro Romano, con la chiusura delle ville residenziali, il territorio cornicolano e quello tiburtino vivono una stagione ancora ricca di fermenti culturali ed economici. In particolare la produzione di travertino che a partire dal 1400 ha un suo rilancio dovuto alle fabbriche in Roma.\nL'industria del travertino e della calce andarono di pari passo. La necessit\u00e0 di produrre quest'ultima in grande quantit\u00e0 spinse ad ottimizzare la produzione: la pietra calcarea, dunque, invece di essere trasportata dai monti Cornicolani, si ricavava dalle cave stesse del travertino sia utilizzando le scaglie, sia i blocchi di non buona qualit\u00e0. In questo modo i lavoranti stessi non interrompevano mai la loro attivit\u00e0 e tutti gli impianti erano concentrati in un unico punto con notevole risparmio nei trasporti.\nIl commercio di questi prodotti fu il volano di un intenso traffico gestito da mercanti dalle grandi capacit\u00e0 imprenditoriali. Ingenti quantit\u00e0 di legno per le fornaci giungevano dai territori di Monticelli, Palombara e Sant'Angelo ma anche da localit\u00e0 pi\u00f9 lontane come la macchia costiera di Ostia ed addirittura della Garfagnana. Nelle miniere dell'alto Lazio ci si procacciava il ferro per gli attrezzi degli scalpellini, che si reclutavano soprattutto in Lombardia e Piemonte. Mentre da Cisterna di Latina provenivano i butteri che con i loro bufali si incaricavano del trasporto.\nSi costru\u00ec un porto di imbarco in territorio di Lunghezza dove i carri (lunghi fino a dieci metri, con otto paia di ruote doppie, trainati da 16 bufali) scaricavano il travertino sulle chiatte, governate da un equipaggio di 9 uomini, per il traino fino a Roma. In alcuni periodi la produzione non riusciva a soddisfare la richiesta e per questo fabbricare calce era il risultato di un compromesso tra la scelta del materiale, l'abilit\u00e0 nel disporre i sassi nel forno, (pi\u00f9 erano grandi pi\u00f9 avevano bisogno di calore) i tempi di cottura (dalle 60 alle 100 ore, alle temperatura di ), la velocit\u00e0 di consegna e la grandezza delle fornaci stesse. Inizialmente erano semplici buche scavate nel terreno in prossimit\u00e0 del luogo di estrazione della pietra, in seguito se ne costruirono di pi\u00f9 grandi, di forma conica, con un'ampia bocca inferiore dove porre il combustibile.\nIl 31 luglio del 1656 il Bernini firma il contratto per l'edificazione del colonnato di San Pietro il cui disegno finale sar\u00e0 frutto di una lunga trattativa tra l'architetto e il papa Alessandro VII.\nQuattro anni pi\u00f9 tardi si stipulano gli accordi per la fornitura del travertino, necessario alle fondazione ed alle 284 colonne alte 13 metri con quattro appaltatori: Andrea Appiani, Carlo Piernisani, Giovanni Francesco Ghetti e Bonifacio Berto dove ci si premura di specificare la provenienza del materiale:\nIl contratto specifica anche la durata della fornitura: dal maggio 1661 al maggio 1667.\nUna grande attivit\u00e0, dunque, ferveva lungo i terreni gravitanti sulla via Tiburtina e lungo via della Selciatella; mentre il resto dell'Agro declinava velocemente e si spopolava, Montecelio continua la sua storia fatta di uno sviluppo lento ma continuo, le attivit\u00e0 agricole, in particolare uva e vino, l'attivit\u00e0 estrattiva e le fornaci di calce, offrono un relativo benessere testimoniato anche da un persistente flusso migratorio che fa stabilizzare nel paese famiglie provenienti dalle zone appenniniche, in particolare uno studio condotto sugli archivi comunali e parrocchiali ha evidenziato una migrazione dalle Marche. I lavoratori pi\u00f9 richiesti erano i carbonai che venivano addetti alla cottura della calce. La corretta disposizione dei blocchi di calcare nella fornace e la cura del fuoco erano le attivit\u00e0 pi\u00f9 delicate ed in questo i Montecillesi avevano raggiunto una grande maestria per cui la loro produzione era la pi\u00f9 richiesta dai costruttori dell'Urbe.\nProprio a causa della incessante attivit\u00e0 delle fornaci di calce si estinse la maggior parte dei boschi dei dintorni.\nEt\u00e0 contemporanea (1798 - 1944).\nNel XIX secolo il comune di Monticelli conobbe vari passaggi di truppe straniere, compreso quello da parte dei Garibaldini nel 1859 durante la marcia da Roma ad Arezzo.\nDopo il 20 settembre 1870 Roma si trovava proiettata al centro del nuovo Stato Italiano, cuore di un paese ancora proto-industriale che entra nel pieno della vita politica europea.\nMonticelli fu uno degli ultimi territori ad essere annessi al Regno d'Italia, poich\u00e9 si dovette attendere per questo il 1870, mentre nel 1872 il nome cambier\u00e0 ufficialmente in Montecelio.\nL'arrivo delle numerose delegazioni straniere nella nuova capitale, l'insediamento della classe dirigente piemontese, il riaccendersi della vita culturale non possono che mettere in risalto il profondo degrado economico, ambientale e sociale appena al di l\u00e0 delle mura aureliane.\nUna campagna piatta, malarica, paludosa, incolta, suddivisa in grandi latifondi, popolata stagionalmente da una massa di diecimila lavoratori agricoli che per sei mesi l'anno vivevano miseramente in capanne o tuguri, con il rischio di contrarre la malaria. Particolarmente grave la situazione della manovalanza (i guitti) sfruttati oltre l'inverosimile, le donne ancor peggio degli uomini, sottopagate, spesso costrette a cedere alle minacce dei loro datori di lavoro.\nI motivi dell'arretratezza economica erano fondamentalmente due: la malaria e la mancanza di meccanizzazione giustificata, questa, dall'abbondanza di manodopera, dalla scarsezza di personale specializzato e dall'asperit\u00e0 dei terreni coltivati.\nL'aratura avveniva con rudimentali strumenti trainati da buoi costretti a ripassare varie volte sul terreno per smuoverlo completamente. Si concimava in modo primitivo, lasciando le greggi sostare sul terreno. Al momento della raccolta si arruolavano numerosi lavoranti stagionali che divisi in gavette (quattro falciatori ed un raccoglitore) erano in grado di mietere circa cinque ettari in dieci giorni. Questo rendeva poco competitiva l'agricoltura rispetto alla pastorizia che, invece, offriva una resa per ettaro doppia.\nLa malaria del resto, aveva reso tragicamente inutili tutti i numerosi tentativi compiuti nei secoli precedenti per popolare le campagne. Solo nel 1899 si definirono le esatte cause del morbo, la sua propagazione per mezzo della zanzara anofele e si riusc\u00ec a stabilirne la corretta profilassi a base di chinino.\nA partire dal 1900 inizi\u00f2 un'imponente campagna profilattica che vide impegnati dottori e volontari della Croce Rossa. Da luglio ad ottobre ambulanze su carri, cariche di chinino e strumenti per il primo soccorso, si disperdevano nella campagna romana compiendo un censimento della popolazione sparsa nelle aziende agricole informandoli sulle procedure per la prevenzione, distribuendo medicinali e curando i contagiati.\nLe migliorate condizioni ambientali diedero impulso all'agricoltura ed ai lavori di bonifica. La conseguenza fu un vertiginoso aumento della immigrazione, uomini e donne si affollavano, spesso con le proprie famiglie, in villaggi di capanne in condizioni di grande precariet\u00e0.\nNella loro disperata ricerca di lavoro venivano sfruttati dal caporalato che ne aveva in mano i destini, le donne umiliate, i bambini lasciati a s\u00e9 stessi quando non avviati precocemente al lavoro.\nDalle relazioni dei medici e degli insegnanti si ricava un resoconto delle reali condizioni di vita di questa popolazione eterogenea e povera, primo nucleo dei centri abitati di Le Fosse (Villalba), Le Sprete (ora Villanova) Castel Arcione, Marco Simone, Tor Mastorta.\nUn mutamento che si \u00e8 inserito in quello pi\u00f9 ampio dell'Agro Romano che pass\u00f2 da residenti del 1870 ai degli anni trenta fino alle odierne centinaia di migliaia con l'esplosione delle borgate diventate popolose circoscrizioni.\nL'istituzione dell'aeroporto Alfredo Barbieri.\nDurante la prima guerra mondiale emerse con chiarezza che i recenti sviluppi della tecnica aeronautica conferivano all'Aviazione significative potenzialit\u00e0 belliche, di conseguenza le nazioni contendenti cercarono di accrescere le proprie capacit\u00e0 in questo nuovo tipo di guerra. A tal fine, nel 1916 venne decisa la costruzione, in localit\u00e0 La Prata, di un campo di addestramento per piloti militari. Questo campo fu intitolato al tenente colonnello Pilota Alfredo Barbieri, morto in combattimento il 18 febbraio dello stesso anno. Al termine della Prima guerra, il Campo di Montecelio fu adibito ad attivit\u00e0 di ricerca e sperimentazione, e vi fu dislocata la \"Direzione Sperimentale dell'Aviazione\".\nLa decisione di collocare, in piena guerra, un aeroporto militare intorno al cinquecentesco Casale dei Prati che ne ospit\u00f2 il comando, diede un'inaspettata svolta al destino di Montecelio.\nEra una zona spopolata al confine di Tivoli, ricca di piatti pascoli e terreni seminativi, servito dalla linea ferroviaria Roma-Sulmona, a cinque chilometri di distanza dall'abitato che offriva la manodopera necessaria per il suo funzionamento.\nCostruito una dozzina d'anni dopo il pionieristico volo dei fratelli Wright, a sette anni dal primo brevetto ottenuto dal pilota Mario Calderara, l'aeroporto di Montecelio nasce per l'addestramento di nuove squadriglie di aviatori.\nInizialmente erano usati due campi di volo: uno, il cui asse di simmetria era rappresentato, grosso modo, dall'attuale via Maremmana Inferiore; l'altro, si estendeva quasi fino alla zona che oggi occupa la citt\u00e0 di Guidonia.\nCome campo sperimentale fu scelto quello di Montecelio rispetto a quello di Centocelle, ormai troppo vicino alle abitazioni di Roma, e per questo, anche se alla fine del conflitto mondiale l'attivit\u00e0 fu drasticamente ridotta e per molti mesi il campo fu deposito di rottami d'aerei, l'aeroporto Barbieri mantenne alcune limitate attivit\u00e0 legate al Comando Scuola Aviatori, al Comando Scuola Allievi Osservatori, un Raggruppamento Aerocostieri e Dirigibilisti di Roma e fu sede di una Squadriglia Sperimentale.\nPrimo dopoguerra.\nLa rinascita dell'Aeroporto segu\u00ec di pari passo quella dell'Aviazione Italiana, ad iniziare dal Regio Decreto del 28.3.1923 n\u00ba 654 che trasform\u00f2 l'Arma Aeronautica in Regia Aeronautica.\nLa nuova invenzione, con il suo rivoluzionario impatto con la realt\u00e0 e le sue strabilianti potenzialit\u00e0, avevano subito fatto presa nell'immaginario popolare e di chi ne aveva intuito il valore propagandistico.\nIl Fascismo aveva mostrato il suo interesse sin dal 1919 quando Giuseppe Bottai indisse nella sede di via degli Avignonesi un'adunata aviatoria da cui prese vita il primo Sindacato Aviatori e il Gruppo Romano Aviatori Fascisti \"Natale Palli\".\nNel 1921, appena eletto deputato, Benito Mussolini fond\u00f2 a Montecitorio il Gruppo Parlamentare Aeronautico e da primo ministro costitu\u00ec il Ministero dell'Aeronautica assumendone anche la delega.\nLa Regia Aeronautica, subito dopo la Royal Air Force, fu pertanto la seconda al mondo a strutturarsi in forza armata autonoma e la sua grande stagione coincise proprio con il regime fascista che ne esalt\u00f2 le possibilit\u00e0 propagandistiche: la ripetuta ricerca di record, i raid transoceanici, segno di una superiorit\u00e0 della tecnologia italiana, ebbero una notevole ricaduta d'immagine. L'aeroporto Barbieri divent\u00f2 il luogo di incontro di piloti, tecnici ed ingegneri che poterono cos\u00ec scambiarsi una notevole serie di informazioni ed esperienze che contribuirono allo sviluppo degli studi aeronautici e resero famoso nel mondo il nome di Montecelio.\nNel 1923 Alessandro Guidoni venne incaricato di costituire il Corpo Tecnico dell'Aeronautica. Egli riun\u00ec tutti i laboratori sperimentali sotto la direzione del Genio Aeronautico ed inizi\u00f2 il trasferimento dei laboratori a Montecelio. Alla morte del Guidoni, nel 1928, subentr\u00f2 un altro tecnico: Gaetano Arturo Crocco. Sotto la sua direzione si continu\u00f2 l'opera di ampliamento delle strutture di accorpamento dei laboratori. Si costruirono anche edifici ad uso civile (alloggi, scuola ed ufficio postale), precursori della nascita della futura citt\u00e0 aeronautica di Guidonia, nell'allora territorio comunale di Montecelio. Nello stesso periodo si disponeva di riorganizzare le costruzioni aeronautiche creando la Direzione superiore studi ed esperienze.\nLa costruzione degli edifici del \"DSSE\" fu iniziata, su progetto di Jammarino e Traverso, nel 1932 e portata a termine nel 1935. I laboratori, frequentati anche da personale civile, prenderanno il nome di Guidonia, come la citt\u00e0 che si fonder\u00e0 qualche anno pi\u00f9 tardi.\nDopo la fondazione.\nIl 15 dicembre del 1935 venne stilato l'atto di nascita della citt\u00e0. I lavori veri e propri per la costruzione del paese cominceranno un anno dopo, il 1\u00ba settembre del 1936. Nello stesso anno, in ottobre, si rendono noti i nomi dei proprietari a cui verranno espropriati i terreni prossimi al costruendo aeroporto nel territorio di Montecelio.\nIl comune di Guidonia Montecelio venne istituito con Regio decreto legge, firmato da Vittorio Emanuele III di Savoia, il 21 ottobre 1937 ed inaugurato dieci giorni pi\u00f9 tardi da Benito Mussolini alla presenza di una platea che comprendeva grandi personalit\u00e0 del mondo politico e militare.\nNella denominazione del nuovo Ente Amministrativo vennero uniti i centri abitati di Montecelio e di Guidonia, il primo gi\u00e0 capoluogo del comune omonimo che come tale fu allora soppresso, il secondo costituito dal primo nucleo della cittadina appena fondata nella piana alle pendici di Montecelio. I territori comunali, pari ad 8104 ettari, compresero:\nAll'art. 2 del Decreto costitutivo si precisava:\nCos\u00ec, in pratica, la creazione del nuovo comune si configur\u00f2 come un ingrandimento territoriale del precedente, pari a circa tre volte la sua superficie originaria. Nonostante il trasferimento della sede comunale a Guidonia, l'archivio storico e cos\u00ec pure i registri anagrafici testimoniano la continuit\u00e0 amministrativa tra i due Enti. Ad esempio, mentre le persone residenti in Montecelio vennero semplicemente trascritte nei Registri Anagrafici del nuovo comune quelle residenti nei territori pervenuti da Tivoli e da Roma furono registrate come immigranti.\nIl nuovo eponimo nacque al fine di onorare la memoria del generale del genio aeronautico Alessandro Guidoni, che nell'intento di provare il funzionamento di un paracadute di nuova concezione si schiant\u00f2 al suolo presso l'aeroporto militare di Montecelio, costituente il nucleo intorno al quale si svilupper\u00e0 fino al 1943 la \"Citt\u00e0 dell'Aria\" di Guidonia. Nel luogo dell'incidente oggi sorge un monumento a lui dedicato. Guidonia era la Cape Canaveral degli anni trenta ed il suo Centro sperimentale, la Direzione superiore studi ed esperienze, era in assoluta avanguardia sugli studi aeronautici. In un articolo il giornalista Bruno Montanari descriveva cos\u00ec la citt\u00e0:\nGli eventi bellici avvenuti dopo il 1943, in particolar modo il bombardamento del 13 gennaio 1944 sulla Direzione superiore studi ed esperienze, non risparmiarono parte delle strutture dell'aeroporto, che vennero distrutte e mai pi\u00f9 ricostruite, andando cos\u00ec nel dopoguerra ad essere ridimensionato nelle funzioni, perdendo un enorme patrimonio scientifico e di risorse umane.\nIl secondo dopoguerra.\nIl comune di Guidonia Montecelio \u00e8 passato in un tempo relativamente breve dall'essere una piccola cittadina di provincia alla terza citt\u00e0 della regione, superando gli abitanti. Lo sviluppo del territorio a partire dal dopoguerra, e soprattutto dopo gli anni settanta, \u00e8 stato veloce e caotico e all'insegna della cementificazione del territorio a macchia di leopardo, che l'ha portato a diventare prevalentemente una zona dormitorio a buon mercato rispetto alla vicina e pi\u00f9 cara capitale.\nLa scarsa attenzione allo sviluppo urbanistico \u00e8 stata mantenuta dalle varie giunte che si sono succedute negli ultimi trent'anni e ha portato il territorio a terreno di sfruttamento da parte di palazzinari e imprenditori senza curarsi n\u00e9 della salute, n\u00e9 della vivibilit\u00e0, n\u00e9 tanto meno delle condizioni economiche degli abitanti.\nNel dopoguerra e fino agli anni sessanta l'economia del territorio ruotava intorno all'aeroporto militare, alle attivit\u00e0 industriali delle cementerie e delle cave ed una consistente attivit\u00e0 agricola con coltivazioni di tabacco, grano, ulivo e vite.\nL'espansione urbanistica era di bassa intensit\u00e0 e legata alla realizzazione di case di abitazione da parte degli stessi proprietari.\nUn territorio relativamente ricco di verde e con ampi spazi di terreno agricolo che separavano le varie frazioni, che complessivamente ospitavano meno di residenti.\nL'uscita dalla guerra e una forte tradizione di sinistra ha visto il governo del territorio ben saldo nelle mani dell'allora Partito Comunista che, con alleanze con gli altri partiti della sinistra (PSI, PSIUP, PSDI), ha governato i primi 29 anni della storia democratica del comune.\nAll'inizio degli anni settanta la situazione cambi\u00f2:\nLa popolazione nel frattempo cominci\u00f2 a crescere, con massicci arrivi da Roma, pendolari che con la Capitale mantenevano un rapporto stretto per via del lavoro, perdendo, per\u00f2, identit\u00e0 per il distacco dai vecchi quartieri di residenza. A tal proposito \u00e8 indicativo di quella situazione la scena del film di Pier Paolo Pasolini, \"Mamma Roma\", in cui viene definito \"burino\" il protagonista venuto da Guidonia.\nEd \u00e8 proprio grazie a questo cambiamento radicale di concepire il territorio e le sue dinamiche politico-sociali che l'espansione edilizia e residenziale assunse, negli anni settanta-ottanta, l'attuale fisionomia espansiva. Nacquero e si svilupparono svariati centri abitativi: Villanova, Villalba, Setteville, Colleverde. L'asse tiburtino cambi\u00f2 aspetto, a causa dell'incremento di insediamenti industriali, soprattutto nell'area di Settecamini, ma con forti ricadute sui suoi immediati dintorni.\nA livello politico, venne colta l'occasione per nuovi protagonismi, per gli arricchimenti facili, per un saccheggio selvaggio del territorio. La pressione di Roma, i nuovi posti di lavoro e l'offerta di suolo con nuova destinazione d'uso (da agricolo in abitativo) crearono una situazione di \"malaffare diffuso\", che emerger\u00e0 ancor pi\u00f9 negli anni ottanta.\nL'imprenditoria d'assalto, legata alla monocultura dell'edilizia, condizion\u00f2 pesantemente la vita politica guidoniana, giungendo a subordinare le scelte del Consiglio comunale e delle varie amministrazioni che cambiavano a ritmo sostenuto, inanellando coalizioni che cadevano sempre sulle scelte legate all'urbanistica.\nAl trionfo del malaffare diede limitata risposta, negli anni novanta, la magistratura con arresti e processi, conclusisi, il pi\u00f9 delle volte, con amnistie, scadenza dei termini, assoluzioni parziali. Nel frattempo, non cessavano di nascere nuovi insediamenti (Marco Simone, Casal Bianco, Setteville Nord, Colle Fiorito, Colle Largo, Parco Azzurro) e continuava la devastazione del territorio con l'introduzione nel 1986 della Discarica dell'Inviolata.\nAlla sostanziale dipendenza dei partiti politici dagli appetiti imprenditoriali ha fatto da contraltare, nell'ultimo ventennio, una forte ed agguerrita opposizione di associazioni e comitati attraverso manifestazioni di piazza, denunce, ricorsi e invasioni della sala consiliare. Il distacco tra politica e cittadinanza, tra gestione amministrativa e bisogni collettivi \u00e8 stato pi\u00f9 volte colmato dal volontariato.\nL'edificabilit\u00e0 di molte zone tuttora ancora verdi ha permesso una continuo aumento della popolazione grazie anche alla vicinanza con Roma. Le Amministrazioni che si sono succedute nei decenni hanno permesso fino ad oggi una caotica e insensata edificazione e con scarsi servizi per una cos\u00ec grande popolazione.\nL'immagine originale di Guidonia \u00e8 stata negli ultimi decenni modificata. La sua crescita disordinata ha completamente alterato il primitivo impianto, soprattutto per quanto concerne le infrastrutture e gli spazi verdi. Il risultato di ci\u00f2 \u00e8 stata l'inesorabile perdita dell'originale carattere organico di \"comune corredato di tutti i servizi e gli edifici di carattere pubblico occorrenti alla vita e all'amministrazione di un nuovo comune autonomo\" che era alla base della sua fondazione.\nSimboli.\nLa prima descrizione dello stemma la fornisce lo storico monticellese Angelo Picchetti (1595-1668) che lo reputa antico di secoli: una cornacchia su tre colli con la scritta S.P.Q.C., \"Senatus PopulusQue Corniculanus\".Grazie alle ricerche del gi\u00e0 citato Piccolini e ai pi\u00f9 recenti approfondimenti della locale sezione del \"Gruppo Archeologico Latino\", con delibera del Consiglio comunale N\u00b0515 del 27 dicembre 1986 si \u00e8 pervenuti alla sua istituzionalizzazione nei seguenti termini:\nOnorificenze.\nCon un decreto del presidente della Repubblica Giorgio Napolitano del 4 aprile 2011 viene concesso al comune di Guidonia Montecelio il titolo di Citt\u00e0 d'Italia, \u00abin quanto essa risulta essere un ammirevole esempio di citt\u00e0 di fondazione del periodo architettonico razionalista [...] ]\u00bb. Una richiesta partita nel 2007 in occasione del 70\u00ba anniversario, con delibera di Giunta dell'Amministrazione Lippiello presentata dall'Assessore Andrea Di Palma. Ripresa poi dal Sindaco Rubeis ha visto il riconoscimento nel 2011.\nMonumenti e luoghi d'interesse.\nI luoghi di maggior interesse storico e architettonico nel Comune si possono sommariamente individuare in due punti, quelli presenti nella paese millenario di Montecelio, ricco di chiese storiche e scorci medievali, e quello razionalista, presente nel centro di Guidonia.\nAree naturali.\nSul territorio del comune si trova solo un'area naturale protetta che \u00e8 il Parco dell'Inviolata, istituito ufficialmente nel 1996 come risposta alla proteste contro l'omonima discarica, che ricade negli stessi terreni dell'area naturale insieme alla bretella autostradale Fiano-San Cesareo.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel Comune sono (12,55%). Di seguito sono riportati i gruppi pi\u00f9 consistenti:\nDopo Roma, Guidonia Montecelio \u00e8, con pi\u00f9 del 10% del totale della popolazione locale, la citt\u00e0 con il maggior numero di stranieri residenti nella provincia.\nLingue e dialetti.\nOltre alla lingua italiana, a Guidonia non sono ufficialmente riconosciute altre lingue.\nCome nel resto dell'area metropolitana di Roma vi \u00e8 una forte diffusione del dialetto romanesco.\nReligione.\nLa popolazione \u00e8 in prevalenza cristiana cattolica, il comune rientra in parte nella diocesi di Tivoli e in parte nella diocesi di Roma.\nSanta patrona del comune di Guidonia \u00e8 la Madonna di Loreto. Il giorno festivo ricorre il 10 dicembre, ma si festeggia la 3\u00aa domenica di settembre.Ogni frazione ha inoltre un suo santo patrono legato alla parrocchia:\nQualit\u00e0 della vita.\nProblematiche ambientali.\nPrima del 2008 la presenza di varie fonti di inquinamento, compresa la discarica nella quale versano rifiuti circa 50 comuni, non garantisce una buona qualit\u00e0 dell'aria. Nel 2006 vi sono stati 89 sforamenti dei PM10 contro i 35 previsti per legge, situazione aggravata dalla presenza in questi territori di attivit\u00e0 come le cementerie Buzzi Unicem che nel panorama regionale risulta essere nel 2007 l'impianto pi\u00f9 impattante in termini di CO2 con tonnellate di anidride carbonica emesse.\nLa Buzzi Unicem, presenza industriale storica nel territorio di Guidonia Montecelio, ha negli anni settanta ampliato il proprio stabilimento diventando tra i pi\u00f9 grandi in Europa per la produzione di cemento. Il tributo pagato dalla popolazione \u00e8 stato enorme: forte aumento delle emissioni nocive e deturpamento del territorio con la scomparsa di intere colline per l'escavazione del calcare.\nAlle cementerie si aggiungono le attivit\u00e0 estrattive del travertino che incidono fortemente sulla presenza in atmosfera delle polveri sottili.\nL'escavazione del travertino fatta senza una programmazione e senza il controllo delle istituzioni ha generato, oltre la nocivit\u00e0 delle polveri, dei crateri ai lati della via Tiburtina che, in aggiunta al fenomeno delle subsidenze, hanno reso quella porzione di territorio inutilizzabile per qualsivoglia scopo. Negli ultimi anni, con l'esaurimento dei banchi di escavazione del travertino, la riduzione degli addetti provoca licenziamenti e difficolt\u00e0 economiche per centinaia di famiglie.\nCultura.\nIstruzione.\nBiblioteche.\nGuidonia Montecelio \u00e8 dotata di sette biblioteche di cui cinque comunali:\nScuole.\nScuole secondarie\nIl comune ospita diversi istituti di Scuola secondaria di secondo grado, ma solo di orientamento tecnico-scientifico.\nCucina.\nLa cucina guidoniana non si distingue praticamente in nulla dalla cucina romana, se non per alcuni prodotti tipici di Montecelio tra i quali spiccano le pinciarelle, tradizionale piatto di pasta, fatta con acqua e farina mescolata e modellata a mano tipo grossi spaghetti, che viene condita con sugo semplice di pomodoro fresco appena scottato, e con del formaggio locale tipo pecorino. Dal 1996, nel mese di settembre, si tiene a Montecelio la \"Sagra delle Pinciarelle\", una manifestazione culinaria dedicata a questo piatto che attira ogni anno pi\u00f9 di visitatori.\nGeografia antropica.\nUrbanistica.\nL'architettura della zona progettata intorno all'Aeroporto di Guidonia riprende lo stile razionalista impostato su un sistema gerarchico della disposizione degli edifici come nelle altre citt\u00e0 fondate nel ventennio, con un ampio uso del travertino locale. Il progetto rispecchia ancora la trazione di citt\u00e0 moderna disegnata per accogliere e separare le classi sociali. Cos\u00ec lungo viale Roma, accanto all'aeroporto, sono ubicate le residenze degli ufficiali: villette, mono o bifamigliari, con giardino; lungo via Leonardo da Vinci troviamo gli alloggi dei sottufficiali e degli operai specializzati, degli impiegati e man mano che si sale verso la Piazza Municipale, decresce il ruolo sociale degli inquilini.\nNel dopoguerra sorgono a macchia di leopardo intorno al nucleo originale della citt\u00e0 delle abitazioni di fattura grezza difficilmente alte pi\u00f9 di due piani, per la maggior parte costruite abusivamente, con tutti i problemi di gestione urbanistica annessi.\nNegli anni ottanta con l'aumento del prezzo delle case di Roma molti costruttori e cooperative hanno scelto di costruire edifici, anche di edilizia popolare ed economica, alti anche pi\u00f9 di cinque piani simili a quelli realizzati a Tor Bella Monaca e a Corviale nel comune di Roma. Anche in questo caso, come nelle altre due zone romane, la scarsa mancanza di servizi ed opere pubbliche collegati a queste realizzazioni edilizie ha determinato diverse situazioni di degrado.\nLo sviluppo veloce dell'edilizia ha provocato nel tempo l'aggregazione di quartieri distanti tra loro. Le varie circoscrizioni mantengono comunque un'autonomia tra di loro e per i servizi spesso si appoggiano frequentemente ai comuni limitrofi, in particolare le frazioni che si trovano sulla via Tiburtina fanno spesso riferimento a Roma o a Tivoli, anche a conseguenza della carenza di alcuni servizi pubblici essenziali come ad esempio gli ospedali.\nL'antico borgo di Montecelio ha rilevanza storica, ma difficilmente viene visto come centro della citt\u00e0. Pi\u00f9 frequentemente \u00e8 il quartiere sorto intorno all'aeroporto di Guidonia ad essere considerato come centro cittadino.\nNell'ultimo decennio la maggior parte dei nuovi edifici sono villette a schiera o bifamiliari, sviluppate principalmente nelle localit\u00e0 di Marco Simone e Setteville Nord.\nFrazioni.\nSecondo l'articolo 1 dello Statuto Comunale nel comune sparso si trovano le seguenti frazioni:.\nIl comune di Guidonia Montecelio nel suo territorio conta altre localit\u00e0 abitate: Pichini, Poggio Fiorito, Colle Spinello, Colleverde II, Laghetto, Setteville Nord.\nEconomia.\nL'economia del territorio si basa prevalentemente sull'industria e sui servizi.\nLe imprese registrate alla fine del 2006 risultavano essere 5165. 1334 le imprese artigiane con un'incidenza del 25,8% sul totale. 22 gli sportelli bancari disponibili nel territorio al termine del 2005 per quasi 500 milioni di euro di depositi.\n29730 le unit\u00e0 immobiliari rilevate nel 2004, con prezzi di acquisto che variavano nel 2006 per il residenziale dai di Villalba ai di Pichini, mentre per il commerciale il valore medio si attestava allora tra un massimo di nel centro storico di Montecelio a di Villalba. Dati riferiti ancora al 2004 per il valore medio dell'imponibile IRPEF degli abitanti di Guidonia che allora ammontava a , superiore alla media della Provincia di Roma, . Nella graduatoria provinciale Guidonia Montecelio si collocava nel 2004 al 30\u00ba posto.\nI dati del censimento 1991 indicavano in oltre 13.000 persone le persone che giornalmente si spostavano verso Roma, sostanzialmente un adulto su 4.\nAgricoltura.\nIn passato l'agricoltura e la pastorizia sono state per secoli le attivit\u00e0 economiche trainanti ma, mentre la seconda \u00e8 praticamente scomparsa lasciando poche tracce, la prima ha segnato maggiormente il territorio, favorendo lo stabilirsi di primi nuclei abitativi sia a \"Le Fosse\" (Villalba, Villanova) e \"Valle Stregara\" (Colle Fiorito), sia nelle grandi aziende terriere ora sostituite dagli abitati di Colleverde, Setteville e Marco Simone e sia nei piccoli poderi di bonifica di \"La Botte\" e \"Le Pantanelle\" affidati agli ex combattenti intorno al 1910.\n\u00c8 uno dei comuni della provincia di Roma il cui territorio \u00e8 compreso nell'area di produzione dell'Olio di Oliva Sabina (DOP).\nIndustria.\nL'industria storica \u00e8 quella legata all'estrazione del travertino e alla fabbricazione della calce, che hanno dato nei secoli passati un relativo benessere economico ai Monticellesi. Le ultime calcare chiusero a met\u00e0 dello scorso secolo ed attualmente ha grande rilevanza economica il cementificio della Unicem.\nL'estrazione del travertino invece, pur se proseguita ininterrottamente da almeno sei secoli, ha avuto ricadute sociali notevoli solo dal primo dopoguerra, quando la produzione si \u00e8 stabilizzata con l'apertura dei mercati esteri.\nDal secondo dopoguerra il comune si \u00e8 aperto all'immigrazione di operai ed impiegati delle aziende di Roma. In molti casi i terreni agricoli hanno aumentato fino a mille volte il loro valore quando sotto spinte speculative, il cambiamento della destinazione d'uso li ha resi edificabili.\nGuidonia \u00e8 sede del \"Centro per la Valorizzazione del Travertino Romano\". La vicina Tivoli detiene il restante 20% del travertino, estratto da anni, utilizzato nelle opere pubbliche gi\u00e0 dagli antichi romani e richiesto oggi in tutto il mondo.\nPresenta grandi aziende produttive tra le quali il cementificio Buzzi Unicem e la grande industria farmaceutica Merck Serono, tre zone industriali nelle quali risiedono importanti aziende; inoltre \u00e8 adiacente al Tecnopolo Tiburtino del comune di Roma dove sono presenti centinaia di Aziende High Tech e di Servizi.\nLa vicinanza con la Capitale, e il relativo prezzo pi\u00f9 basso degli immobili, ha indotto il territorio ad una forte edificazione con conseguente economia delle attivit\u00e0 legate all'edilizia.\nServizi.\nOspita nel suo territorio il CAR, Centro Agroalimentare Roma. Nel proprio territorio insiste inoltre la riserva mineraria termale ad oggi ancora non sfruttata dalla citt\u00e0 di Guidonia ed in concessione alla vicina Tivoli, mentre nella stagione estiva \u00e8 aperto il parco acquatico Aquapiper. In questi ultimi anni \u00e8 nato il centro commerciale \"Tiburtino Shopping Center\", situato nell'area Nord-Est della Capitale, ha iniziato la sua attivit\u00e0 il 2 aprile 2009. All'interno sono presenti 120 attivit\u00e0 commerciali di cui 117 al primo piano e 3 al piano terra. Il centro \u00e8 dotato di un parcheggio con posti auto.\nInfrastrutture e trasporti.\nAeroporti.\nNel comune \u00e8 presente l'aeroporto militare Alfredo Barbieri; quest'ultimo non \u00e8 aperto al traffico civile ma \u00e8 condiviso tramite una cooperazione storica con l'Aeroclub di Roma che ha in questo aeroporto la sede della scuola di Volo a Vela.\nMobilit\u00e0 urbana.\nIl servizio di trasporto pubblico locale viene svolto da Bus International Service (BIS) per conto della Comunit\u00e0 montana dei Monti Sabini, Tiburtini, Cornicolani e Prenestini che gestisce le autolinee di Guidonia e Marcellina. Il territorio comunale \u00e8 servito marginalmente anche da alcune autolinee urbane gestite da ATAC. I collegamenti interurbani sono gestiti dall'azienda regionale Cotral.\nAmministrazione.\nAltre informazioni amministrative.\nPer effetto della Legge regionale 25/1999 il territorio comunale \u00e8 stato privato il 15 ottobre 2001 della frazione di Tor Lupara di Guidonia, che \u00e8 andato a confluire, assieme ad altre frazioni provenienti dall'adiacente territorio di Mentana, nel nuovo comune di Fonte Nuova.\nSport.\nKarting.\nNel Comune, all'altezza del km di via Tiburtina, \u00e8 ubicato l'autodromo Pista d'oro. L'impianto nato negli anni sessanta ha accolto diverse competizioni, dal Campionato del Mondo al Campionato Europeo ed Italiano, ed ha ospitato negli anni diversi professionisti passati in Formula 1 come Eddie Cheever, Elio De Angelis, Andrea De Cesaris, Emanuele Pirro e Giancarlo Fisichella e Sandro Montani. Attualmente il circuito versa strutturalmente in uno stato di generale incuria ed abbandono e non svolge pi\u00f9 alcuna attivit\u00e0.\nPallavolo.\nCi sono tre squadre di pallavolo:\nRugby.\nC'\u00e8 una squadra di rugby nata nel 2006:\nImpianti sportivi.\nA Guidonia \u00e8 presente uno Stadio comunale. L'impianto pu\u00f2 ospitare 2900 spettatori, ed \u00e8 senza coperture. Il campo di gioco \u00e8 di ed \u00e8 in erba sintetica. L'inaugurazione del nuovo manto \u00e8 avvenuta nel 2006 con ospite la S.S. Lazio.\nL'utilizzo dell'impianto \u00e8 ad uso esclusivo della societ\u00e0 calcistica locale."}
{"id": "221696", "revid": "827882", "url": "https://it.wikipedia.org/wiki?curid=221696", "title": "Washington Irving", "text": "Biografia.\nNacque e visse la sua infanzia a New York; suo padre proveniva da una famiglia scozzese, mentre sua madre era inglese. Il suo nome gli fu dato in onore di George Washington. Da giovanissimo compose un libro a quattro mani con suo fratello William, fatto di bozzetti satirici della societ\u00e0 newyorkese pubblicati su una piccola rivista a cui diede il nome di \"Salmagundi\". Si ammal\u00f2 nel 1804 di tubercolosi e per questo venne mandato in Inghilterra, ancora giovanissimo, dove rimase per due anni.\nRitorn\u00f2 in Inghilterra, a Liverpool, nel 1815 e vi rimase per diciassette anni lavorando nel commercio. I suoi racconti fantastici pi\u00f9 celebri sono sicuramente \"La leggenda della valle addormentata\" (\"The Legend of Sleepy Hollow\") e \"Rip van Winkle\", ma scrisse anche numerosi lavori di carattere storico, bench\u00e9 romanzati, come quello su George Washington e sulla Spagna del XV secolo, come quelli su Cristoforo Colombo, i Mori di al-Andalus e l'Alhambra degli Ziridi e dei Nasridi: questi ultimi, forse frutto del suo soggiorno in Spagna nelle vesti di ambasciatore degli Stati Uniti dal 1842 al 1846. Mor\u00ec nel 1859 ed \u00e8 stato sepolto presso il cimitero di Sleepy Hollow, nello stato di New York.\nCritica.\nSebbene sia stato spesso giudicato dai critici come un autore poco profondo e poco originale, Irving possedeva tuttavia una fervida fantasia e una notevole eleganza di scrittura. Fu in ogni caso il primo vero e proprio scrittore statunitense e, in particolare, fu l'iniziatore del racconto fantastico del genere della storia di fantasmi (\"ghost story\"), che negli Stati Uniti avrebbe poi aperto la strada a grandi autori come Edgar Allan Poe e Henry James.\nFilmografia su Irving.\nWashington Irving appare come personaggio in numerosi film:"}
{"id": "221697", "revid": "74801", "url": "https://it.wikipedia.org/wiki?curid=221697", "title": "Juan Zanotto", "text": "Di origine italiana, Juan Zanotto, \u00e8 celebre soprattutto per le sue storie di fantascienza, sebbene abbia spaziato in pi\u00f9 generi.\nBiografia.\nNato a Cuceglio in provincia di Torino nel 1935, Zanotto and\u00f2 a vivere in Argentina nel 1948 con la famiglia all'et\u00e0 di 13 anni, a Villa Pueyrred\u00f3n. La sua formazione artistica avvenne alla \"Escuela norteamericana de arte\" (poi trasformatasi in \"Escuela panamericana de arte\").\nNel 1953 cominci\u00f2 a lavorare nel campo dei fumetti per la Editorial Codex, inizialmente rielaborando tavole altrui e poi disegnando soprattutto western. La sua prima opera importante \u00e8 del 1955, \"Ric de la Frontera\", a cui segu\u00ec l'anno successivo \"El Mundo del Hombre Rojo\", entrambe su testi di Alfredo Grassi. Il successo e la qualit\u00e0 di questi fumetti gli consentirono di entrare a far parte dello staff di \"Frontera\", la rivista diretta e pubblicata da H.G. Oesterheld con la sua Editorial Frontera, per la quale realizz\u00f2 copertine e storie brevi autoconclusive. La rivista e la casa editrice erano gi\u00e0 in declino all'epoca e chiusero. Cos\u00ec Zanotto a cavallo tra gli anni sessanta e settanta disegn\u00f2 molti fumetti di guerra per la casa editrice e di distribuzione britannica Fleetway. Nel 1965 divent\u00f2 anche direttore artistico della Codex, per cui continu\u00f2 a realizzare copertine e illustrazioni.\nDal 1974 divenne direttore artistico e talent-scout per la Ediciones Record, per la quale fu responsabile anche della formazione dei nuovi talenti. \u00c8 di questo periodo la prima grande saga fantascientifica \"Yor, il cacciatore\" (\"Henga, el cazador\") su testi di Ray Collins (pseudonimo di Eugenio Zappietro), con i suoi seguiti \"Hor, il figlio di Yor\" (\"Hor, el temerario\") e \"Yor e Hor\". La serie riscosse tanto successo che ne fu tratto un film nel 1983: \"Il mondo di Yor\", diretto da Antonio Margheriti. La saga \u00e8 imperniata sul mistero delle origini del protagonista e il suo legame con la leggendaria Atlantide.\nNel 1976 realizz\u00f2 il western \"Wakantanka\", su testi di Oesterheld, completati da Carlos Albiac a causa della scomparsa dello sceneggiatore. A questo fumetto seguirono gli altri principali successi del maestro argentino, quelli che gli hanno dato maggior fama: \"Barbara\" (1979) sceneggiato da Ricardo Barreiro a cui si sostituisce parzialmente anche per i testi, esordendo cos\u00ec come sceneggiatore; \"Cronache del tempo medio\" (1987), sceneggiato da Emilio Balcarce; \"Penitenciario\" (1989), sempre con Barreiro; \"Orizzonti perduti\" (\"Horizontes perdidos\", 1993) e la sua prosecuzione dal titolo \"Falka\" che rappresentano la sua prima opera di autore completo (testi e disegni) che lo impegn\u00f2 fino al 2003; \"I cacciatori del tempo\" (\"Los ladrones del tiempo\", 1998) sua seconda opera da autore completo.\nNel periodo tra gli anni ottanta e novanta disegn\u00f2 anche su testi di Robin Wood la \"space opera\" \"Starlight\" e la miniserie \"War Man\" scritta da Chuck Dixon e distribuita sotto l'etichetta Epic Comics (\"Imprint\" editoriale della casa editrice statunitense Marvel Comics).\nParticolarmente apprezzata in Italia, l'opera di Zanotto a partire dagli anni settanta \u00e8 stata quasi integralmente pubblicata dall'Eura Editoriale di Roma prima sui settimanali \"Lanciostory\" e \"Skorpio\" e successivamente ristampata pi\u00f9 volte, in una veste pi\u00f9 lussuosa nei volumi cartonati della collana \"Euracomix\" e in formato economico nei volumi giganti brossurati \"I giganti dell'avventura\". Eura ha pubblicato per prima, e in esclusiva per l'Italia, \"Orizzonti perduti\" e \"I cacciatori del tempo\".\nLo stile di Juan Zanotto \u00e8 caratterizzato da nitore del segno, cura per i particolari, grande morbidezza e naturalezza nei movimenti delle figure. Le ambientazioni fantasiose e spesso apocalittiche sono estremamente suggestive, con visuali panoramiche di grande presa. La natura dei mondi fantascientifici di Zanotto \u00e8 riconoscibile per la delineazione \"aliena\" degli scenari in cui spesso si aggira un'umanit\u00e0 deforme e devastata da disastri ambientali o nucleari. L'artista argentino deve buona parte della sua notoriet\u00e0 alla grande abilit\u00e0 nel rappresentare donne bellissime e sensuali, con una marcata preferenza per un tipo femminile con lunghi capelli scuri e forme sinuose, spesso esposte generosamente. Due tipici esempi di questo stereotipo zanottiano sono \"Barbara\" e \"Falka\".\nLa sua opera di scrittore \u00e8 segnata da un accentuato ecologismo: le sue trame fantascientifiche, oltre che dipanarsi in avvincenti avventure, alludono anche ai guasti all'ambiente causati dall'umanit\u00e0."}
{"id": "221699", "revid": "1718925", "url": "https://it.wikipedia.org/wiki?curid=221699", "title": "Edvard Grieg", "text": "\u00c8 considerato il pi\u00f9 grande compositore norvegese, conosciuto in particolare per il \"Concerto per pianoforte in La minore\", le musiche di scena per il \"Peer Gynt\" di Henrik Ibsen (trasposte successivamente in due suite), per la \"Suite Holberg\" e per molti dei suoi \"Pezzi lirici\". Questi ultimi, composti tra il 1867 e il 1901 e raccolti in dieci quaderni, sono da considerarsi come il suo capolavoro.\nBiografia.\nNorvegese per parte di madre, ma di lontane origini scozzesi per parte di padre (il nonno, il cui cognome era Greig, si era trasferito a Bergen verso la met\u00e0 del XVIII secolo), Edvard Grieg fu il quarto di cinque figli. Le ottime condizioni economiche consentirono alla famiglia Grieg di offrire una buona preparazione musicale a tutti i figli. Il maggiore dei maschi, John Grieg, divent\u00f2 violoncellista e uno dei migliori critici musicali di Norvegia. Edvard, precocissimo e ipersensibile, studi\u00f2 pianoforte con la madre Gesine Judith Hagerup, ottima cantante e pianista, applicandosi per\u00f2 malvolentieri agli esercizi di prammatica. La sua natura di compositore lo spingeva piuttosto a cercare sul pianoforte insolite combinazioni di accordi.\nNell'estate del 1858 Grieg incontr\u00f2 il pi\u00f9 noto violinista norvegese del tempo, Ole Bull, amico di famiglia e il cui fratello aveva sposato una zia del giovane compositore. Bull not\u00f2 il talento del quindicenne e convinse i coniugi Grieg a far proseguire gli studi del figlio a Lipsia, dove Edvard si trasfer\u00ec nel 1858. Superato l'esame di ammissione, l'impatto non fu tuttavia buono: l'impostazione aridamente tecnica dell'insegnante di pianoforte, Louis Plaidy, spinse Grieg a chiedere di essere trasferito in un'altra classe. L'approccio didattico del nuovo insegnante, Ernest Ferdinand Wenzel, gi\u00e0 amico di Schumann, si rivel\u00f2 pi\u00f9 vicino alla sensibilit\u00e0 del musicista norvegese, ma nel complesso la scuola di musica non riusc\u00ec a soddisfare le aspettative di Grieg, che anni dopo ricorder\u00e0 come in tutto il Conservatorio di Lipsia non ci fosse una sola classe dove si potesse imparare l'arte dell'orchestrazione. Il soggiorno nella citt\u00e0 sassone gli offr\u00ec comunque la preziosa opportunit\u00e0 di ascoltare una grande quantit\u00e0 della migliore produzione da camera e sinfonica del primo Ottocento.\nNella primavera del 1860 sopravvisse a una grave malattia ai polmoni. L'anno seguente debutt\u00f2 come pianista a Karlshamn in Svezia.\nConclusi gli studi nel 1862, Grieg torn\u00f2 per qualche tempo in Norvegia, prima di trasferirsi nel 1863 a Copenaghen dove risiedette per tre anni. Il suo primo concerto da pianista in Norvegia lo tenne a Bergen.\nNel periodo di Copenaghen egli fece la conoscenza dei compositori danesi J. P. E. Hartmann e Niels Gade e di un compositore norvegese suo coetaneo, Rikard Nordraak, destinato a morire prematuramente nel 1866. Nordraak era un acceso nazionalista, ed ebbe il grande merito di risvegliare nell'amico, la cui musica di questo periodo appare influenzata da modelli tedeschi, l'entusiasmo per la musica popolare della sua terra. Per Nordraak Grieg scrisse una marcia funebre.\nDopo un viaggio in Italia (Roma, Napoli, Ravello), dove tra gli altri incontr\u00f2 Henrik Ibsen, il futuro autore di \"Peer Gynt\", Grieg fece ritorno a Oslo. Qui si esib\u00ec in concerti di musica norvegese, divent\u00f2 direttore della Societ\u00e0 Filarmonica e nel 1867 fond\u00f2 l'Accademia Norvegese di Musica, facendo eseguire composizioni dei maestri classici e romantici fino ad allora sconosciute in Norvegia. L'11 giugno di quell'anno spos\u00f2 la cantante Nina Hagerup, sua prima cugina, da tempo sua compagna nell'attivit\u00e0 concertistica. L'anno seguente nacque la loro unica figlia, Alexandra. L'estate successiva durante una vacanza in Danimarca Grieg scrisse il \"Concerto per pianoforte e orchestra in La minore\" una delle sue composizioni pi\u00f9 famose e certamente la pi\u00f9 impegnativa sul piano costruttivo. La prima di quest'opera fu eseguita a Copenaghen dal pianista Edmund Neupert il 3 aprile 1869. Grieg non fu presente alla prima avendo impegni con un'orchestra a Christiania (oggi Oslo).\nQuattordici anni dopo, nel 1883, Grieg tent\u00f2 di cimentarsi nuovamente nella composizione di un concerto per pianoforte e orchestra, ma alla fine dovette rinunciare: proprio la consapevolezza dei difetti strutturali del primo concerto, nel frattempo l\u2019avevano orientato verso la composizione di pezzi brevi, di tipo bozzettistico, spesso per pianoforte.\nNell'autunno del 1869 Grieg ricevette dallo Stato norvegese una borsa di studio per recarsi in Italia e perfezionarsi con Franz Liszt, il musicista ungherese che ne aveva intuito il talento, dopo aver letto alcune sue composizioni pianistiche.\nNell'estate del 1869 sua figlia Alexandra si ammal\u00f2 e mor\u00ec all'et\u00e0 di tredici mesi.\nDi ritorno a Oslo, Grieg si ciment\u00f2 per la prima volta col teatro musicale, componendo le musiche di scena per il \"Sigurd Jorsalfar\" di Bj\u00f8rnstjerne Bj\u00f8rnson e soprattutto per il \"Peer Gynt\" di Ibsen. Tra queste due composizioni cominci\u00f2 anche la composizione di un'opera lirica, \"Olav Trygvason\", su libretto dello stesso Bj\u00f8rnson, di cui complet\u00f2 solo tre scene.\nIn seguito, dai 22 pezzi musicali composti per il \"Peer Gynt\", Grieg ricaver\u00e0 le due suite orchestrali - ciascuna formata di quattro brani - destinate a raggiungere una notevole popolarit\u00e0.\nNell'agosto del 1876 Grieg si rec\u00f2 a Bayreuth per assistere alla prima assoluta della \"Tetralogia\" di Richard Wagner, restandone folgorato. In questi anni la sua attivit\u00e0 compositiva si ridusse sensibilmente a causa dell'acutizzarsi di una malattia polmonare che lo affliggeva da tempo.\nDopo aver ricoperto per due anni il posto di direttore della Societ\u00e0 Filarmonica di Bergen, nel 1882 Grieg firm\u00f2 un vantaggioso contratto con l'editore Peters di Lipsia, che ne acquist\u00f2 la pubblicazione in esclusiva di tutte le opere. Libero da necessit\u00e0 economiche, abbandon\u00f2 ogni regolare attivit\u00e0 professionale e acquist\u00f2 una casa a Troldhaugen, nella campagna vicina a Bergen, dove amava trascorrere la primavera e l'estate con la moglie, dedicandosi alla composizione, mentre la stagione fredda era impegnata dall'attivit\u00e0 concertistica. Scrive Grieg:\nLa sua fama era frattanto giunta al culmine e il compositore aveva ormai scelto la sua strada: quella della miniatura musicale, nella forma del foglio d'album e del Lied.\nNegli ultimi anni, specie d'inverno, la sua salute mostr\u00f2 i segni di un rapido peggioramento, ma ancora nel 1907, l'anno della sua morte, Grieg si esib\u00ec in concerto in Germania e in Russia. Al funerale di Edvard Grieg parteciparono dalle trentamila alle quarantamila persone e fu eseguita la marcia funebre di Fryderyk Chopin. Grieg e sua moglie sono seppelliti in una cripta inaccessibile ricavata sulla parete rocciosa che, dalla collina su cui \u00e8 posta la loro casa di Troldhaugen, scende verso il mare.\nPersonalit\u00e0.\nTra i compositori del XIX secolo che la storiografia musicale include nella categoria delle scuole nazionali Grieg \u00e8 quello per il quale si pu\u00f2 pi\u00f9 a buon diritto parlare di arte na\u00eff, fresca, ingenua e diseguale. Lo studente insofferente alle regole, che di malavoglia si applica negli studi musicali tradizionali e che sente la tecnica come una limitazione alla sua immaginazione, si trasformer\u00e0 in un compositore che rifugge le grandi forme, dedicandosi con gli anni sempre pi\u00f9 esclusivamente al bozzetto lirico. \nIl lavoro di Grieg sul folklore musicale norvegese mira a creare un linguaggio diverso da quello delle correnti romantiche dell'Europa centrale e in questa sua lunga ricerca gli risulter\u00e0 congeniale la forma del quadretto di genere, soprattutto pianistico, ma anche quella del lieder e della musica per coro. \u00c8 in particolare nella scrittura pianistica che il musicista di Bergen rivela la propria originalit\u00e0: nei \"Pezzi lirici\", oltre che nelle danze e nei motivi tradizionali norvegesi, Grieg esprime il carattere personale e talvolta audace della sua armonia, sovente costruita su un libero accostamento di accordi che riproducono i timbri degli strumenti popolari. Sotto certi aspetti, Grieg rappresenta una sorta di \"ponte\" tra Liszt e Debussy e le sue musiche di scena per il \"Peer Gynt\" hanno gi\u00e0 un'impronta impressionistica.\nA indicare a Grieg la via verso la formazione del proprio stile fu senz'altro la lingua musicale materna del folklore norvegese, prima quasi dimenticato negli anni di Lipsia, poi riconquistato anche grazie all'amico Nordraak. La facile riconoscibilit\u00e0 di questo stile contribu\u00ec in modo significativo al successo della sua musica mentre egli fu in vita (tra i compositori di fine Ottocento, egli godette in particolare dell'ammirazione di Johannes Brahms, di \u010cajkovskij e del vecchio Verdi) ma fu in genere considerata con sospetto o disinteresse dai musicisti del Novecento. Tuttavia \u00e8 incontestabile che Grieg diede un contributo significativo al processo di allargamento del sistema tonale: la sua scrittura armonica, sciolta e tendenzialmente paratattica, sviluppa elementi propri della musica tradizionale norvegese, ma al tempo stesso converge in modo sorprendente verso l'esperienza condotta da autori contemporanei quali Anton\u00edn Dvo\u0159\u00e1k, Anton Bruckner o Georges Bizet.\nGrieg fu per altro consapevole di collocarsi alla periferia della vita musicale europea (ci\u00f2 che dice della sua casa di Troldhaugen vale in realt\u00e0 soprattutto per la sua musica) e realizz\u00f2 i suoi lavori migliori tutte le volte che seppe accettare pienamente tale dimensione culturale. \u00c8 il caso di molti \"Pezzi lirici\" per pianoforte, di alcuni numeri del \"Peer Gynt\" (tra cui sono notissimi \"Il mattino\", la \"Canzone di Solveig\" e \"Nell'antro del re della montagna\") o della \"Suite Holberg\", in stile antico, dove al sentimento di isolamento geografico subentra quello della distanza storica.\nNei momenti meno felici invece il suo stile rivela la presenza di modelli scarsamente metabolizzati, siano quelli scolastici appresi a Lipsia, come nel caso del \"Concerto per pianoforte e orchestra\", o quelli delle partiture wagneriane, del cui cromatismo sono impregnate le composizioni degli ultimi anni.\nComposizioni (selezione).\nLe date indicate si riferiscono all'anno della pubblicazione nel catalogo dell'editore Peters di Lipsia eccetto l'op. 7 (editore Breitkopf &amp; H\u00e4rtel, Lipsia), le opp. 12 e 29 (editore Hornemann, Copenaghen), l'op. 11 (edita a Stoccolma), l'op. 11/1 (editore Rieter-Biederman, Lipsia), l'op. 17 (editore Rabe, Bergen) e l'op. 22 (edita a Copenaghen)."}
{"id": "221700", "revid": "1318658", "url": "https://it.wikipedia.org/wiki?curid=221700", "title": "Cristina di Borbone-Spagna", "text": "Nascita ed educazione.\nCristina di Borbone \u00e8 nata nella clinica di Nostra Signora di Loreto a Madrid e fu battezzata nella chiesa del palazzo della Zarzuela dall'arcivescovo di Madrid. I suoi padrini furono Alfonso, duca d'Angi\u00f2 e Cadice (suo procugino), e l'Infanta Maria Cristina di Spagna (sua prozia).\nHa ricevuto la sua istruzione secondaria nella scuola di Santa Mar\u00eda del Camino School prima di laurearsi all'universit\u00e0 Complutense di Madrid nel 1989 con una laurea in scienze politiche. Ha frequentato studi post-laurea all'universit\u00e0 di New York, ottenendo un master's degree in relazioni internazionali nel 1990. Nel 1991, ha conseguito un'esperienza pratica presso il quartier generale UNESCO a Parigi.\nParla correntemente spagnolo, catalano, inglese, francese e greco.\nMatrimonio e figli.\nCristina ha sposato il giocatore di pallamano I\u00f1aki Urdangarin a Barcellona il 4 ottobre 1997. In quella occasione, fu creata duchessa di Palma de Mallorca a vita.&lt;ref name=\"Real Decreto 1502/1997\"&gt;&lt;/ref&gt; La coppia ha avuto quattro figli, tutti nati a Barcellona:\nHanno vissuto a Washington, dal 2009 al 2012, dove I\u00f1aki lavorava per Telef\u00f3nica. Nell'agosto 2013 si \u00e8 trasferita a Ginevra con i suoi quattro figli, in Svizzera, per assumere un posto di lavoro con la Caixa Foundation, mentre il marito, che \u00e8 oggetto di un'indagine di malversazione, rimane a Barcellona in carcere.\nSport e partecipazione olimpica.\nHa partecipato nella vela alle Olimpiadi di . In quell'occasione \u00e8 stata anche portabandiera della rappresentativa spagnola durante la cerimonia di apertura dei giochi.\nIndagine di corruzione.\nDal 2013 \u00e8 stata sotto inchiesta e in seguito processata per frodi connesse con accuse di corruzione che coinvolgono una societ\u00e0 di propriet\u00e0 di Cristina e di suo marito. A causa di questi eventi, il fratello, re Felipe VI, la elimin\u00f2 dalla linea di successione al trono e le tolse il titolo di Duchessa di Mallorca.\nTitoli, trattamento e onorificenze.\nTitoli.\nIn quanto figlia di un monarca spagnolo, Cristina ha diritto alla designazione e al rango di infanta con il trattamento di \"altezza reale\". In occasione del suo matrimonio nel 1997 le venne concesso il titolo di duchessa di Palma de Mallorca, che suo fratello Felipe VI le ha revocato nel 2015 in seguito ad un suo coinvolgimento in uno scandalo finanziario. Il suo titolo completo \u00e9: \"Sua Altezza Reale\" Do\u00f1a \"Cristina Federica Victoria Antonia de la Sant\u00edsima Trinidad de Borb\u00f3n y Grecia, Infanta di Spagna\"."}
{"id": "221706", "revid": "28592", "url": "https://it.wikipedia.org/wiki?curid=221706", "title": "Erbe medicinali", "text": ""}
{"id": "221707", "revid": "77911868", "url": "https://it.wikipedia.org/wiki?curid=221707", "title": "Erba medicinale", "text": ""}
{"id": "221708", "revid": "88528930", "url": "https://it.wikipedia.org/wiki?curid=221708", "title": "Erba officinale", "text": ""}
{"id": "221709", "revid": "1282260", "url": "https://it.wikipedia.org/wiki?curid=221709", "title": "Erbe officinali", "text": ""}
{"id": "221711", "revid": "761195", "url": "https://it.wikipedia.org/wiki?curid=221711", "title": "Jean Bernoulli", "text": ""}
{"id": "221712", "revid": "126257", "url": "https://it.wikipedia.org/wiki?curid=221712", "title": "Peppino De Filippo", "text": "\u00c8 stato uno dei pi\u00f9 importanti e apprezzati attori comici italiani, sia in ruoli di protagonista che di coprotagonista. Grande popolarit\u00e0 ebbe la sua presenza accanto a Tot\u00f2 in molti film di successo degli anni cinquanta e sessanta.\nBiografia.\nFiglio naturale del commediografo Eduardo Scarpetta e di Luisa De Filippo, nonch\u00e9 fratello di Eduardo e Titina, nacque a Napoli nella casa di via Bausan n. 28/O, con attuale ingresso da via Vittoria Colonna n\u00b0 10/a. Casa dettagliatamente descritta, sulla scorta della memoria infantile, nel libro autobiografico \"Una famiglia difficile\". Nel 2014 una lapide commemorativa \u00e8 stata posta in via Ascensione n. 8. Trascorse i primi anni d'infanzia a Caivano, e si esib\u00ec sui palcoscenici sin da bambino. Dopo esperienze con diverse compagnie teatrali, sempre in ruoli da 'generico', nel 1931 fonda con i fratelli la \"Compagnia Teatro Umoristico: i De Filippo\". \u00c8 un'esperienza di grande successo con tourn\u00e9e in tutta Italia, nuove commedie, critiche entusiaste e teatri sempre pieni. Tuttavia nel 1944, per dissidi con il fratello Eduardo (dovuti anche alla relazione che Peppino aveva iniziato con Lidia Maresca, che divenne poi la sua seconda moglie), Peppino lasci\u00f2 la compagnia. Questa separazione gli permise di trovare un suo stile come autore, distinguendosi da Eduardo per il tono delle sue commedie, pi\u00f9 leggero. Anche come attore avr\u00e0 modo di mostrare la sua versatilit\u00e0 in interpretazioni come quella de \"Il guardiano\" di Harold Pinter, diretto da Edmo Fenoglio nel 1977 con Ugo Pagliai e Lino Capolicchio, e quella di Arpagone ne \"L'avaro\" di Moli\u00e8re. Sempre nel 1977 Peppino pubblica, per l'Editore Marotta, l'autobiografia \"Una famiglia difficile.\"\nOltre al teatro, lavor\u00f2 come attore anche per il cinema realizzando con Tot\u00f2 diversi film e dando vita a una delle pi\u00f9 celebri e acclamate coppie comiche del cinema italiano; i due attori, infatti, avevano una straordinaria intesa e capacit\u00e0 di compensarsi, e Peppino De Filippo pu\u00f2 considerarsi senza dubbio il partner migliore di Tot\u00f2, al punto che nel suo caso il termine \"spalla\" sarebbe senz'altro riduttivo. Questa serie di film formata fra gli altri da \"Tot\u00f2, Peppino e i fuorilegge\", \"La banda degli onesti\" e \"Tot\u00f2, Peppino e la... malafemmina\" fu coronata da un vasto successo di pubblico, sebbene non venissero ugualmente considerati dalla critica dell'epoca.\nLavor\u00f2 anche con grandi registi come Fellini e Lattuada in \"Luci del variet\u00e0\" e nell'episodio \"Le tentazioni del dottor Antonio\", inserito in \"Boccaccio '70\".\nPer la televisione invent\u00f2 il personaggio di Pappagone, presentato nella trasmissione \"Scala reale\"; un umile servitore, al servizio del \"Cummendatore Peppino De Filippo\", in cui convergono le tipiche maschere del teatro napoletano (Pulcinella e Felice Sciosciammocca), inventore di un gergo particolare ed esilarante. I suoi \"pirich\u00e9\", \"ecquequ\u00e0\", \"carta d'indindirind\u00e0\" entrarono nel parlato comune divenendo modi di dire diffusissimi. Alla fine del 1979 si ebbero le sue ultime partecipazioni televisive dove, gi\u00e0 malato, condusse il variet\u00e0 televisivo \"Buonasera con...\" coadiuvato dalla collaborazione del figlio Luigi. Del programma televisivo incise anche la sigla dal titolo \"La gallina\", pubblicato su 45 giri.\nMor\u00ec all'et\u00e0 di 76 anni il 26 gennaio 1980 a causa di un tumore e venne sepolto nella tomba di famiglia al cimitero del Verano a Roma.\nSposato tre volte, dalla sua prima moglie Adele Carloni ebbe un figlio, Luigi, che ha continuato con successo fino alla morte l'attivit\u00e0 paterna riproponendone in scena molti lavori teatrali. In seconde nozze spos\u00f2 l'attrice e soubrette Lidia Maresca (attiva con il nome d'arte Lidia Martora), sorella di Marisa Maresca, dopo una convivenza trentennale nel 1971, poche ore prima della morte dell'attrice. Nel 1977 spos\u00f2 Lelia Mangano, sua partner in compagnia. Al pari di molti altri attori famosi, Peppino De Filippo recit\u00f2 in diversi film del genere del musicarello.\nPremi e riconoscimenti.\nNastro d'argento"}
{"id": "221713", "revid": "17290087", "url": "https://it.wikipedia.org/wiki?curid=221713", "title": "Teorema di De l'Hopital", "text": ""}
{"id": "221714", "revid": "124982544", "url": "https://it.wikipedia.org/wiki?curid=221714", "title": "Ducato di Urbino", "text": "Il ducato di Urbino (1443-1631) fu un'antica entit\u00e0 statuale dell'Italia centrale, di origine feudale e legata da vincoli di vassallaggio allo Stato Pontificio. Si estendeva in larga misura nella parte settentrionale dell'odierna Regione Marche, nell\u2019attuale provincia di Pesaro e Urbino a eccezione del territorio della citt\u00e0 di Fano, e in parte dell'attuale provincia di Ancona; i comuni dell'Alta Valmarecchia; parte dell'alta Umbria, coincidente con il territorio odierno dei comuni di Gubbio, Scheggia e Pascelupo, Costacciaro e parte dei comuni di Umbertide, Sigillo e, dal 1497, di Assisi e Valfabbrica.\nIstituzione.\nLa nascita del ducato risale al 1443, in virt\u00f9 della nomina di Oddantonio II da Montefeltro a duca di Urbino da parte del papa Eugenio IV. Lo Stato ebbe fino al 1523 per capitale la citt\u00e0 omonima, divenuta ben presto uno dei centri focali del Rinascimento italiano. Da quell'anno fino all'estinzione del ducato nel 1631 la capitale fu invece trasferita nella pi\u00f9 grande citt\u00e0 di Pesaro.\nNel 1506 venne fondata l'Universit\u00e0 di Urbino.\nConfini.\nAll'epoca della propria costituzione il ducato di Urbino confinava nella sua parte nordorientale con il mare Adriatico, a occidente con la Repubblica di Firenze e con alcuni comuni delle aree toscana e umbra, tra cui Perugia e Assisi.\nStoria.\nI Da Montefeltro.\nLa nomina papale trasform\u00f2 la contea di Urbino, costituita nel 1213, in ducato governato dalla famiglia Montefeltro.\nFu il papa Eugenio IV infatti, nel 1443, a nominare Oddantonio II da Montefeltro primo duca di Urbino. Egli regn\u00f2 per\u00f2 per meno di un anno, dal 1443 al 1444, prima di essere assassinato. Prese dunque il potere il fratellastro maggiore Federico, uno dei pi\u00f9 grandi principi nello scacchiere italiano dell'epoca, celebre tanto come condottiero in battaglia quanto come colto mecenate delle arti. Altern\u00f2 importanti campagne militari a una folgorante carriera di statista, occupandosi anche dell'erezione del Palazzo Ducale e proteggendo presso la sua corte artisti famosissimi, da Leon Battista Alberti a Piero della Francesca, da Paolo Uccello a Pedro Berruguete, da Luca della Robbia a Giusto di Gand, oltre al nutrito gruppo di architetti e scultori che abbell\u00ec il suo palazzo.\nConfermato duca nel 1474, promosse la costruzione di numerose rocche progettate da Francesco di Giorgio e raccolse una delle biblioteche pi\u00f9 importanti del Rinascimento. Spos\u00f2 nel 1459 Battista Sforza e resse con solida autorit\u00e0 il proprio regno fino alla morte nel 1482. Durante la signoria di Federico lo Stato raggiunse la sua massima espansione territoriale e una notevole prosperit\u00e0 economica. Tanta era l'importanza del Ducato che Urbino attirava o ospitava a quei tempi, tra gli altri, Piero della Francesca, Melozzo da Forl\u00ec, Luca Signorelli, Perugino, Giovanni Santi, padre di Raffaello Sanzio, Pinturicchio e Francesco di Giorgio Martini, nonch\u00e9 un giovane Bramante. Dal 1480 circa la citt\u00e0 di Gubbio divenne la seconda residenza della famiglia ducale.\nDopo un periodo di reggenza da parte di Ottaviano Ubaldini della Carda sal\u00ec al potere Guidobaldo I da Montefeltro, giovane promettente ma malato fin dalla giovent\u00f9, che per tale ragione non riusc\u00ec a eguagliare la carriera militare del padre, pur prendendo parte ad alcune battaglie come condottiero. Spos\u00f2 Elisabetta Gonzaga e protesse artisti quali Raffaello, il Bramantino e Luca Signorelli. Celebre monumento letterario alla corte sua e di sua moglie \u00e8 il \"Cortegiano\" di Baldassarre Castiglione. Il suo regno venne turbato dalle lotte contro lo Stato della Chiesa, in particolare le conquiste, mai di lunga durata, subite dai nipoti dei pontefici, quali Cesare Borgia e Lorenzo de' Medici.\nI Della Rovere.\nGuidobaldo mor\u00ec senza figli, non prima di avere per\u00f2 adottato il primogenito di sua sorella Giovanna, Francesco Maria I Della Rovere, che divenne il quarto duca di Urbino. Francesco Maria riusc\u00ec a riprendere Urbino al papa Medici e fu capace anche di ampliare lo Stato con Senigallia e, soprattutto, Pesaro, che venne scelta come nuova capitale del ducato nel 1523. La citt\u00e0 di Urbino ne risent\u00ec, sia sotto il profilo economico che demografico, ma lo Stato continu\u00f2 a godere di una relativa prosperit\u00e0 fino agli inizi del XVII secolo. Con la moglie Eleonora Gonzaga si dedic\u00f2 alla costruzione di nuove sontuose dimore, tra cui il Palazzo Ducale e la Villa Imperiale di Pesaro, e fu protettore di artisti quali Tiziano, Girolamo Genga, Raffaellino del Colle e Dosso Dossi.\nNel 1538 gli succedette il figlio Guidobaldo II Della Rovere, quinto duca, che si spos\u00f2 due volte, con Giulia Varano e con Vittoria Farnese. A differenza del padre am\u00f2 risiedere nel palazzo di Urbino, dove promosse la sistemazione del secondo piano. Suoi ministri furono Antonio Stati conte di Montebello e Pietro Bonarelli conte (poi marchese) di Orciano, appartenente alla nobile famiglia dei Bonarelli d'Ancona. Tra gli artisti che protesse ci furono Tiziano, Battista Franco e Bartolomeo Genga.\nAlla sua morte nel 1574 gli succedette il sesto e ultimo duca, suo figlio Francesco Maria II Della Rovere, personalit\u00e0 cupa e torva, alla spagnolesca, affascinante nei suoi rapporti quasi da \"amico\" con Torquato Tasso e Federico Barocci. Preoccupato dal problema dell'erede ebbe finalmente Federico Ubaldo nel 1606. Il giovane si spos\u00f2 con Claudia de' Medici e fece in tempo ad avere una figlia, Vittoria, prima di morire in circostanze misteriose nel 1623, prima di diventare duca.\nIl vecchio Francesco Maria II si pieg\u00f2 cos\u00ec al destino e si adoper\u00f2, negli ultimi anni, a favorire la devoluzione del suo Stato (\"terre e castelli\") alla Curia Romana, firmando un atto fin dal 1625. Alla sua morte, nel 1631, il papa Urbano VIII decret\u00f2 la devoluzione del Ducato allo Stato Pontificio, facendo valere sia i diritti feudali che la Santa Sede vantava sul Ducato sia le volont\u00e0 dell'ultimo duca.\nTutte le cose mobili della casata rimasero per\u00f2 di propriet\u00e0 personale di Vittoria che, sposandosi con il Granduca di Toscana Ferdinando II de' Medici, port\u00f2 con s\u00e9 a Firenze le straordinarie raccolte di dipinti, gioielli e oggetti vari.\nSubito dopo l'incorporazione del Ducato fu costituita la Legazione di Urbino che, nel Settecento, diede nome all'omonima provincia pontificia.\nLinea dinastica dei Duchi di Urbino.\nDella Rovere.\nIl Ducato, gi\u00e0 sotto il controllo dello Stato Pontificio dal 1625, ne viene assorbito entro i confini alla morte dell'ultimo Duca. Le collezioni artistiche dei Della Rovere andarono all'ultima discendente Vittoria, sposa di Ferdinando II de' Medici, e quindi trasferite in larga parte a Firenze."}
{"id": "221718", "revid": "663330", "url": "https://it.wikipedia.org/wiki?curid=221718", "title": "Holly Hunter", "text": " \nPer la sua interpretazione di Ada McGrath nel film \"Lezioni di piano\" (1993), ha vinto l'Oscar alla miglior attrice, il BAFTA alla migliore attrice protagonista, il Golden Globe per la migliore attrice in un film drammatico, e il Prix d'interpr\u00e9tation f\u00e9minine al Festival di Cannes. \u00c8 stata inoltre candidata al Premio Oscar come miglior attrice per \"Dentro la notizia - Broadcast News\" (1987), per il quale ha vinto l'Orso d'argento per la migliore attrice al Festival di Berlino e come miglior attrice non protagonista per \"Il socio\" (1993) e \"Thirteen - 13 anni\" (2003).\nCandidata a sette Emmy Award, la Hunter ne ha vinti due. Ha inoltre recitato nella serie TV \"Saving Grace\" (2007-10). I suoi altri ruoli cinematografici includono \"Arizona Junior\" (1987), \"Always - Per sempre\" (1989), \"Copycat - Omicidi in serie\" (1995), \"Crash\" (1996), \"Fratello, dove sei?\" (2000), \"Gli Incredibili\" (2004) e \"\" (2016).\nBiografia.\nUltima di sette figli di una famiglia di contadini in Georgia, gi\u00e0 in giovane et\u00e0 cominci\u00f2 a fare teatro e nel 1976 si trasfer\u00ec a Pittsburgh, dove segu\u00ec dei corsi di recitazione. Dal 1980 al 1982 visse e lavor\u00f2 a New York, per poi spostarsi successivamente a Hollywood. Nel 1982 Holly consegu\u00ec un master alla scuola di recitazione di Yale, dove fu compagna di stanza di Frances McDormand. Nel 1984 recit\u00f2 in \"Blood Simple - Sangue facile\", primo film diretto dai fratelli Ethan e Joel Coen, e l'anno successivo si trasfer\u00ec in una casa nel Bronx, che condivise con la McDormand, i fratelli Coen e Sam Raimi.\nNel 1987 prese parte al cast di \"Dentro la Notizia, \"assieme a William Hurt e Albert Brooks: il ruolo della news-producer Jane Craig le valse numerosi riconoscimenti internazionali (tra cui l'Orso d'Argento alla Miglior Attrice al Festival di Berlino) e la sua prima nomination agli Oscar alla miglior attrice (1988). Successivamente recit\u00f2 in due film diretti dai fratelli Coen,\" Arizona Junior\" e \"Fratello, dove sei?\". Il suo pi\u00f9 grande successo lo festeggi\u00f2 nel 1993, quando recit\u00f2 in \"Lezioni di piano\" di Jane Campion, che le frutt\u00f2 numerosi premi, tra cui un Oscar alla migliore attrice, un BAFTA, un Golden Globe e un Prix d'interpr\u00e9tation f\u00e9minine al Festival di Cannes.\nNel corso della sua carriera ricevette altre nomination all'Oscar: nel 1993 per \"Il socio\" di Sydney Pollack (in tal modo, insieme alla nomina come migliore attrice protagonista per \"Lezioni di piano\" ottenne anche quella come migliore attrice non protagonista), e nel 2003 per \"Thirteen - 13 anni\" di Catherine Hardwicke. Quest'ultimo ruolo le valse anche un \"Pardo per la miglior interpretazione femminile\" al Festival di Locarno. Nel 2005 partecipa al corale \"9 vite da donna\", di Rodr\u00edgo Garc\u00eda, dove la sua eccellente interpretazione si confronta con quella di altre grandi attrici quali Sissy Spacek e Glenn Close. Presentato al Festival di Locarno 2005, il film fu un vero e proprio successo, e valse all'intero cast femminile il \"Pardo per la miglior interpretazione femminile\" (il secondo per Holly). La Hunter ha vinto 2 premi Emmy (su 6 nomination), nel 1989 e nel 1993. \nNel 2013 ha ripreso la collaborazione con Jane Campion, interpretando uno dei personaggi principali della serie TV \"Top of the Lake - Il mistero del lago\".\nVita privata.\nLa Hunter soffre di sordit\u00e0 all'orecchio sinistro. Dal 1995 al 2001 \u00e8 stata sposata con il direttore della fotografia polacco Janusz Kaminski. Dal 2001 \u00e8 fidanzata con l'attore inglese Gordon MacDonald, con cui ha avuto i gemelli Press e Claude, nati nel 2006.\nDoppiatrici italiane.\nNelle versioni in italiano delle opere in cui ha recitato, Holly Hunter \u00e8 stata doppiata da: \nCome doppiatrice \u00e8 stata sostituita da:"}
{"id": "221719", "revid": "123425734", "url": "https://it.wikipedia.org/wiki?curid=221719", "title": "Napo orso capo", "text": "Napo orso capo (\"Help! ...It's the Hair Bear Bunch!\") \u00e8 una serie televisiva a cartoni animati prodotta dalla Hanna-Barbera nel 1971. In Italia \u00e8 noto anche col titolo de \"La gang degli orsi\".\nProduzione e diffusione.\nLa serie \u00e8 composta da 16 episodi.\nTrama.\nUna banda di tre orsi composti dal piccolo Bubi Bear, dal grosso Square Bear, e dal capo della banda, l'orso capellone Hair Bear (Napo/Hair). I tre vivono nella Cave Block 9, una lussuosa caverna tecnologicamente avanzata, e si aggirano nello zoo americano di Wonderland alla continua ricerca di cibo. Napo \u00e8 la parodia di uno hippie, trasandato, vanitoso e appassionato di musica. Con vari stratagemmi i tre riescono a rimediare il cibo e a sfuggire ai guardiani, lo stressato e irritabile Mr. Peevly ed il suo imbranato assistente Botch.\nDoppiaggio.\nNapo/Hair, \u00e8 doppiato da Franco Latini con accento napoletano."}
{"id": "221720", "revid": "22475", "url": "https://it.wikipedia.org/wiki?curid=221720", "title": "Collegamento (file)", "text": "In informatica, nell'ambito dei file system, un collegamento ad un file o directory \u00e8 un oggetto del file system che consente di fare riferimento ad un altro file o ad un'altra directory usando un nome diverso dall'originale. L'originale si ritrova quindi ad essere accessibile tramite pi\u00f9 di un nome. Un collegamento pu\u00f2 risiedere nella stessa directory dell'originale, o pu\u00f2 anche essere in una directory diversa.\nI collegamenti sono comunemente usati per semplificare l'accesso a file o directory collocati in punti \"scomodi\" del file system, ad esempio in directory molto annidate nella gerarchia o che hanno un nome difficile da ricordare; un collegamento permette di accedervi con un nome tipicamente breve e in posizioni facili da ricordare.\nUn altro uso tipico dei collegamenti \u00e8 per permettere all'utente la scelta di un particolare file in un insieme, semplicemente creando un collegamento di nome prestabilito al file desiderato; un esempio semplice \u00e8 l'impostazione del fuso orario su alcuni sistemi basati su Linux, che si fa creando un collegamento di nome codice_1 al file che descrive le caratteristiche del fuso orario desiderato (es. codice_2).\nIn epoca recente, gran parte dei sistemi operativi implementano nativamente una qualche capacit\u00e0 di creare pi\u00f9 collegamenti a file e directory; nel sistema operativo MS-DOS non esiste tuttavia il concetto di collegamento nei termini sopra esposti.\nFunzionamento.\nA seconda del sistema operativo ospite, i collegamenti possono essere pi\u00f9 o meno trasparenti nell'uso: in alcuni casi si tratta di semplici file che contengono il nome del file originale secondo specifiche convenzioni (un esempio sono i collegamenti in Windows); in altri casi possono apparire e comportarsi come i file a cui sono collegati, pur mantenendo una propria identit\u00e0 e rimanendo distinguibili dal file originale (collegamenti simbolici); in altri casi ancora possono arrivare ad essere indistinguibili dall'originale, poich\u00e9 implementati con l'identico meccanismo con cui normalmente il nome di un file o di una directory viene associato al suo contenuto (collegamenti fisici).\nAd eccezione dei collegamenti fisici, \u00e8 possibile che un collegamento si trovi a far riferimento ad un file o directory non pi\u00f9 esistenti perch\u00e9 rinominato, spostato o eliminato; in tal caso, il collegamento si dice \"orfano\", ed \u00e8 compito dell'utente aggiornare la sua destinazione o eliminarlo. Nei sistemi Microsoft Windows questa operazione avviene in maniera semi-automatica: quando possibile, il sistema individua un file che ha pi\u00f9 probabilit\u00e0 di altri (in base a nome, dimensioni, etc.) di essere quello a cui il collegamento puntava in precedenza; se non si trovano candidati plausibili, viene richiesto all'utente di indicare la nuova destinazione del collegamento."}
{"id": "221721", "revid": "1442080", "url": "https://it.wikipedia.org/wiki?curid=221721", "title": "Geova", "text": "Geova \u00e8 una latinizzazione della lingua ebraica, una vocalizzazione del Tetragramma (YHWH), il nome proprio del Dio d'Israele nella Bibbia ebraica e uno dei sette nomi di Dio nell'ebraismo.\nIl consenso tra gli studiosi \u00e8 che la vocalizzazione storica del Tetragramma al tempo della redazione della Torah (VI secolo a.C.) \u00e8 molto probabilmente Yahweh. La vocalizzazione storica fu persa perch\u00e9 nel giudaismo del Secondo Tempio, tra il III e il II secolo a.C., venne evitata la pronuncia del Tetragramma, sostituita con Adonai (\"mio Signore\"). I punti vocalici ebraici di \"Adonai\" furono aggiunti al Tetragramma dai Masoreti e la forma risultante fu traslitterata intorno al XII secolo come \"Yehowah\" . Le forme derivate \"Iehouah\" e \"Geova\" apparvero per la prima volta nel XVI secolo.\n\"Geova\" \u00e8 stato reso popolare nel mondo di lingua inglese da William Tyndale e altre traduzioni pionieristiche di protestanti inglesi come la Bibbia di Ginevra e la versione di Re Giacomo . La Conferenza episcopale degli Stati Uniti afferma che per pronunciare il Tetragramma \"\u00e8 necessario introdurre vocali che alterano le forme scritte e parlate del nome\", dando luogo a \"Yahweh\", \"Yehwah\" o \"Geova\". Rimane anche in uso dai traduttori della Societ\u00e0 torre di Guardia, traduzione del Nuovo Mondo e appare nelle traduzioni ancora popolari dell'American Standard Version (1901) e della Young's Literal Translation (1862, 1899), ma non appare nelle traduzioni inglesi tradizionali, alcune delle quali usano Yahweh ma la maggior parte continua a usare \"Signore\" (anche se, in realt\u00e0, trattasi di titolo e non di nome proprio) per rappresentare lo stesso.\nPronuncia.\nLa maggior parte degli studiosi ritiene che \"Geova\" (anche traslitterato come \"Yehowah\") sia una forma ibrida derivata dalla combinazione delle lettere latine \"JHVH\" con le vocali di \"Adonai\". Alcuni sostengono che ci sono prove che una forma del Tetragramma simile a \"Geova\" potrebbe essere stata usata nei testi e nei manufatti fonetici semitici e greci della tarda antichit\u00e0 . Altri dicono che \u00e8 la pronuncia \"Yahweh\" che \u00e8 testimoniata sia nei testi cristiani che in quelli pagani dell'era paleocristiana.\nAlcuni ebrei caraiti, come sostenitori del nome \"Geova\", affermano che sebbene la pronuncia originale di \u00e8 stata oscurata dall'uso vetusto del nome secondo la legge rabbinica orale, le traslitterazioni consolidate di altri nomi personali ebraici sono accettate nell'uso normale, come Giosu\u00e8, Geremia, Isaia o Ges\u00f9, per le quali le pronunce originali potrebbero essere sconosciute. Sottolineano inoltre che \"la forma \"Geova\" \u00e8 semplicemente una forma anglicizzata di Y e hovah\" e conserva le quattro consonanti ebraiche \"YHVH\" (con l'introduzione del suono \"J\" in inglese). Alcuni sostengono che \"Geova\" sia preferibile a \"Yahweh\", in base alla loro conclusione che il Tetragramma era probabilmente originariamente tri-sillabico e che quindi le forme moderne dovrebbero avere anche tre sillabe.\nLo studioso biblico Francis B. Dennio, in un articolo nel \"Journal of Biblical Literature\", scrisse: \"Geova travisa il Signore non pi\u00f9 di quanto Geremia travisi Yirmeyahu. Le connotazioni stabilite di Isaia e Geremia vietano di mettere in discussione il loro diritto.\" Dennio ha sostenuto che la forma \"Geova\" non \u00e8 una barbarie, ma \u00e8 la migliore forma disponibile, avendo raccolto per secoli le connotazioni e le associazioni necessarie per un valido uso.\nSecondo una tradizione ebraica sviluppata tra il III e il II secolo a.C., il Tetragramma \u00e8 scritto ma non pronunciato. Quando letti, i termini sostitutivi sostituiscono il nome divino dove \u05d9\u05b0\u05d4\u05b9\u05d5\u05b8\u05d4 appare nel testo. \u00c8 ampiamente ipotizzato, come proposto dallo studioso della lingua ebraica del XIX secolo Gesenius, che le vocali dei sostituti del nome - \"Adonai\" (Signore) ed \"Elohim\" (Dio) - furono inserite dai Masoreti per indicare che questi sostituti dovevano essere usati. Quando precede o segue \"Adonai\", i Masoreti posizionano i punti vocalici di \"Elohim\" nel Tetragramma, producendo una diversa vocalizzazione del Tetragramma \u05d9\u05b1\u05d4\u05b9\u05d5\u05b4\u05d4, che \u00e8 stato letto come \"Elohim\" . Sulla base di questo ragionamento, il modulo \u05d9\u05b0\u05d4\u05b9\u05d5\u05b8\u05d4 ( \"Geova\" ) \u00e8 stato caratterizzato da alcuni come una \"forma ibrida\", e persino \"un'impossibilit\u00e0 filologica\".\nI primi traduttori moderni ignoravano la pratica di leggere \"Adonai\" (o suoi equivalenti in greco e latino, \"\u039a\u03cd\u03c1\u03b9\u03bf\u03c2\" e \"Dominus\" ) al posto del Tetragramma e invece combinavano le quattro lettere ebraiche del Tetragramma con i punti vocalici che, tranne nei rotoli della sinagoga, li ha accompagnati, risultando nella forma \"Geova\" . Questo modulo, che \u00e8 entrato in vigore per la prima volta in opere datate 1278 e 1303, \u00e8 stato adottato nelle traduzioni della Bibbia di Tyndale e di altre protestanti . Nella \"Bibbia di Ginevra\" del 1560, il Tetragramma \u00e8 tradotto come \"Geova\" sei volte, quattro come nome proprio e due come nomi di luogo. Nella versione del \"re Giacomo\" del 1611, \"Geova\" si \"present\u00f2\" sette volte. Nella versione \"inglese\" del 1885, la forma \"Geova si\" presenta dodici volte. Nella versione \"americana\" del 1901 la forma \"Je-ho'vah\" divenne la normale interpretazione inglese dell'ebraico , Tutto in tutto, di preferenza al gi\u00e0 dominante Signore che viene generalmente utilizzato nella versione di Re Giacomo. \u00c8 anche usato in inni cristiani come l'inno del 1771, \"Guidami, o grande Geova\".\nSviluppo.\nLa teoria pi\u00f9 diffusa \u00e8 che il termine ebraico \u05d9\u05b0\u05d4\u05b9\u05d5\u05b8\u05d4 ha i punti vocalici di \u05d0\u05b2\u05d3\u05b9\u05e0\u05b8\u05d9 (\"adonai\"). Usando le vocali di \"adonai\", il composito \"hataf patah\" sotto la gutturale \"alef\" diventa uno \"sheva\" sotto lo \"yod\" , l\"'olam\" \u00e8 posto sopra il primo \"he\" e il \"qamat\" \u00e8 posto sotto il \"vav\" , dando \u05d9\u05b0\u05d4\u05b9\u05d5\u05b8\u05d4 (\"Geova\"). Quando i due nomi, e , si trovano insieme, il primo \u00e8 indicato con un \"hataf segol\" sotto lo \"yod\" e un \"hiriq\" sotto il secondo \"he\" , dando \u05d9\u05b1\u05d4\u05b9\u05d5\u05b4\u05d4, per indicare che deve essere letto come (\"elohim\") al fine di evitare che \"adonai\" si ripeta.\nPrendere le ortografie secondo un valore nominale potrebbe essere stato il risultato del non conoscere il perpetuo di Q , risultando nella traslitterazione \"Yehowah\" e varianti derivate. Emil G. Hirsch \u00e8 stato tra gli studiosi moderni che hanno riconosciuto \"Geova\" come \"grammaticalmente impossibile\".\n\u05d9\u05b0\u05d4\u05b9\u05d5\u05b8\u05d4 appare 6,518 volte nel testo masoretico tradizionale, in aggiunta a 305 istanze di \u05d9\u05b1\u05d4\u05b9\u05d5\u05b4\u05d4 (\"Jehovih\"). La pronuncia \"Jehovah\" si ritiene che sia sorto attraverso l'introduzione delle vocali \"qere\"\u2014 la notazione marginale usata dai Masoreti. Nei luoghi in cui le consonanti del testo da leggere ( \"qere\") differivano dalle consonanti del testo scritto (\"kethib\"), scrissero \"qere\" a margine per indicare che \"kethib\" era letto usando le vocali di \"qere\". Per alcune parole molto frequenti la nota marginale \u00e8 stata omessa, indicata come q perpetua. Uno di questi casi frequenti era il nome di Dio, che non doveva essere pronunciato nel timore di profanare il \"nome ineffabile\". Invece, (\"YHWH\") appariva ovunque nel \"kethib\" del libro biblico e liturgico, poteva essere letto come \u05d0\u05b2\u05d3\u05b9\u05e0\u05b8\u05d9 (\"adonai\", \"Miei Signori [plurale majestatis]\"), o come \u05d0\u05b1\u05dc\u05b9\u05d4\u05b4\u05d9\u05dd (\"elohim\", \"Signore\") se \"adonai\" appare vicino. Questa combinazione produce \u05d9\u05b0\u05d4\u05b9\u05d5\u05b8\u05d4 (\"yehovah\") e \u05d9\u05b1\u05d4\u05b9\u05d5\u05b4\u05d4 (\"yehovih\"). \u00e8 anche scritto , oppure , e letto \"ha-Shem\" (\"il nome\").\nGli studiosi non sono completamente d'accordo sul perch\u00e9 \u05d9\u05b0\u05d4\u05b9\u05d5\u05b8\u05d4 non ha esattamente gli stessi punti vocali di \"adonai\" . L'uso del composito \"hataf segol\" nei casi in cui il nome deve essere letto, \"\"elohim\" \", ha portato all'opinione che il composito \"hataf patah\" avrebbe dovuto essere usato per indicare \"\"adonai\" \". \u00c8 stato discusso al contrario che il disuso del \"patah\" \u00e8 coerente con il sistema babilonese, in cui il composito \u00e8 insolito.\nPunti vocali di \u05d9\u05b0\u05d4\u05b9\u05d5\u05b8\u05d4 e \u05d0\u05b2\u05d3\u05b9\u05e0\u05b8\u05d9.\nLa tabella seguente mostra i punti vocali di \"Geova\" e \"Adonay\", che indicano la semplice \"sheva\" in \"Geova\" in contrasto con l\"'hataf patah\" di \"Adonay\" . Come indicato a destra, i punti vocalici utilizzati quando si intende che \"YHWH\" sia pronunciato in quanto \"Adonai\" sono leggermente diversi da quelli utilizzati in \"Adonai\" stesso.\nLa differenza tra i punti vocalici di \"\u00f4d\u00f4n\u00e2y\" e \"YHWH\" \u00e8 spiegata dalle regole della morfologia e fonetica ebraica. \"Sheva\" e \"hataf-patah\" erano allofone dello stesso fonema utilizzato in diverse situazioni: \"hataf-patah\" consonanti glottali compresi \"aleph\" (ad esempio la prima lettera \"Adonai),\" e semplice \"sheva\" su altre consonanti (come \"Y\" in \"YHWH\").\nTrascrizioni latine e inglesi simili.\nTrascrizioni di \u05d9\u05b0\u05d4\u05b9\u05d5\u05b8\u05d4 simili a \"Geova\" avvennero gi\u00e0 nel XII secolo."}
{"id": "221722", "revid": "729019", "url": "https://it.wikipedia.org/wiki?curid=221722", "title": "Atto pubblico", "text": "L'atto pubblico (detto anche atto autentico o scrittura pubblica) \u00e8 un documento a cui sono riconosciute particolari caratteristiche giuridiche.\nCaratteri generali.\nL'atto pubblico fa \"prova legale\" in quanto il fatto o l'atto s'intende senz'altro provato dallo stesso, senza che il giudice possa effettuare alcuna valutazione discrezionale al riguardo. La controparte pu\u00f2, per\u00f2, contestare l'attendibilit\u00e0 dell'atto pubblico, privandolo della sua efficacia probatoria, in alcuni ordinamenti (ad esempio, Germania) semplicemente fornendo la prova contraria, in altri (ad es., Francia e Italia) attraverso uno speciale procedimento giurisdizionale, che in Italia prende il nome di \"querela di falso\".\nLa maggioranza degli ordinamenti civil law, con la notevole eccezione dei paesi nordeuropei (Svezia, Finlandia, Danimarca ecc.), conosce una particolare specie di atto pubblico, l\"'atto notarile\", \"rogato\" ossia redatto con le prescritte formalit\u00e0 da un \"notaio\", libero professionista che esercita privatamente una funzione pubblica o, in qualche ordinamento, funzionario pubblico (\u00e8 il caso del \"land\" tedesco del Baden-W\u00fcrttemberg e del Brasile in passato e tuttora nello stato di Bahia). In questi ordinamenti qualsiasi contratto o, pi\u00f9 in generale, atto giuridico privato (salvo sia prescritta una forma speciale: si pensi al matrimonio) pu\u00f2 essere fatto in forma di atto pubblico con la partecipazione del notaio, forma che, per certi atti, \u00e8 addirittura imposta dall'ordinamento ai fini della validit\u00e0 o della prova.\nNegli ordinamenti di common law e nei paesi nordeuropei, invece, hanno natura di atto pubblico i soli documenti contenenti gli atti giuridici attraverso i quali gli uffici pubblici esercitano le loro funzioni. Non esistendo la figura del notaio, non \u00e8 possibile fare atti giuridici privati in forma di atto pubblico; \u00e8 possibile la sola \"autenticazione delle firma\" - conosciuta anche dagli altri ordinamenti di civil law - che si limita ad attestarne la provenienza dalla persona che l'ha apposta e che, negli ordinamenti di common law, pu\u00f2 essere fatta dal \"notary public\", figura diversa dal notaio cd. \"latino\" dei paesi di civil law.\nContenuto.\nUn atto pubblico pu\u00f2 contenere:\nNel mondo.\nItalia.\nSecondo l'ordinamento giuridico italiano esso che fa prova legale di fatti o atti giuridici in quanto redatto, con le prescritte formalit\u00e0, da un funzionario pubblico o da un privato che esercita una funzione pubblica (ossia da quello che in certi ordinamenti \u00e8 denominato \"pubblico ufficiale\"), al quale l'ordinamento ha attribuito la relativa potest\u00e0.\nDiritto civile.\nSecondo l'art. 2699 del Codice civile \"L'atto pubblico \u00e8 il documento redatto, con le richieste formalit\u00e0, da un notaio o da altro pubblico ufficiale autorizzato ad attribuirgli pubblica fede nel luogo dove l'atto \u00e8 formato\".\n\"Pubblico ufficiale\", ai sensi dell'art. 357 del Codice penale, \u00e8 chi esercita, anche temporaneamente, una funzione legislativa, amministrativa o giudiziaria con o senza rapporto di impiego con lo Stato o altro ente pubblico.\nL'efficacia di prova legale \u00e8 conferita all'atto pubblico dall'art. 2700 del Codice civile, laddove stabilisce che \"fa piena prova, fino a querela di falso, della provenienza del documento dal pubblico ufficiale che lo ha formato, nonch\u00e9 delle dichiarazioni delle parti e degli altri fatti che il pubblico ufficiale attesta avvenuti in sua presenza o da lui compiuti\".\nPer quanto riguarda l'ambito di efficacia della prova, va osservato che il documento non fa piena prova del contenuto (ossia della veridicit\u00e0) delle dichiarazioni dalle parti ma solo della provenienza delle stesse, cio\u00e8 del fatto che le parti hanno materialmente effettuato quelle dichiarazioni in presenza del pubblico ufficiale.\nQuando, per la validit\u00e0 o la prova di un atto, \u00e8 richiesta la forma scritta, il pi\u00f9 delle volte, nella pratica giuridica, questo \u00e8 redatto per atto pubblico, al fine di conferire maggiore certezza e stabilit\u00e0 al regolamento d'interessi in esso realizzato. Si badi, per\u00f2, che quando l'ordinamento si limita a richiedere la forma scritta, non \u00e8 necessario l'atto pubblico, essendo sufficiente la scrittura privata, purch\u00e9 autenticata secondo le modalit\u00e0 previste dall'ordinamento.\nDiritto penale.\nAll'atto pubblico si riferiscono anche alcune norme penali contenute, in particolare, nel Libro II, Titolo VII, Capo III del Codice penale.\nSecondo la dottrina e la giurisprudenza, per\u00f2, la nozione penalistica di atto pubblico \u00e8 pi\u00f9 ampia di quella civilistica comprendendo, oltre ai documenti contemplati dall'art. 2699 Cod. civ., tutti quelli formati da un pubblico ufficiale o da un pubblico impiegato incaricato di pubblico servizio e compilati, con le prescritte formalit\u00e0, per uno scopo di diritto pubblico, inerente all'esercizio della propria funzione o del pubblico servizio, al fine di comprovare un fatto giuridico o di attestare fatti da lui compiuti o avvenuti in sua presenza ed aventi rilevanza giuridica (Cass. 17-7-1990, n. 10414). In definitiva, nel concetto penalistico di atto pubblico rientrano:"}
{"id": "221723", "revid": "1272592", "url": "https://it.wikipedia.org/wiki?curid=221723", "title": "Siciliano", "text": ""}
{"id": "221724", "revid": "838137", "url": "https://it.wikipedia.org/wiki?curid=221724", "title": "Memoizzazione", "text": "La memoizzazione \u00e8 una tecnica di programmazione che consiste nel salvare in memoria i valori restituiti da una funzione in modo da averli a disposizione per un riutilizzo successivo senza doverli ricalcolare. Memoizzazione, che significa letteralmente \"mettere in memoria\" \u00e8 una tecnica caratteristica della programmazione dinamica. Spesso questo termine viene confuso con \"memorizzazione\" che, sebbene descriva lo stesso procedimento, ha un significato pi\u00f9 ampio.\nUna funzione pu\u00f2 essere \"memoizzata\" soltanto se soddisfa la trasparenza referenziale, cio\u00e8 se non ha effetti collaterali e restituisce sempre lo stesso valore quando riceve in input gli stessi parametri. Le operazioni che non soddisfano questa condizione, ma i cui valori restituiti hanno una piccola probabilit\u00e0 di cambiare, possono ancora essere duplicate (\"cached\", dal francese cach\u00e9) usando tecniche pi\u00f9 complesse. In generale, i risultati memoizzati non perdono di validit\u00e0 nel tempo, mentre, al contrario, quelli duplicati la perdono.\nNei linguaggi di programmazione funzionale \u00e8 possibile costruire una funzione di livello superiore codice_1 che, a sua volta, creer\u00e0 automaticamente funzioni \"memoizzate\" per ogni funzione dotata di trasparenza referenziale. Al contrario, invece, nei linguaggi privi di funzioni di ordine superiore, la memoizzazione deve essere implementata separatamente per ciascuna funzione che ne deve beneficiare.\nLa tecnica \u00e8 anche spesso utilizzata nell'approccio top-down in programmazione dinamica.\nEsempio.\nUn programma banale per calcolare i numeri di Fibonacci \u00e8\n fib(n) {\n if n is 1 or 2, return 1;\n return fib(n-1) + fib(n-2);\nPoich\u00e9 codice_2 \u00e8 pi\u00f9 volte ricalcolato sullo stesso argomento, il tempo di esecuzione per questo programma \u00e8 \u03a9(1.6n). Se, invece, memoizziamo (salviamo) il valore di fib(n) la prima volta che viene calcolato il tempo di esecuzione scende a \u0398(n).\n alloca array per memo, settando tutti i valori a zero;\n inizializza memo[1] e memo[2] a 1;\n fib(n) {\n if memo[n] diverso da 0, return memo[n];\n memo[n] = fib(n-1) + fib(n-2);\n return memo[n];\nIn un linguaggio dotato di chiusure e funzioni di ordine superiore, la memoizzazione di qualunque funzione pu\u00f2 essere definita automaticamente. Questa \"memoize\" costruisce e ritorna un'altra funzione che effettua la memoizzazione dell'argomento \"f\".\n memoize(f) {\n alloca array per memo, settando tutti i valori a indefinito;\n costruisci una nuova funzione chiamata \"temp\":\n temp(*args) {\n if args not in memo {\n memo[args] = f(*args)\n return memo[args]\n return temp\nLa notazione codice_3 qui intende rappresentare un \"argomento resto\" come in Python o in Common Lisp. Questa soluzione si basa sulla restituzione di un closure sulla variabile codice_4 che funge da cache per la funzione restituita.\nQuesta funzione \"memoize\" pu\u00f2 essere utilizzata per costruire una versione memoizzata di \"fib\":\n memofib = memoize(fib)\nIl calcolo dei numeri di Fibonacci pu\u00f2 essere comunque fatto in tempo logaritmico (vedere la successione di Fibonacci); questo esempio \u00e8 solo allo scopo di illustrare il concetto di memoizzazione.\nImplementazioni d'esempio.\nPython.\nUn banale esempio di memoizzazione in Python, utilizzando scope innestati:\ndef memoize(f):\n def g(*args):\n if args not in cache:\n cache[args] = f(*args)\n return cache[args]\n return g\ndef fib(n):\n if n in [0, 1]: return n\n return fib(n-1)+fib(n-2)\nfib = memoize(fib)\nQuesto banale memoizzatore utilizza quantit\u00e0 sempre crescenti di memoria, poich\u00e9 i vecchi elementi non sono mai rimossi dalla cache. L'utilizzo della memoria pu\u00f2 essere migliorato utilizzando uno schema di sgombero della cache, mantenendo i risultati solo per un tempo prespecificato o pulendo la cache solo quando ritorna l'ultima chiamata a codice_5.\nMaple.\nIl sistema algebrico per computer Maple ha un memoizzatore incorporato, attraverso l'uso delle cosiddette \"tabelle di remember\". Per esempio, definiamo una procedura 'square' come segue:\ncodice_6\nDopodich\u00e9 ogni chiamata a 'square' causa l'inserimento nella tabella della funzione per un riutilizzo successivo. Questa tabella pu\u00f2 anche essere estratta:\nStoria.\nIl termine \"memoizzazione\" (memoization) \u00e8 stato coniato da Donald Michie nel suo articolo \"Memo functions and machine learning\" (1968) su \"Nature\".\nCollegamenti esterni.\n\"Nota: Questo articolo contiene materiale preso da una voce di pubblico dominio del NIST Dictionary of Algorithms and Data Structures a http://www.nist.gov/dads/HTML/memoize.html\""}
{"id": "221725", "revid": "287204", "url": "https://it.wikipedia.org/wiki?curid=221725", "title": "Gheorghe Muresan", "text": ""}
{"id": "221726", "revid": "827058", "url": "https://it.wikipedia.org/wiki?curid=221726", "title": "Patrick McGrath", "text": " Attualmente vive fra Londra e New York, con la moglie Maria Aitken.\nBiografia.\nMcGrath \u00e8 nato a Londra e cresciuto vicino all'ospedale di Broadmoor dall'et\u00e0 di cinque anni dove suo padre era sovrintendente medico. Fu educato in un collegio gesuita a Windsor dall'et\u00e0 di tredici anni, prima di trasferirsi in un'altra scuola pubblica gesuita, il Stonyhurst College nel Lancashire, alla chiusura della sua prima scuola. Nel 1967, all'et\u00e0 di sedici anni, scapp\u00f2 dall'istituto a Londra. Si \u00e8 laureato al Birmingham College of Commerce con una laurea con lode in letteratura inglese e americana nel 1971, assegnato all'esterno dall'Universit\u00e0 di Londra, prima che suo padre gli trovasse un lavoro pi\u00f9 tardi quell'anno a Penetang, nell'Ontario, lavorando nella parte superiore di Oakridge, nell'unit\u00e0 di sicurezza del Centro di salute mentale di Penetang. Ha vissuto in varie parti del Nord America e ha trascorso diversi anni in un'isola remota nel Nord Pacifico, prima di stabilirsi definitivamente a New York nel 1981. McGrath ha anche lavorato come insegnante di scrittura creativa per studenti universitari e laureati presso l'Universit\u00e0 del Texas ad Austin nel semestre autunnale del 2006. Ha anche insegnato corsi di artigianato per diversi anni nel programma MFA presso l'Hunter College di New York, e dal 2007 ha insegnato un programma MFA presso la New School di New York. Il suo archivio \u00e8 stato acquisito dall'Universit\u00e0 di Stirling, in Scozia."}
{"id": "221728", "revid": "226458", "url": "https://it.wikipedia.org/wiki?curid=221728", "title": "Censimento dell'industria e dei servizi", "text": "Il Censimento dell'industria e dei servizi \u00e8 un censimento economico; coincide con quello della popolazione e delle abitazioni: si svolgono contemporaneamente per ottimizzare tempi e risorse (ogni 10 anni).\nL'Unit\u00e0 di rilevazione \u00e8 costituita dalle imprese, dall'istituzione (centro elementare di decisione economica) e dall'unit\u00e0 locale (luogo in cui si realizza la produzione di beni e servizi). In pratica sono compresi quindi: le imprese, i liberi professionisti, le cooperative, etc.\nL'Unit\u00e0 territoriale di base \u00e8 la sezione (come per il censimento della popolazione e delle abitazioni): il territorio \u00e8 stato suddiviso in sezioni, ognuna delle quali comprendente circa 250 famiglie.\nLo strumento di rilevazione \u00e8 un questionario organizzato in tre sezioni:\nCronologia.\nCronologia dei censimenti economici in Italia:"}
{"id": "221729", "revid": "466539", "url": "https://it.wikipedia.org/wiki?curid=221729", "title": "Margin", "text": "Il margin \u00e8 stata una pratica finanziaria diffusa nelle borse degli anni trenta del XX secolo ed \u00e8 stata una delle cause del crollo del 1929 a New York.\nFunzionamento.\nLe azioni erano acquistabili dietro anticipo del 10% del loro valore al broker. Molti speculatori prendevano in prestito denaro dalle banche (a elevati interessi) per acquistare azioni in grande quantit\u00e0 e crearne un rialzo artificioso e subito rivenderle con plusvalenza (e in grado di ripagare il 90% di quota restante sulle azioni acquistate).\nNon si tratta di una semplice scommessa al rialzo. L'anticipo del 10% consente un effetto leva. Dato un titolo il cui valore unitario si misura in 100 (in centesimi), il prestito di 100 pu\u00f2 essere utilizzato per comprare un'azione del titolo (pagando subito il suo valore) oppure 10 azioni (del valore di 100) anticipando solo il 10% della somma.\nLa quantit\u00e0 di azioni di cui si dispone \u00e8 molto maggiore (maggiore di 10 volte di quella acquistabile pagando subito il controvalore) e quindi sufficiente a stimolare \"trend\" rialzisti. Il guadagno che si ha vendendo non appena si rialza il prezzo, non \u00e8 realizzato su una sola azione ma su uno stock consistente (impiegando lo stesso prestito): se i guadagni vengono reinvestiti per ripetere il procedimento si creano trend rialzisti che possono durare nel lungo periodo, allontanare il valore di borsa dal valore reale dei corsi azionari e creare delle bolle speculative esplosive. \nUn paradosso tipico \u00e8 quello di societ\u00e0 a grande capitalizzazione, il cui 80% \u00e8 investito nel 20% di una controllata di valore borsistico molto inferiore: normalmente il differenziale \u00e8 debole nelle societ\u00e0 operative (alla base dei gruppi finanziari) e maggiore nelle societ\u00e0 capogruppo-cassaforte."}
{"id": "221745", "revid": "9", "url": "https://it.wikipedia.org/wiki?curid=221745", "title": "Wi-max", "text": ""}
{"id": "221750", "revid": "22835", "url": "https://it.wikipedia.org/wiki?curid=221750", "title": "Knowledge base", "text": ""}
{"id": "221754", "revid": "1982", "url": "https://it.wikipedia.org/wiki?curid=221754", "title": "Carlo di Borbone re di Napoli", "text": ""}
{"id": "221756", "revid": "6923", "url": "https://it.wikipedia.org/wiki?curid=221756", "title": "John Steed", "text": "John Steed, nome completo John Wickham Gascoyne Berresford Steed, \u00e8 un personaggio televisivo immaginario, protagonista della serie televisiva \"Agente Speciale\" (\"The Avengers\"), dove viene interpretato da Patrick Macnee.\nCaratteristiche.\nIndossa sempre un completo con la bombetta, abito elegante di sartoria e l'immancabile ombrello.\nStoria.\nInizialmente era coinvolto in avventure dai tratti spionistici, collaborando con il dottor David Keel. Ma la fortuna del suo personaggio inizi\u00f2 quando i suoi capi lo affiancarono a una partner femminile. La prima fu la dottoressa Cathy Gale. La sua partner pi\u00f9 popolare rimane tuttavia Emma Peel, nella quarta e nella quinta stagione. Con Emma le avventure si allontanarono dal plot spionistico, assumendo tratti fantascientifici. La serie raggiunse l'apice del successo, superando i confini del Regno Unito per approdare agli Stati Uniti.\nFinite le avventure con Emma Peel, John Steed fu affiancato una nuova partner: Tara King. Ma il successo della serie era in declino. Negli anni settanta, il personaggio torn\u00f2 come capo della squadra di agenti formata da Mike Gambit (interpretato da Gareth Hunt) e Purdey (interpretata da Joanna Lumley) nella serie \"Gli infallibili tre\" (\"The New Avengers\"). La serie canadese non ebbe per\u00f2 troppa fortuna.\nL'ultima avventura dell'eroe con bombetta \u00e8 datata 1998, nel film \"The Avengers - Agenti speciali\" di Jeremiah Chechik.\nInterpreti.\nJohn Steed viene impersonato da Patrick Macnee nelle serie \"Agente speciale\" e \"Gli infallibili tre\" e da Ralph Fiennes nel film del 1998 \"The Avengers\".\nNelle edizioni italiane viene doppiato da: Nino Dal Fabbro (\"Agente speciale\", stagioni 2 e 3); Oreste Lionello (\"Agente speciale\", stagioni 4 e 5); Romano Malaspina (\"Agente speciale\", stagione 6, e \"Gli infallibili tre\", episodi 14-26); Natalino Libralesso (\"Agente speciale\", stagione 7); Sergio Graziani (\"Gli infallibili tre\", episodi 1-13) e Roberto Pedicini (\"The Avengers - Agenti speciali\")."}
{"id": "221758", "revid": "2225", "url": "https://it.wikipedia.org/wiki?curid=221758", "title": "Abio", "text": ""}
{"id": "221759", "revid": "31886", "url": "https://it.wikipedia.org/wiki?curid=221759", "title": "Emma Peel", "text": "Emma Peel \u00e8 un personaggio televisivo immaginario, coprotagonista della quarta e della quinta stagione della serie televisiva \"Agente speciale\", interpretata principalmente da Diana Rigg.\nCaratteristiche.\nEmma Peel \u00e8 un'esperta di combattimento corpo a corpo, in grado di atterrare gli energumeni. Il suo nome \u00e8 un gioco di parole in lingua inglese: Emma Peel suona similmente a \"M appeal\", che in esteso significa \"Men Appeal\", cio\u00e8 \"che affascina gli uomini\". Emma Peel \u00e8 il primo personaggio femminile che risolve i casi, mettendo spesso in ridicolo il suo partner maschile. Il rapporto con John Steed vive su ammiccamenti e giochi scherzosi. Il pubblico intuisce che finita l'avventura i due potrebbero continuare a frequentarsi.\nStoria.\nNella quarta stagione, girata in bianco e nero, spesso si presenta in corpetti di pelle . Nella quinta stagione, girata a colori, sostituiva il corpetto con tutine sportive; ma il corpetto in pelle torner\u00e0 nel remake del 1998.\nNel 1969, Diana Rigg, impegnata nelle riprese del film \"Agente 007 - Al servizio segreto di Sua Maest\u00e0\", dovette abbandonare la serie, sostituita dall'ultima partner di Steed, Linda Thorson.\nInterpreti.\nOriginalmente interpretata da Elizabeth Shepherd in alcune scene cancellate nelle prime due puntate della quarta stagione della serie del 1964, viene successivamente impersonata da Diana Rigg, che la interpreter\u00e0 per tutta la quarta e quinta stagione (1964-1966) della serie. Nel film del 1998 \"The Avengers - Agenti speciali\", diretto da Jeremiah Chechik; viene interpretata da Uma Thurman.\nDiana Rigg \u00e8 stata doppiata in italiano da Angiolina Quinterno, quando la serie \u00e8 stata trasmessa sul Primo canale nel 1966, per la quarta e quinta stagione. Quando le ultime due stagioni sono state trasmesse negli anni ottanta da alcune reti locali e da Canale 5 l'attrice \u00e8 stata doppiata da Silvia Pepitoni, nella sesta stagione.\nNel film ispirato alla serie Uma Thurman nei panni di Emma Peel \u00e8 doppiata da Roberta Greganti, gi\u00e0 voce dell'attrice in \"Batman &amp; Robin\"."}
{"id": "221760", "revid": "1982", "url": "https://it.wikipedia.org/wiki?curid=221760", "title": "Carlo VII di Napoli", "text": ""}
{"id": "221761", "revid": "1318658", "url": "https://it.wikipedia.org/wiki?curid=221761", "title": "Affinit\u00e0 chimica", "text": "Laffinit\u00e0 chimica \u00e8 una propriet\u00e0 degli elementi chimici che indica la tendenza di uno di loro a legarsi con un altro.\nDefinizione.\nDato che una reazione chimica generalmente avviene spontaneamente se vi \u00e8 una effettiva diminuzione di energia libera del sistema, l'affinit\u00e0 chimica di un elemento verso un altro (almeno energeticamente) pu\u00f2 essere definita come la variazione di energia libera, cambiata di segno, che si ha nella loro combinazione chimica.\nNon bisogna per\u00f2 trascurare la cinetica delle reazioni: alcune reazioni chimiche sono favorite energeticamente ma lentissime dal punto di vista della velocit\u00e0.\nOsservando gli elementi chimici e la loro disposizione sulla tavola periodica vale la regola secondo la quale l'affinit\u00e0 elettronica cresce lungo i periodi (verso da sinistra a destra) e diminuisce lungo i gruppi (dall'alto verso il basso); questo perch\u00e9 essa dipende dalla distribuzione elettronica.\nStoria.\nIl concetto di affinit\u00e0 chimica fu introdotto da Herman Boerhaave e successivamente sviluppato da Geoffroy l'A\u00een\u00e9 che pubblic\u00f2 nel 1718 una tabella delle affinit\u00e0 intitolata \"Table des rapports observ\u00e9s entre les diverses substances\".\nDefinizione IUPAC.\nLa definizione IUPAC di affinit\u00e0 chimica \u00e8:\nformula_1\nNota letteraria.\nJohann Wolfgang Goethe, nel suo capolavoro \"Le affinit\u00e0 elettive\", utilizza gli argomenti dell'affinit\u00e0 chimica (da cui il titolo) come metafora delle relazioni interpersonali."}
{"id": "221762", "revid": "1982", "url": "https://it.wikipedia.org/wiki?curid=221762", "title": "Carlo I di Parma", "text": ""}
{"id": "221763", "revid": "1982", "url": "https://it.wikipedia.org/wiki?curid=221763", "title": "Carlo di Borbone, re di Napoli", "text": ""}
{"id": "221765", "revid": "3182", "url": "https://it.wikipedia.org/wiki?curid=221765", "title": "OSPF", "text": ""}
{"id": "221767", "revid": "1628923", "url": "https://it.wikipedia.org/wiki?curid=221767", "title": "Transesterificazione", "text": "La transesterificazione \u00e8 la trasformazione di un estere in un altro estere per reazione con un alcol.\nLa reazione \u00e8 simile a quella di una normale esterificazione ed \u00e8 catalizzata da un ambiente acido o alcalino.\nAd esempio:\n O O\n R\"-C + R'-OH formula_1 R\"-C + R-OH \n OR OR'\n (estere + alcol) (altro estere + altro alcol)\nLa trans-esterificazione viene utilizzata per produrre biocarburanti a partire da diversi oli vegetali, come ad esempio l'olio di colza (tra i pi\u00f9 usati, oltre a quello di canapa), oppure per la sintesi dei poliesteri, e in natura \u00e8 una reazione utilizzata dai ribozimi nell'auto-splicing."}
{"id": "221768", "revid": "339392", "url": "https://it.wikipedia.org/wiki?curid=221768", "title": "Benetton Basket Treviso", "text": ""}
{"id": "221769", "revid": "3182", "url": "https://it.wikipedia.org/wiki?curid=221769", "title": "Open shortest path first", "text": ""}
{"id": "221770", "revid": "15756", "url": "https://it.wikipedia.org/wiki?curid=221770", "title": "Augusto III di Polonia", "text": "Fu figlio e successore nei vari titoli di Augusto II di Polonia. Come \"elettore di Sassonia\" regn\u00f2 con il nome di Federico Augusto II.\nBiografia.\nInfanzia ed educazione.\nAugusto nacque a Dresda, in Sassonia, nel 1696, unico figlio legittimo di Augusto II di Polonia, principe elettore di Sassonia e re della Confederazione polacco-lituana che apparteneva alla linea albertina della casa di Wettin. Sua madre era Cristiana Eberardina di Brandeburgo-Bayreuth. Sar\u00e0 nonno di tre sovrani di Francia (Luigi XVI, Luigi XVIII e Carlo X) attraverso sua figlia Maria Giuseppa; suo fratellastro fu il maresciallo di Francia, Maurizio di Sassonia.\nNel 1711 intraprese un \"grand tour\" in Europa sotto la supervisione del governatore della Lituania, Joseph Kosa, toccando tappe di rilievo come l'Inghilterra e Venezia, dove ebbe modo di assistere al suo famoso carnevale.\nData la particolare condizione di sovrano del padre e intenzionato a succedergli anche alla reggenza della corona polacca, Augusto si convert\u00ec al cattolicesimo nel 1712; quando il fatto venne annunciato pubblicamente, caus\u00f2 un notevole dissenso tra i protestanti dell'aristocrazia sassone. In giovent\u00f9 si dedic\u00f2 proprio per queste future esigenze di governo allo studio delle lingue, imparando, oltre al tedesco madrelingua, anche il francese, il latino e il polacco, dedicandosi anche al russo.\nLotte per la successione.\nDopo la morte del padre nel 1733, Augusto eredit\u00f2 la Sassonia e venne incoronato re di Polonia con il supporto delle armate russe e austriache nella guerra di successione polacca (1733-1738). Il supporto militare delle grandi potenze si era reso necessario dal momento che ancora una volta gli si erano contrapposte le forze di Stanislao Leszczy\u0144ski, che aveva usurpato il trono col supporto della Svezia durante la Grande guerra del nord. Il Leszczy\u0144ski, che aveva regnato dal 1706 al 1709, venne detronizzato dopo la sconfitta di Poltava.\nAl suo ritorno dall'esilio nel 1733 col supporto di Luigi XV di Francia, Stanislao diede vita appunto ad una guerra di successione che termin\u00f2 nel 1738 e che, nonostante la vittoria della Francia e dei suoi alleati, si concluse con l'ascesa al trono di Augusto. L'incoronazione di Augusto come re di Polonia era comunque gi\u00e0 avvenuta il 17 gennaio 1734 per mano del vescovo di Cracovia, Jan Aleksander Lipski, ma il neoeletto pot\u00e9 fare il proprio ingresso ufficiale a Varsavia solo il 21 novembre successivo, quando le sue forze riuscirono a garantirgli il controllo della capitale.\nMatrimonio.\nIl 20 agosto 1719 Augusto III si spos\u00f2 con Maria Giuseppa d'Austria (Vienna, 8 dicembre 1699 \u2013 Dresda, 7 novembre 1757).\nRegno.\nPolitica interna.\nIn qualit\u00e0 di sovrano Augusto III non fu per nulla interessato alle questioni del suo dominio polacco-lituano, dedicandosi invece ad altri interessi quali la caccia, l'opera e la collezione di opere d'arte: proseguendo l'attivit\u00e0 del padre, oper\u00f2 importanti acquisizioni di pitture ed incisioni in tutta Europa, creando quella che \u00e8 oggi nota come Gem\u00e4ldegalerie Alte Meister. Promosse largamente la commedia dell'arte di compagnie artistiche italiane e il noto compositore Johann Sebastian Bach nel 1733 gli dedic\u00f2 una delle pi\u00f9 famose messe solenni musicate da lui scritte, la Messa in Si minore. Durante i trent'anni del suo regno trascorse in totale meno di tre anni in Polonia, allora devastata dalla lotta tra gli Czartoryski e i Potocki, paralizzando la Camera dei deputati della Polonia e indebolendo ulteriormente la Confederazione Polacco-Lituana, portando al suo interno l'anarchia.\nPolitica estera.\nIl periodo di governo di Augusto su Sassonia e Polonia non fu turbato da particolari eventi esterni, anche se personalmente prese posizioni rilevanti tra Prussia ed Austria sull'area della Slesia. Nel 1745 la Francia sostenne la sua candidatura alla carica di imperatore come principe tedesco, ma questa fall\u00ec e per questo, nel 1745, decise di concludere con Augusto il Trattato di Varsavia, diretto contro la Prussia. Quando anche questo trattato venne meno, Luigi XV concluse con Augusto III l'invio di 7.000 soldati sassoni in Bretagna come sostegno. Nel 1756, quando la Prussia attacc\u00f2 la Sassonia, all'inizio della Guerra dei Sette anni, Augusto III decise di arrendersi preventivamente, rinunciando all'idea di potersi espandere verso ovest.\nUltimi anni e morte.\nIl figlio maggiore di Augusto, Federico Cristiano di Sassonia, succedette a suo padre come elettore. Un colpo di Stato sostenuto dalla Russia in Polonia, istigato dalla famiglia Czartoryski, aveva portato all'elezione di Stanislao II Augusto Poniatowski come re di Polonia e granduca di Lituania il 7 settembre 1764 con il nome di Stanis\u0142aw II. Poniatowski era figlio del vecchio Stanislao Poniatowski, un potente nobile polacco e un tempo agente di Stanislao I; era un amante di Caterina II di Russia e in quanto tale godeva di un forte sostegno da parte della corte imperiale.\nAugusto \u00e8 stato interpretato da Ernst Dernburg nel film del 1941 \"Friedemann Bach\".\nTitoli.\nVersione ufficiale in latino: \"Augustus III, Dei Gratia rex Poloniae, magnus dux Lithuaniae, Russiae, Prussiae, Masoviae, Samogitiae, Kijoviae, Volhyniae, Podoliae, Podlachiae, Livoniae, Smolensciae, Severiae, Czerniechoviae, nec non haereditarius dux Saxoniae princeps et elector etc.\".\nTraduzione in italiano: \"Augusto III, per grazia di Dio re di Polonia, Granduca della Lituania, Russia, Prussia, Masovia, Samogizia, Kiev, Volinia, Podolia, Podlachia, Livonia, Smolensk, Severia, \u010cernigov, anche duca ereditario della Sassonia, principe ed elettore, ecc.\".\nDiscendenza.\nDalla moglie Maria Giuseppa d'Austria, Augusto ebbe molti figli:"}
{"id": "221771", "revid": "486946", "url": "https://it.wikipedia.org/wiki?curid=221771", "title": "FYROM", "text": ""}
{"id": "221773", "revid": "2108263", "url": "https://it.wikipedia.org/wiki?curid=221773", "title": "Federico Augusto II di Sassonia", "text": "Biografia.\nGiovinezza.\nFiglio del principe Massimiliano di Sassonia e di Carolina di Borbone-Parma, figlia di Ferdinando di Borbone, duca di Parma, apparteneva alla casata di Wettin. Suo padre era l'unico figlio dell'elettore Federico Cristiano di Sassonia che avesse avuto eredi sopravvissuti. Quando il re Federico Augusto I mor\u00ec nel 1827 e suo fratello Antonio gli succedette al trono, Federico Augusto divenne il secondo in linea di successione dopo suo padre Massimiliano.\nFu ufficiale durante le guerre della sesta coalizione antinapolenica, pur avendo sempre avuto poco interesse nelle materie militari.\nCo-reggente del regno.\nLa Rivoluzione di Luglio del 1830 fu il prodromo di alcuni disordini in Sassonia nell'autunno dello stesso anno; il popolo chiedeva che la costituzione venisse cambiata e chiedeva un giovane reggente per il regno, affinch\u00e9 condividesse il governo con il re Antonio. Il 1\u00ba settembre il principe Massimiliano di Sassonia rinunci\u00f2 ai suoi diritti di successione in favore di suo figlio Federico Augusto, secondo nella linea di successione al re Antonio; Federico Augusto fu proclamato Principe Co-reggente di Sassonia.\nIl 2 febbraio 1832 concesse libera autonomia alla citt\u00e0.\nRe di Sassonia.\nIl 6 giugno 1836 mor\u00ec il re Antonio di Sassonia e Federico Augusto II gli succedette al trono. In quello stesso anno realizz\u00f2 un codice legislativo che sancisse i diversi reati riconosciuti come tali nel regno e le sanzioni minime e massime applicabili. Durante i moti del 1848 nomin\u00f2 ministri liberali, abol\u00ec la censura ed istitu\u00ec una legge elettorale d'impronta liberale. Tuttavia, dall'aprile del 1848 cambi\u00f2 atteggiamento ed il 28 dello stesso mese sciolse il Parlamento.\nNel 1849 il regno di Sassonia fu interessato dai moti di ribellione che percorrevano gli Stati tedeschi, costringendo il sovrano a fuggire da Dresda, la capitale, verso la fortezza di K\u00f6nigstein. La cosiddetta \"rivoluzione di maggio\", cui presero parte anche Michail Bakunin e Richard Wagner, che all'epoca era \"Kapellmeister\" presso la corte di Federico Augusto, fu soffocata dalle truppe sassoni e prussiane e Federico pot\u00e9 tornare a Dresda dopo pochi giorni.\nMorte.\nMor\u00ec l'8 agosto 1854, durante un viaggio in Tirolo, a seguito di un incidente a cavallo; non avendo avuto figli, gli successe il fratello, Giovanni di Sassonia.\nMatrimoni e figli.\nIl 26 settembre 1819, Federico Augusto II spos\u00f2 Maria Carolina Ferdinanda d'Asburgo-Lorena, figlia dell'imperatore Francesco I d'Austria. Rimasto vedovo senza figli nel 1832, si rispos\u00f2 con la principessa Maria Anna Leopoldina di Baviera il 24 aprile 1833, ma neppure da lei ebbe figli."}
{"id": "221774", "revid": "4", "url": "https://it.wikipedia.org/wiki?curid=221774", "title": "Federico Augusto II di Polonia", "text": ""}
{"id": "221775", "revid": "1305772", "url": "https://it.wikipedia.org/wiki?curid=221775", "title": "Federico Augusto II", "text": "Federico Augusto II"}
{"id": "221778", "revid": "305330", "url": "https://it.wikipedia.org/wiki?curid=221778", "title": "Changchunsaurus parvus", "text": "Changchunsaurus parvus \u00e8 un piccolo dinosauro erbivoro ritrovato nel 2005 in Cina, in strati del Cretacico inferiore. Conosciuto per alcune parti del cranio, questo animale \u00e8 stato classificato come appartenente all'ordine degli ornitischi, sottordine ornitopodi. Nonostante sia vissuto in un'epoca piuttosto tarda, \"Changchunsaurus\" sembrerebbe essere stato un animale piuttosto primitivo. Alcuni lo considerano un rappresentante arcaico degli ipsilofodontidi."}
{"id": "221783", "revid": "767487", "url": "https://it.wikipedia.org/wiki?curid=221783", "title": "GTR (gruppo musicale)", "text": "I GTR erano un supergruppo \"progressive\" fondato nel 1986 da due virtuosi della chitarra rock, Steve Howe (Yes) e Steve Hackett (Genesis). Il nome \"GTR\" \u00e8 un'abbreviazione di \"guitar\" (\"chitarra\").\nOltre a Howe e Hackett, i GTR comprendevano Max Bacon alla voce, Phil Spalding al basso e Jonathan Mover alla batteria (Mover in seguito sarebbe diventato celebre come batterista di Steve Vai); nel corso del 1987 il posto di batterista venne occupato dall'ex Saxon Nigel Glockler.\nI GTR realizzarono un unico album omonimo (1986), prodotto da Geoffrey Downes degli Asia, che compose anche il brano \"The Hunter\". \"GTR\" raggiunse lo status di disco d'oro, e il singolo \"When the Heart Rules the Mind\" rimase in classifica per 16 settimane. Anche un altro singolo, \"The Hunter\", fu trasmesso con una certa frequenza su MTV.\nNonostante il suo successo commerciale, l'album dei GTR non \u00e8 generalmente molto apprezzato dai fan dei Genesis o degli Yes, che tendono a considerarlo ricco di \"riempitivi\" di poco spessore musicale (e a criticare l'insolita voce da tenore di Bacon).\nDopo il tour di promozione dell'album di debutto dei GTR, Hackett inizi\u00f2 a dimostrare una certa insofferenza per la gestione economica del gruppo, e nel 1987 abbandon\u00f2, commentando che il progetto era stato \"interessante per circa cinque minuti\" . I suoi commenti e le sue dichiarazioni successivi sui GTR non sono mai stati molto espliciti, e hanno dato adito ad alcune supposizioni circa l'amichevolezza dei rapporti fra Howe e Hackett .\nCollegamenti esterni.\ninnerviews.org"}
{"id": "221786", "revid": "4", "url": "https://it.wikipedia.org/wiki?curid=221786", "title": "Filippo II Augusto", "text": ""}
{"id": "221787", "revid": "4", "url": "https://it.wikipedia.org/wiki?curid=221787", "title": "Filippo Augusto di Francia", "text": ""}
{"id": "221788", "revid": "4", "url": "https://it.wikipedia.org/wiki?curid=221788", "title": "Filippo Augusto", "text": ""}
{"id": "221789", "revid": "2149408", "url": "https://it.wikipedia.org/wiki?curid=221789", "title": "Gardner", "text": ""}
{"id": "221790", "revid": "2134764", "url": "https://it.wikipedia.org/wiki?curid=221790", "title": "Michal\u012bs Kakiouz\u012bs", "text": "Gioca come ala; alto 207\u00a0cm, \u00e8 stato il capitano della Nazionale greca vittoriosa agli Europei 2005.\nCarriera.\nHa iniziato a giocare a pallacanestro con lo Ionikos Nea Filadelfia, debuttando in prima squadra a 16 anni, nel 1992. Nel 1995, dopo aver vinto i Campionati del Mondo juniores, \u00e8 stato ingaggiato dall'AEK Atene, con cui ha raggiunto la finale di Eurolega nel 1998.\n\u00c8 in grado di giocare in entrambi ruoli di ala grande e ala piccola. \nMihal\u012bs Kakiouz\u012bs, in un basket lento e fisico come quello greco, ai tempi dell'AEK Atene, era utilizzato soprattutto da ala piccola. In Italia, dove si gioca una pallacanestro pi\u00f9 tecnica e veloce, l'allenatore della Montepaschi Siena Carlo Recalcati lo ha spostato pi\u00f9 vicino a canestro nel ruolo di ala forte.\nNell'estate 2005 \u00e8 stato ingaggiato dal Barcellona allenato da Ivanovic, mentre nel 2007 \u00e8 andato in Andalusia.\n\u00c8 stato il capitano della nazionale ellenica campione d'Europa agli Europei disputati a Belgrado nel settembre 2005, giocando 22,3 minuti a partita, segnando 7,3 punti e catturando 4,7 rimbalzi.\n\u00c8 uno dei migliori cestisti in circolazione nel movimento senza palla ed \u00e8 in grado di difendere sia sui lunghi avversari sia sugli esterni: l'ex allenatore dell'AEK, Du\u0161an Ivkovi\u0107, lo utilizzava spesso in marcatura sul playmaker.\nIn carriera ha vinto un campionato del mondo juniores (1995), una Coppa Saporta (AEK: 2000), due Coppe di Grecia (AEK: 2000, 2001), un campionato ellenico (AEK: 2002), un campionato italiano (Montepaschi Siena: 2004) e una Supercoppa italiana (Montepaschi: 2004)."}
{"id": "221791", "revid": "767487", "url": "https://it.wikipedia.org/wiki?curid=221791", "title": "Turin Brakes", "text": "I Turin Brakes sono un gruppo alternative rock inglese, fondato nel 1999 da Olly Knights (chitarra e voce) e Gale Paridjanian (chitarra e voce).\nStoria.\nIl duo si \u00e8 formato in seguito all'amicizia tra Olly Knights e Gale Paridjanian nata durante un corso per scrivere musica per colonne sonore di film.\nOlly e Gale hanno rivelato in un'intervista che il nome \"Turin Brakes\" non ha alcuna attinenza con la citt\u00e0 di Torino (che il duo ha visitato per la prima volta a luglio del 2010 per un concerto). Semplicemente, a detta del duo, il nome suonava bene e non ha alcun significato particolare.\nLa caratteristica fondamentale della loro musica \u00e8 una base acustica formata da veloci accordi di chitarra folk.\nNel 1999 pubblicano su vinile l'EP \"The Door\" con soli quattro pezzi. E la critica si accorge immediatamente di loro. Passano due anni di concerti in giro per il Regno Unito e gli USA e finalmente pubblicano The Optimist LP, il loro primo album.\nIl successo mondiale arriva nel 2003 con la pubblicazione dell'album Ether Song che contiene il singolo di gran successo \"Pain Killer\".\nAll'uscita dell'album segue un tour trionfale con centinaia di date in tutto il mondo (parecchie date, tra cui quelle italiane, come band di supporto ai Coldplay).\nCostruiscono un loro studio di registrazione in una ex cascina nel quartiere di Brixton a sud di Londra. \u00c8 il luogo dove registrano il loro terzo album di inediti uscito nel 2005 a cui fanno seguire un tour mondiale che predilige i piccoli locali nell'ottica delle belle serate di buona musica senza gli eccessi dello star system.\nLa band ha trascorso la met\u00e0 del 2006 scrivendo nuove canzoni, occasionalmente eseguendo dal vivo in alcuni concerti nel Regno Unito. La band ha svolto un tour intimato nel novembre del 2006 per presentare il nuovo materiale. Nel gennaio del 2007 la band \u00e8 ritornata in studio per registrare il quarto album insieme al produttore Ethan Johns. Dopo tre settimane il gruppo si prese una pausa, ma le sessioni vennero ripristinate diverse settimane dopo nel grande studio (anche a Londra). Nel marzo del 2007, la band ha ufficialmente annunciato di aver terminato la registrazione di tutte e 17 le canzoni. Il relativo album, \"Dark on Fire\", \u00e8 stato pubblicato in Gran Bretagna nel settembre del 2007, preceduto dal singolo disponibile solo in download \"Stalker\". Il 14 gennaio, un altro singolo solo in download \u00e8 stato pubblicato: \"Something In My Eye\". Il lato B comprendeva la cover di una canzone di Cat Stevens \"Here Comes My Baby\".\nNella primavera del 2008, parteciparono all'Hotel Cafe Tour ospitati da Tom McRae.\nTra il 2010 e il 2018 la band ha prodotto ben quattro album a cui hanno fatto seguito altrettanti interessanti tour.\nNel 2020 si sono uniti in una collaborazione con Phil Ramocon (gi\u00e0 musicista con i Talk Talk e Jimmy Cliff). Il progetto ha preso il nome di Lounge at the Edge of Town che identifica sia la band che il relativo album."}
{"id": "221792", "revid": "1652635", "url": "https://it.wikipedia.org/wiki?curid=221792", "title": "Canaletto", "text": "I suoi dipinti, oltre a unire nella rappresentazione topografica architettura e natura, risultavano dall'attenta resa atmosferica, dalla scelta di precise condizioni di luce per ogni particolare momento della giornata e da un'indagine condotta con criteri di scientifica oggettivit\u00e0, in concomitanza con il maggiore momento di diffusione delle idee razionalistiche dell'Illuminismo. Insistendo sul valore matematico della prospettiva, l'artista, per dipingere le sue opere si avvaleva talvolta della camera ottica.\nBiografia.\nNascita e formazione.\nNacque a Venezia da Bernardo \"quondam\" Cesare Canal e Artemisia Barbieri. Esisteva una famiglia Canal ascritta al patriziato, ma quasi certamente non aveva legami con quella di Giovanni Antonio che, comunque, era di estrazione benestante. Il soprannome \"Canaletto\" gli venne dato per distinguerlo dal padre, che era pure pittore (di scenografie teatrali), o forse per la bassa statura.\nFu proprio attraverso il padre che il giovane Giovanni Antonio venne avviato alla pittura. Cos\u00ec come il padre, anche il fratello maggiore, Cristoforo, si occup\u00f2 della pittura di fondali per il teatro. Antonio cominci\u00f2 cos\u00ec a collaborare con il padre e il fratello e le prime commissioni, nel 1716, riguardavano la realizzazione dei fondali per alcune opere di Antonio Vivaldi. Tra il 1718 e il 1720 il giovane si trasfer\u00ec, insieme a Bernardo e a Cristoforo, a Roma per realizzare le scene di due drammi teatrali di Alessandro Scarlatti.\nIl viaggio a Roma fu decisivo per Giovanni Antonio Canal in quanto proprio a Roma ha i primi contatti con i pittori vedutisti. In particolare, i suoi modelli di riferimento erano tre importanti artisti che si cimentarono con il genere della veduta: il primo \u00e8 Viviano Codazzi, che Antonio non pot\u00e9 conoscere da vivo in quanto scomparso nel 1670, il secondo era Giovanni Paolo Pannini, famoso per le sue vedute fantastiche, molte delle quali ispirate alle antichit\u00e0 romane, e il terzo era Gaspar van Wittel, olandese, considerato tra i padri del vedutismo.\nNon \u00e8 per\u00f2 possibile attribuire un peso pi\u00f9 o meno importante a ognuno dei tre: certo \u00e8 che il giovane Canal trasse notevoli spunti e suggestioni dalle opere dei succitati artisti e nel frattempo continua a perfezionare la sua tecnica. Agli anni del soggiorno a Roma risalgono le prime opere a lui attribuite (bench\u00e9 non ci sia grande certezza): la \"Santa Maria d'Aracoeli e il Campidoglio\" e il \"Tempio di Antonino e Faustina\", opere in cui Giovanni Antonio Canal cominci\u00f2 a prendere confidenza con il genere della veduta, come si vede dalla non impeccabile resa prospettica.\nLe prime importanti committenze a Venezia.\nTornato nella citt\u00e0 natale, il Canaletto strinse contatti con i vedutisti veneziani, tra i quali spiccavano i nomi di Luca Carlevarijs e di Marco Ricci e cominci\u00f2 a dedicarsi a tempo pieno alla pittura di vedute: ai primi anni venti del Settecento risalgono quattro importanti opere che entrarono poi a fare parte delle collezioni dei reali del Liechtenstein: il \"Canal Grande verso il ponte di Rialto\", dipinto giocato sui contrasti tra luce e ombra, il \"Bacino di San Marco dalla Giudecca\", una \"Piazza San Marco\" che rappresenta una delle prime realizzazioni della famosa piazza che sar\u00e0 poi uno dei soggetti preferiti di Canaletto, e il \"Rio dei Mendicanti\", interessante in quanto opera raffigurante un rione popolare, nel quale viveva un suo parente Gaspare di Francesco da Canal che spos\u00f2 poi nel 1709 Anzola del Pio Loco della Piet\u00e0, un'allieva di Antonio Vivaldi. Al 1723 risalgono le prime due opere firmate e la cui data \u00e8 certa: sono due \"Capricci\", ossia raffigurazioni di elementi tratti dalla realt\u00e0 insieme a elementi di fantasia, ambedue conservati in collezioni private.\nGrazie alla sua notevole abilit\u00e0 e alla sua tecnica che nel giro di pochi anni aveva fatto grandi progressi, il Canaletto riusc\u00ec in breve tempo a diventare uno dei pittori pi\u00f9 affermati di Venezia, e, nel corso della seconda met\u00e0 degli anni venti, per lui le committenze cominciarono ad aumentare. Uno dei primi importanti committenti fu il mercante lucchese Stefano Conti, che attraverso la mediazione del pittore Alessandro Marchesini fece realizzare al Canaletto quattro opere, tra le quali una veduta di Campo Santi Giovanni e Paolo. Al 1727 risale invece la prima composizione a carattere celebrativo dell'artista, il \"Ricevimento dell'ambasciatore francese a Palazzo Ducale\", conservata all'Ermitage di San Pietroburgo: \u00e8 la prima di una lunga serie di opere che, descrivendo le feste della Repubblica di Venezia, riescono a dare un'immagine del lusso e dello splendore delle celebrazioni della Serenissima.\nUn altro importante cliente di Canaletto in questi anni fu il feldmaresciallo Johann Matthias von der Schulenburg, che prest\u00f2 anche servizio per la Repubblica di Venezia e ne riform\u00f2 l'esercito. Appassionato di arte, nella sua residenza di Ca' Loredan sulle rive del Canal Grande raccolse un'importante collezione nella quale figuravano opere di artisti come Raffaello, Correggio, Giorgione, Giulio Romano e altri ancora. Schulenburg commission\u00f2 a Giovanni Antonio Canal alcune opere tra le quali una veduta di Corf\u00f9, per celebrare la vittoria ottenuta dal tedesco nell'isola greca contro gli Ottomani, e una \"Riva degli Schiavoni\" conservata al Sir John Soane's Museum di Londra.\nMolte opere realizzate dal Canaletto durante la prima fase della sua carriera, al contrario delle abitudini del tempo, furono dipinte \"dal vero\" (piuttosto che da abbozzi e da studi presi sul luogo per poi essere rielaborati nello studio dell'artista). Per alcune delle sue opere tarde torn\u00f2 a questa abitudine, suggerita dalla tendenza per le figure distanti a essere dipinte come macchie di colore: un effetto prodotto dall'uso della camera oscura, che confonde gli oggetti distanti. I dipinti di Canaletto comunque si distinguono sempre per la loro grande accuratezza.\nL'incontro con Joseph Smith.\nAcquisita una notevole fama, il Canaletto cominci\u00f2 a essere notato dai committenti inglesi: durante il Settecento Venezia era molto frequentata dai giovani dell'aristocrazia britannica che svolgevano il loro Grand Tour, del quale la citt\u00e0 lagunare era una delle tappe preferite. Il Canaletto ebbe i primi contatti con i committenti inglesi tramite l'appoggio di Owen McSwiny, impresario teatrale e mercante d'arte irlandese. Oltre alle vedute, sul finire degli anni venti il Canaletto cominci\u00f2 a cimentarsi con il genere delle rappresentazioni celebrative, tra le quali spicca in questo periodo uno dei capolavori pi\u00f9 famosi dell'artista, \"Il Bucintoro al Molo il giorno dell'Ascensione\", datato 1729, conservato a Barnard Castle, in Inghilterra. L'opera raffigura quella che era forse la festa maggiormente sentita da parte dei veneziani, e cio\u00e8 lo sposalizio del mare, che si teneva ogni anno il giorno dell'Ascensione. Nel dipinto, l'artista raffigura il ritorno del Bucintoro verso Palazzo Ducale, con la grande nave da parata attorniata dalle imbarcazioni del corteo. I dipinti celebrativi di Canaletto sono assai spettacolari e offrono una tangibile testimonianza dello splendore delle celebrazioni della Serenissima, che continuava a cullarsi sui suoi fasti nonostante stesse conoscendo un declino irreversibile, che si sarebbe poi concluso, nel 1797, con la fine della millenaria indipendenza della Repubblica.\nNel frattempo Giovanni Antonio Canal entr\u00f2 in contatto con Joseph Smith, personaggio rivelatosi poi decisivo per la carriera dell'artista. Smith, ricchissimo collezionista d'arte e poi console britannico a Venezia tra il 1744 e il 1760, divenne il principale intermediario tra il Canaletto e i collezionisti inglesi. Inizialmente Smith fu un cliente del pittore, uno tra i pi\u00f9 facoltosi, e quindi durante i primi anni del loro rapporto, il Canaletto realizz\u00f2 anche per lui alcune opere d'arte, come la \"Regata sul Canal Grande\" e un suggestivo \"Interno di San Marco di notte\" (uno dei pochi dipinti notturni della produzione dell'artista): sono due opere celebrative, risalenti ai primi anni trenta e conservate nelle collezioni dei reali d'Inghilterra.\nSmith, dopo essere stato cliente dell'artista, svolse quindi per lui un ruolo di \"mecenate\" e di intermediario con la ricca clientela inglese: questo anche per facilitare i rapporti, visto che, secondo le fonti dell'epoca, il Canaletto non aveva un carattere particolarmente accogliente. L'attivit\u00e0 di Joseph Smith raggiunse il suo culmine durante la seconda met\u00e0 degli anni trenta: importanti nobili come il Conte di Fitzwilliam, il Duca di Bedford, il Duca di Leeds e il Conte di Carlisle iniziarono a richiedere i quadri di Canaletto.\nA questo periodo risalgono importanti opere come \"Il doge alla festa di San Rocco\", altra opera dal carattere celebrativo, conservata alla National Gallery di Londra, e un'altra veduta di Piazza San Marco, conservata a Cambridge negli Stati Uniti, interessante perch\u00e9 permette un confronto diretto con la veduta che apparteneva ai reali del Liechtenstein e rivela cos\u00ec i progressi fatti dal Canaletto in circa dieci anni. Altre opere, realizzate per i committenti inglesi, sono la \"Riva degli Schiavoni verso est\", risalente al 1738-40 circa e conservata nei musei del Castello Sforzesco di Milano, una veduta di Piazza San Marco verso sud-est conservata a Washington e una veduta dell'angolo nord-est della principale piazza di Venezia, conservata a Ottawa.\nIl trasferimento in Inghilterra.\nVerso il 1740 il mercato di Canaletto si ridusse drasticamente quando la guerra di successione austriaca (1741-1748) port\u00f2 a un forte decremento dei visitatori britannici a Venezia. Smith non riusciva pi\u00f9 a garantire l'elevato numero dei clienti di un tempo, anche perch\u00e9 ormai tutti i pi\u00f9 importanti committenti inglesi che frequentavano Venezia avevano acquistato un elevato numero di opere di Giovanni Antonio Canal. Joseph Smith non era quindi pi\u00f9 in grado di garantirgli committenze e nel 1746 Canaletto stesso decise di trasferirsi a Londra: l'artista scrive una lettera al suo primo \"agente\", Owen McSwiny, pregandolo di introdurlo presso il Duca di Richmond, che tra l'altro era gi\u00e0 stato cliente di Canaletto durante gli anni venti.\nCanaletto cominci\u00f2 quindi a creare rapporti diretti con i suoi nuovi clienti, tra i quali figuravano il principe boemo Johann Georg Christian von Lobkowitz e il nobile inglese Hugh Percy, futuro Duca di Northumberland. Accolto con iniziale diffidenza, rius\u00ec a ricevere comunque diverse commissioni da parte dell'aristocrazia inglese. Tra le opere di questi anni si segnala \"Il Parco di Badminton da Badminton House\", del 1748, realizzato per Charles Somerset, quarto duca di Beaufort.\nSi tratta di un dipinto interessante perch\u00e9 mostra un Canaletto diverso: se infatti l'artista era abituato a dipingere gli scorci urbani di una Venezia ricca di edifici e piena di persone indaffarate, in Inghilterra il Canaletto cominci\u00f2 a raffigurare i tipici paesaggi calmi e privi di architetture complesse della brughiera inglese. Esemplificativi in tal senso sono anche alcuni dipinti come \"Il castello di Warwick\", realizzato per Francis Greville Brooke, futuro duca di Warwick, e alcune vedute del Tamigi, nelle quali il pittore poteva utilizzare gli artifici di cui si serviva per raffigurare i canali e i bacini di Venezia.\nInteressante \u00e8 anche un dipinto conservato presso l'Abbazia di Westminster che raffigura l'abbazia stessa con la processione dei cavalieri dell'Ordine del Bagno: si tratta di un dipinto a scopo celebrativo nel quale Giovanni Antonio Canal poteva servirsi della sua esperienza maturata nel dipingere le lussuose feste della Repubblica di Venezia. Dopo avere interrotto il soggiorno inglese una prima volta nel 1750 e una seconda volta nel 1753, il Canaletto fece ritorno a Londra e strinse rapporti con Thomas Hollis, uno dei pi\u00f9 importanti committenti del periodo inglese: per lui l'artista dipinge il \"Ponte di Walton\" e \"L'interno della Rotonda di Ranelagh\", quest'ultimo uno dei rari interni realizzati dal pittore.\nIl ritorno a Venezia e gli ultimi anni.\nIl Canaletto torn\u00f2 definitivamente nella citt\u00e0 natale tra il 1756 e il 1757. Le ultime committenze prestigiose sono quelle del mercante tedesco Sigismund Streit e quelle per le \"Solennit\u00e0 dogali\". Per il primo, un committente molto esigente, l'artista realizz\u00f2 alcuni dipinti tra i quali due suggestivi notturni, la \"Veglia notturna a San Pietro di Castello\" e la \"Veglia notturna all'arzere di Santa Marta\", entrambi conservati alla Gem\u00e4ldegalerie di Berlino ed entrambi risalenti a un periodo collocabile tra il 1758 e il 1763. Sono tra i pochi notturni prodotti da Giovanni Antonio Canal e raffigurano i momenti salienti di due importanti celebrazioni: la gente festosa sulle imbarcazioni e sulle rive \u00e8 illuminata soltanto dalla luce soffusa della luna. Per le Solennit\u00e0 dogali invece l'artista realizz\u00f2 un ciclo di disegni completato nel 1766.\nDurante l'ultima fase della sua carriera, il Canaletto approfond\u00ec il tema del \"capriccio\", gi\u00e0 affrontato in giovent\u00f9: importante in questo senso \u00e8 il celeberrimo \"Capriccio palladiano\", conservato presso la Galleria nazionale di Parma e risalente a un periodo compreso tra il 1756 e il 1759: si tratta di una veduta del quartiere di Rialto con il Ponte raffigurato secondo il progetto (mai realizzato) di Andrea Palladio e con la Basilica Palladiana di Vicenza. L'opera coniuga elementi reali (il quartiere di Rialto) a elementi altrettanto reali ma collocati altrove (la Basilica di Vicenza) e a elementi di fantasia (il Ponte di Rialto secondo il progetto palladiano), e in pi\u00f9 \u00e8 interessante perch\u00e9 permette di vedere come sarebbe stato il quartiere di Rialto se fosse stato scelto il progetto di Andrea Palladio piuttosto che quello di Antonio da Ponte.\nNel 1763 Giovanni Antonio Canal fu nominato socio della \"Veneta academia di pittura, scultura e architettura\" (nata nel 1750). Da questo momento in avanti non si hanno pi\u00f9 notizie sicure sulla sua attivit\u00e0: \u00e8 probabile che avesse continuato a dipingere fino alla sua scomparsa, avvenuta il 19 aprile del 1768, dopo \u201clungo compassionevole male\u201d \u2013 annota il Gradenigo nei \"Notatori\" \u2013 nella sua casa di Corte della Perina, tuttora esistente, circondato dall'affetto dei famigliari, e venne sepolto nella chiesa di San Lio; a Venezia, la tradizione vuole che la sua tomba si trovi sotto il pavimento della quattrocentesca Cappella Gussoni, nella Chiesa di San Lio.\nNel frattempo, in quegli anni, Joseph Smith vendeva gran parte della sua collezione al re Giorgio III, che ebbe cos\u00ec modo di creare la base per la grande collezione di dipinti di Canaletto di propriet\u00e0 della Royal Collection. Molti quadri dell'artista sono presenti in altre collezioni britanniche tra cui la Wallace Collection di Londra e un insieme di una ventina di opere \u00e8 presente nella Sala da Pranzo della Woburn Abbey, nel Bedfordshire.\nCritica.\nLa fortuna critica di Canaletto ha conosciuto fasi alterne: ci sono stati e ci sono critici che lo apprezzano in modo incondizionato, mentre altri si sono espressi in modo poco tenero nei suoi confronti: secondo questi il Canaletto non sarebbe stato altro che un \"pittore-fotografo\", un meccanico riproduttore della realt\u00e0 circostante.\nIl primo a dare un giudizio su di lui fu Anton Maria Zanetti, erudito veneziano: in una sua opera del 1733, intitolata \"Descrizione di tutte le pubbliche pitture della citt\u00e0 di Venezia e isole circonvicine\", Zanetti definisce il Canaletto come \"pittor di vedute, al quale e nella intelligenza e nel gusto e nella verit\u00e0, pochi tra gli scorsi e nessuno tra i presenti si pu\u00f2 trovare che si accostino\". Un altro contemporaneo, Charles de Brosses, scrive nelle sue \"Lettere familiari\" del 1739 che la specialit\u00e0 di Giovanni Antonio Canal \"\u00e8 di dipingere le vedute di Venezia; in questo genere supera tutto ci\u00f2 che \u00e8 mai esistito. La sua maniera \u00e8 luminosa, gaia, viva, trasparente e mirabilmente minuziosa\".\nLuigi Lanzi nella sua famosa \"Storia pittorica dell'Italia\" del 1831, afferma che l'artista \"usa qualche libert\u00e0 pittoresca, sobriamente per\u00f2 e in modo che il comune degli spettatori vi trova natura e gl'intendenti vi notan arte\", arte che secondo Lanzi il Canaletto \"possed\u00e9 in grado eminente\".\nL'Ottocento si dimostra il secolo in cui la fortuna critica dell'artista scende ai \"minimi storici\": l'arte di Canaletto in particolare viene letteralmente stroncata da John Ruskin nella sua opera \"Modern painters\", uscita in quattro edizioni (la prima nel 1843). Ruskin afferma che \"il manierismo di Canaletto \u00e8 il pi\u00f9 degradato che io conosca in tutto il mondo dell'arte. Esercitando la pi\u00f9 servile e sciocca imitazione, esso non imita nulla se non la vacuit\u00e0 delle ombre, e ne offre singoli ornamenti architettonici, per quanto esatti e prossimi [...]: si tratta di un piccolo, cattivo pittore\".\nNiccol\u00f2 Tommaseo, nella sua opera \"Bellezza e civilt\u00e0\" del 1857, propone un ritratto singolare del pittore veneziano, cercando di non sbilanciarsi troppo: \"negare lode a tale artista, vissuto in tempi s\u00ec miseri, che quando l'arte periva per ogni dove, aggiunse all'Italia una novella corona, sarebbe ingiustizia; ma soprabbondare nelle lodi, e quello ch'egli tocc\u00f2, dire il sommo dell'arte, sarebbe stoltezza\". Tommaseo conclude affermando che \"il Canaletto artista valente, non \u00e8 che una porzione d'artista\": questo perch\u00e9 secondo Tommaseo \"l'arte \u00e8 nata non gi\u00e0 per essere imitatrice dell'arte [...] ma per illustrare la natura e rinnovarla d'affetto generoso\". Tommaseo cerca di riconoscere al Canaletto il merito di essere stato un artista sincero in tempi corrotti, ma comunque sottolinea tutti i limiti della pittura vedutista, in modo particolare delle vedute di architetture.\nGino Damerini, nella monografia del 1912 dedicata a Francesco Guardi, riconosce la superiorit\u00e0 di quest'ultimo nei confronti di Canaletto: \"Guardi, infatti, si impadronisce del nostro spirito quando gi\u00e0 il nostro spirito trova Canaletto antiquato o soverchiamente rigido\". Pi\u00f9 positiva \u00e8 l'interpretazione di Gino Fogolari, che nell'opera \"Il Settecento italiano\" del 1932 scrive che \"nel dare significato alle vedute e nel taglio del quadro e nella prospettiva, \u00e8 un costruttore, come \u00e8 un poeta della luce nel rattenerne nelle lontananze tutta la chiarit\u00e0 solare\".\nA partire dalla seconda met\u00e0 del Novecento i giudizi sull'arte di Canaletto cominciano a diventare sempre pi\u00f9 positivi, a cominciare da quello di Roberto Longhi che nel 1946 lo chiama \"il grande Antonio Canal\". Nel 1967 Pietro Zampetti, nell'opera \"Vedutisti veneziani del Settecento\", descrive il Canaletto come il primo vero vedutista, per via della sua nuova forza e del suo nuovo senso della natura: \"finalmente nasce la veduta pura, la realt\u00e0 schietta e sincera, il senso delle cose scrutate nella loro essenza pi\u00f9 vera e profonda\". In seguito vari storici dell'arte hanno cominciato a prendere le distanze dalla critica che vede il Canaletto come un \"pittore-fotografo\": ad esempio nel 1974 Andr\u00e9 Corboz afferma che \"la supervalutazione del valore \"oggettivo\" di Canaletto \u00e8 stata la conseguenza di una mentalit\u00e0 positivista della quale la critica ha da molto tempo sottolineato le insufficienze\". La linea che valuta il rigorismo prospettico di Canaletto in chiave positiva ha trovato riscontro anche negli sviluppi pi\u00f9 recenti della critica: \"il rigore di un preciso telaio prospettico, uno spazio liberamente inteso, preciso nei particolari ma non fedele al vero, una pittura sciolta in un soffio di poesia personalissima\" sono le caratteristiche dell'arte di Canaletto secondo Alessandro Bettagno.\nG\u00e9rard Genette individua in Canaletto due livelli: un \u201cprimo livello\u201d, quello dei motivi di ammirazione pi\u00f9 ovvi e immediati\u00a0\u2013 per esempio la seduzione principale dell'oggetto dipinto: \u201cbel\u201d paesaggio, modello affascinante\u00a0\u2013 e un secondo, quello che riguarda un oggetto che nulla segnalerebbe all'ammirazione estetica, a priori e indipendentemente dal fatto che il pittore lo riproduce per mezzo del proprio trattamento pittorico. La \u201csecondariet\u00e0\u201d specifica, per Genette, che predilige il \"Laboratorio dei marmi a San Vidal\" al \"Ritorno del Bucintoro\", dipende dalla secondariet\u00e0 generale che consiste nel preferire, in ogni caso, agli oggetti immediatamente seducenti ci\u00f2 che Arthur Danto ha, in una prospettiva diversa, chiamato la \u201ctrasfigurazione del banale\u201d, cio\u00e8 il modo in cui l'arte del pittore si esercita e si manifesta su di un oggetto che l'osservatore profano avrebbe forse giudicato meno degno della sua attenzione e del suo interesse."}
{"id": "221795", "revid": "38120", "url": "https://it.wikipedia.org/wiki?curid=221795", "title": "Just in time production", "text": ""}
{"id": "221799", "revid": "125144414", "url": "https://it.wikipedia.org/wiki?curid=221799", "title": "Marziano Capella", "text": "Biografia.\nNativo di Madaura (secondo quanto riferisce Cassiodoro), esercit\u00f2 l'avvocatura a Algeria, divenne scrittore in et\u00e0 avanzata.\n\"De nuptiis Philologiae et Mercurii\".\nCi \u00e8 noto per il trattato didattico indirizzato a suo figlio, \"Le nozze di Filologia con Mercurio\", noto anche come \"De septem disciplinis\" o \"Satyricon\", scritto in forma di prosimetro, ossia un misto di prosa e versi di vari metri.\nL'opera \u00e8 peculiare per il suo impianto allegorico, con l'ascesa al cielo di Filologia accompagnata dalle arti liberali per sposare Mercurio, ovvero l'Eloquenza. \nI nove libri dell'opera sono cos\u00ec intitolati:\nLiber I: \"De nuptiis Philologiae et Mercurii\"\nLiber II: \"De nuptiis Philologiae et Mercurii\"\nLiber III: \"De arte grammatica\"\nLiber IV: \"De arte dialectica\"\nLiber V: \"De rhetorica\"\nLiber VI: \"De geometria\"\nLiber VII: \"De arithmetica\"\nLiber VIII: \"De astronomia\"\nLiber IX: \"De harmonia\"Le arti liberali sono ridotte dall'Autore da nove a sette, poich\u00e9, dopo le dotte esposizioni delle arti del Trivio - Grammatica, Dialettica, Retorica - e del Quadrivio - Aritmetica, Geometria, Astronomia e Musica - alle ultime due, Medicina e Architettura, non viene permesso di parlare alla festa nuziale, che si \u00e8 prolungata troppo.\nL'autore utilizza varie fonti nella compilazione della sua opera, fra cui Varrone Reatino e Apuleio. Il suo non \u00e8 certo un latino molto raffinato: la prosodia talvolta lascia a desiderare e molte metafore appesantiscono la narrazione. \nIn et\u00e0 medievale e rinascimentale vennero effettuate aggiunte e rettifiche di ogni tipo al testo originario. Essa risulta, in effetti, una specie di enciclopedia dell'erudizione classica diffusissima nel Medioevo cristiano. Un noto commento fu pubblicato dal grammatico neoplatonico Remigio d'Auxerre che lesse Boezio alla luce del consimile filosofo Scoto Eriugena.\nRiconoscimenti.\nIl cratere Capella, sulla Luna, \u00e8 stato battezzato in suo onore."}
{"id": "221800", "revid": "6789", "url": "https://it.wikipedia.org/wiki?curid=221800", "title": "Marziano Felice Capella", "text": ""}
{"id": "221802", "revid": "144796", "url": "https://it.wikipedia.org/wiki?curid=221802", "title": "Augusto II di Polonia", "text": "Figlio di Giovanni Giorgio III di Sassonia (1647 \u2013 1691) e di Anna Sofia di Danimarca (1647 \u2013 1717), successe al fratello maggiore Giovanni Giorgio IV di Sassonia (1668 \u2013 1694) come principe elettore di Sassonia. Fu eletto dalla dieta dei nobili polacchi Re di Polonia, succedendo cos\u00ec a Giovanni III Sobieski (1624 \u2013 1696) nel 1697, grazie anche all'influenza dell'Austria.\nNel 1704, a seguito della sconfitta subita dai suoi alleati Pietro il Grande e Federico IV di Danimarca nella prima parte della guerra che avevano scatenato contro la Svezia del giovane re Carlo XII, (Pace di Altranst\u00e4dt del 1706), la Polonia fu invasa dalle truppe svedesi e Carlo XII pose in sua vece sul trono polacco Stanislao Leszczy\u0144ski. La ripresa della guerra segn\u00f2 la sconfitta svedese e Augusto fu ristabilito in trono nel 1709, rimanendovi fino alla morte.\nBiografia.\nLa conversione al cattolicesimo.\nSalito al trono di principe elettore di Sassonia, Augusto si trov\u00f2 a concorrere per il trono di Polonia, retta da una monarchia elettiva, rimasto vacante alla morte di Giovanni III Sobieski.\nAugusto si era convertito segretamente alla Religione cattolica il 1\u00ba giugno 1697 nella cappella cattolica di corte in Baden presso Vienna e pubblicamente poco dopo a Piekar, dichiarando il Credo apostolico di fronte al secondo cugino Cristiano Augusto di Sassonia-Zeitz, anch'egli convertitosi nel 1693 e divenuto nel frattempo vescovo cattolico di Raab, che lo aveva segretamente istruito nella nuova fede e che successivamente ne rilasci\u00f2 un attestato autenticato dall'Internunzio apostolico.\nRe di Polonia.\nAppoggiato dall'Austria, il 26 e il 27 di giugno dello stesso anno, dopo aver lautamente pagato chi di dovere con denaro in gran parte sborsato dal banchiere ebreo di corte Lehmann, fu prescelto a Wola dalla Dieta dei nobili polacchi quale re di Polonia e il 15 settembre fu incoronato in Cracovia con il nome di \"Augusto II Mocny\". In precedenza, infatti, era riuscito al ministro plenipotenziario sassone conte Flemming (1667 \u2013 1728) di disperdere la pletora di candidati che da varie parti d'Europa e con potenti appoggi, avevano cercato di prendere il posto assegnato poi ad Augusto.\nIl governo della Sassonia.\nCon il passaggio di Augusto al cattolicesimo la Sassonia perse il ruolo di guida fra il ceti sociali evangelici del Brandeburgo e della Prussia. Tuttavia Augusto rinunci\u00f2 ad applicare in Sassonia il principio del \"cuius regio, eius religio\", rassicurando i suoi sudditi con un decreto del 1697 (rinnovato da suo figlio nel 1734) che assicurava i sudditi sassoni in tal senso, dichiarando che la sua conversione al cattolicesimo sarebbe rimasta una questione personale. Tuttavia la conversione allontan\u00f2 il principe elettore dalla nobilt\u00e0 terriera dei suoi compatrioti.\nLa funzione di capo supremo della chiesa evangelica in Sassonia fu affidata da Augusto inizialmente al Consiglio della Corona e particolarmente a suo cugino Federico II di Sassonia-Gotha-Altenburg. Dal 1724 il Concistoro supremo fu guidato da diversi predicatori superiori di corte della Sassonia e il destino della chiesa sassone procedette autonomamente, anche se nominalmente i sovrani cattolici della Sassonia rimasero fino al 1918 i capi supremi della Chiesa Evangelico-luterana in Sassonia, cos\u00ec come Direttori del \"Corpus Evangelicorum\" e \"tutori del protestantesimo\".\nIl governo della Polonia.\nLa monarchia polacca era elettiva e Augusto ritenne utile procurarsi uno strumento per accattivarsi i magnati polacchi, sempre inclini a trascurare i propri doveri verso la corona: venne, cos\u00ec, istituito l'Ordine dell'aquila bianca. Durante gli anni dal 1710-1720 Augusto si dedic\u00f2 principalmente agli affari interni e cerc\u00f2 (invano) di instaurare una monarchia ereditaria, rompendo il potere dei nobili Polacchi. Ma il \"rumore\" che Augusto cre\u00f2 nell'Europa con il suo pericoloso pacchetto di riforme e il sospetto dei paesi europei nel vedere una Polonia nuovamente potente, convinsero la Russia a intervenire militarmente per impaurirlo. Di conseguenza, Augusto dovette accettare un patto con il parlamento polacco che comprendeva:\nGli ultimi anni di Augusto sono ricordati per i suoi successi culturali. A Dresda fece chiamare numerosi architetti e pittori, facendone un centro culturale e una nuova tappa per i turisti.\nNel 1733 Augusto mor\u00ec e con la sua morte scoppi\u00f2 un nuovo conflitto, la guerra di successione polacca, che vide la ripetizione degli eventi del 1700-1720, fallimentari dal punto di visto polacco. Nonostante non fosse riuscito a rendere ereditaria la monarchia di Polonia, il suo primogenito fu duca di Sassonia col nome di Federico Augusto II e venne eletto Re di Polonia nel 1736 come Augusto III.\nAnche se Augusto II viene ricordato solo per i suoi fallimenti esteri, il giudizio storico su di lui \u00e8 quello di essere stato un buon re, che sfortunatamente regn\u00f2 in un periodo di forte instabilit\u00e0 per l'Europa.\nMoglie, amanti e discendenti.\nIl 20 gennaio 1693 Federico Augusto spos\u00f2 a Bayreuth la principessa Cristiana Eberardina di Brandeburgo-Bayreuth (Bayreuth, 29 dicembre 1671 \u2013 Pretzsch, 4 settembre 1727), dalla quale ebbe un solo figlio:\nAugusto ebbe molte amanti (fatto non insolito a quei tempi per i regnanti):\nBibliografia.\nin tedesco:"}
{"id": "221805", "revid": "6789", "url": "https://it.wikipedia.org/wiki?curid=221805", "title": "Marziano Minneio Felice Capella", "text": ""}
{"id": "221807", "revid": "1926649", "url": "https://it.wikipedia.org/wiki?curid=221807", "title": "Societ\u00e0 Sportiva Calcio Napoli 2002-2003", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 2002-2003.\nMaglie e sponsor.\nLo sponsor tecnico \u00e8 Diadora, lo sponsor principale \u00e8 Birra Peroni.\nOrganigramma Societario.\nArea direttiva\nArea tecnica"}
{"id": "221812", "revid": "438678", "url": "https://it.wikipedia.org/wiki?curid=221812", "title": "Domenico Sisca", "text": "Biografia.\nPrimo dei nove figli di Francesco Sisca e Giovannina Belcastro, negozianti di generi alimentari, frequenta il seminario a Santa Severina dove viene ordinato sacerdote il 29 maggio 1912. Successivamente Mons. Carmelo Pujia, arcivescovo di Santa Severina, lo nomina \"assistente ecclesiastico dell'Azione Cattolica\" della diocesi. Nel 1914 viene chiamato alle armi; al fronte svolge attivit\u00e0 spirituale e di assistenza ai soldati.\nAl termine della guerra ritorna in paese, diventa maestro di scuola elementare e sceglie di insegnare a Petilia Policastro. Nel 1920 si iscrive alla facolt\u00e0 di lettere all'Universit\u00e0 di Napoli; nel 1924 si laurea a pieni voti. L'anno dopo diviene Direttore Didattico e sceglie la sede di Cropani; nel 1935, liberatasi la sede di Petilia, torna a prestare servizio nel suo paese natio, dove rimarr\u00e0 per 18 anni.\nLa sua volont\u00e0 di favorire la crescita dei giovani petilini contribuisce all'apertura in paese della \"Scuola di Avviamento\" prima e della \"Scuola Media\" poi. Attivo anche in politica, svolge la funzione di \"Consigliere comunale\" ininterrottamente dal 1946 al 1956. Ma il suo pi\u00f9 grande impegno \u00e8 profuso per l'ampliamento e il rinnovamento della \"Chiesa di San Francesco di Paola\", testimoniato dalla riconoscenza dei concittadini che gli dedicarono una lapide affissa nella chiesa stessa.\nNel 1953 \u00e8 promosso Ispettore Scolastico nella Circoscrizione di Crotone e organizza nel comprensorio varie sedi dell'Associazione Italiana dei Maestri Cattolici. Sempre nel 1953 \u00e8 eletto \"membro del Consiglio Nazionale della Pubblica Istruzione\". Nel 1958 va in pensione, ricevendo dal vescovo di Crotone, S.E. Mons. Pietro Raimondi, il titolo di \"Monsignore quale Cameriere Segreto di sua Santit\u00e0 il Papa\" e venendo dallo stesso vescovo nominato \"Decano del Capitolo di Crotone\". Dal Capo dello Stato viene insignito del titolo di \"Commendatore della Repubblica\".\nNel 1963 pubblica la prima edizione della sua opera \"Petilia Policastro\", costatagli quasi trent'anni di studi e ricerche finalizzati a ricostruire la storia del suo amato paese (\"Infelice quel popolo che non possiede una storia\" \u00e8 il sottotitolo del libro). L'anno successivo pubblica la seconda edizione riveduta e ampliata che si conclude con la dichiarazione di una propria aspirazione: \"Possano le nuove generazioni sul solco di un fulgido passato dirigere la rotta verso un migliore avvenire\"."}
{"id": "221817", "revid": "31886", "url": "https://it.wikipedia.org/wiki?curid=221817", "title": "Filippo I di Savoia", "text": "Origine.\nFilippo, secondo Samuel Guichenon, era figlio di Tommaso I, Conte di Savoia, d'Aosta e di Moriana, e della moglie, Margherita o forse Beatrice, che secondo la \"Chronica Albrici Monachi Trium Fontium\" era figlia del Conte di Ginevra, Guglielmo I e della signora di Faucigny, Beatrice.&lt;br&gt;Tommaso I di Savoia, secondo lo storico francese Samuel Guichenon, nel suo \"Histoire g\u00e9n\u00e9alogique de la royale maison de Savoie\", era l'unico figlio maschio dell'ottavo Conte di Savoia e Conte d'Aosta e Moriana e marchese d'Italia, Umberto III, detto \"il Santo\" e di Beatrice di M\u00e2con, che, secondo la \"Chronica Albrici Monachi Trium Fontium\", era figlia di Gerardo I, conte di M\u00e2con e di Vienne e di Maurette de Salins, figlia del signore di Salins, Gaucher IV e della moglie di cui non si conoscono n\u00e9 il nome n\u00e9 gli ascendenti.\nBiografia.\nEssendo l'ottavogenito del conte Tommaso I di Savoia, Filippo era stato destinato alla carriera ecclesiastica e non aveva tardato ad ottenere cariche ragguardevoli in Fiandra; nel 1229 lo troviamo arcidiacono a Metz.&lt;br&gt;Filippo viene citato, assieme a tutti i fratelli, ancora in vita (\"Amedeus, Aymo, W. electus Valentinus, Thomas, Petrus, Bonifacius et Philippus\") nel documento n\u00b0 76 del \"Peter der Zweite, Graf von Savoyen, Markgraf in Italien\", inerente ad una donazione della madre Margherita (\"M. comitissa Sabaudie et marchisa in Ytalia\"), all'abbazia di Altacomba, del 1231; questo documento si trova anche nel \"Regesta comitum Sabaudiae\".\nSuo padre, Tommaso I, mor\u00ec il 1\u00ba marzo 1233; la \"Chronica Albrici Monachi Trium Fontium\" riporta che la morte di Tommaso I (\"comitis Thome de Sabaudia\") \u00e8 avvenuta nel 1232, mentre il documento n\u00b0 DXXXVII del \"Regesta comitum Sabaudiae\" riporta la morte di Tommaso (\"Thomas comes Sabaudiae\") al 1\u00ba marzo 1233 (\"1233, 1 Martii\"). Suo fratello, Amedeo, il figlio primogenito succedette a Tommaso I, come Amedeo IV.\nNel 1238, suo fratello, Amedeo IV, aveva fatto un testamento, in cui stabiliva che, in mancanza di un erede maschio, il suo erede era il fratello Tommaso (\"Thomam fratrem suum\"), poi Filippo e poi Pietro (\"substituit Philippum, huic autem Petrum fratres suos\"), con la clausola che avrebbero dovuto pagare i debiti suoi e quelli del loro padre, Tommaso I.\nNel 1339, assieme alla madre (\"genetrice sua\") ed ai fratelli Amedeo IV (\"Amedeus comes Sabaudie et in Italie marchio\") e Bonifacio, vescovo di Belley, Filippo arcidiacono a Metz (\"B. Bellicensi Electo et Philippo Metensi Primicerio\") fecero una donazione a Margherita, contessa di Kyburg, rispettivamente loro figlia e sorella, come ci viene confermato dal documento n\u00ba 123 del \"Peter der Zweite, Graf von Savoyen, Markgraf in Italien\".\nFilippo fu eletto vescovo di Losanna, nel 1239, poi, nel 1245, di Valence e finalmente, nel 1246, arcivescovo di Lione; ebbe benefici in Fiandra, Francia ed Inghilterra, senza per\u00f2 essere costretto a prendere gli ordini sacri, come era l'uso dei tempi.\nNel 1256, Filippo arcivescovo di Lione (\"Philippi de Sabaudia electi Lugdunensis\") redasse un testamento, dichiarando la madre usufruttuaria, mentre eredi erano il fratello, Pietro e la sorella, Beatrice (\"Petrus de Sabaudia frater et Beatrix comitissa Provinci\u00e6\").\nNel 1264, sua sorella, Beatrice, contessa consorte di Provenza e di Forcalquier, nomin\u00f2 come suoi eredi i fratelli, Bonifacio, arcivescovo di Canterbury e Pietro(\"fratrum suorum Bonifacii archiepiscopi Cantuar. et Petri comitis Sabaudi\u00e6\"), mentre per Filippo ci fu un lascito (\"Philippo electo Lugdun. fratri suo altero\") e fu nominato esecutore testamentario (\"Philippum electum Lugdun. fratrem suum\").\nIn quello stesso anno 1264, anche suo fratello, Pietro II, conte di Savoia fece un testamento in favore della figlia, Beatrice e del genero, Ghigo VII, delfino del Viennois, della nipote Eleonora, del fratello Filippo (Philippo electo Lugdun. fratri suo) e della moglie, come da documento n\u00b0 657 del \"Peter der Zweite, Graf von Savoyen, Markgraf in Italien\" .\nDopo aver rinunciato alle cure ecclesiastiche, nel 1267 spos\u00f2 la quarantottenne Contessa di Borgogna, Alice di Merania (1209 \u2013 1279), ovvero Adelaide I di Borgogna, che, come risulta dal documento del contratto di matrimonio stipulato dai genitori, riportato nella \"Histoire g\u00e9n\u00e9alogique des Sires de Salins (Besan\u00e7on), Tome I\", Alice o Adelaide era la figlia maggiore del duca d'Andechs e di Merania e Conte consorte di Borgogna, Ottone I d'Andechs e di Merania e della prima moglie, la Contessa di Borgogna, Beatrice II, che era la figlia secondogenita (secondo il \"Monacho Novi Monasterii Hoiensis Interpolata\" era l'unica figlia) del Conte di Borgogna e, per un breve periodo anche conte di Lussemburgo, Ottone I e della moglie (il matrimonio viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\") Margherita di Blois; Alice o Adelaide era vedova di Ugo di Ch\u00e2lon, a cui aveva dato 12 figli.\nPer quanto sessantenne e avendo vissuto sempre occupandosi di problemi ecclesiastici, ma pacifici, dovette prendere in mano le redini della Contea, in quanto Alice o Adelaide gli affid\u00f2 l'incarico di governare; nel documento n\u00b0 LIV del \"Monumenta Zollerana\", datato 1269, il figlio, Ottone, riconosce il patrigno come conte di Borgogna; l'anno seguente anche il Duca di Borgogna e re titolare di Tessalonica, riconobbe come conte di Borgogna, Filippo di Savoia, come si pu\u00f2 leggere in una sua lettera all'abate di Cluny come da documento n\u00b0 5156 del \"Recueil des chartes de l'abbaye de Cluny. Tome 6\".\nL'anno dopo, per la morte del fratello, Pietro II di Savoia, avvenuta il 12 maggio 1268, eredit\u00f2 anche il titolo di conte di Savoia, come da volont\u00e0 dello stesso Pietro espressa nel suo ultimo testamento dove chiedeva di essere sepolto ad Altacomba e designava suo successore nella contea il fratello Filippo e inoltre specificava i diversi lasciti per tutti gli altri parenti, come da documento n\u00b0 749 del \"Peter der Zweite, Graf von Savoyen, Markgraf in Italien\" , a cui aggiunse un codicillo, riportato nelle \"M\u00e9moires et documents publi\u00e9s par la Soci\u00e9t\u00e9 d'histoire et d'arch\u00e9ologie de Gen\u00e8ve - tome 7\", ove specificava che i suoi eredi erano il fratello Filippo e la figlia Beatrice.\nFilippo un\u00ec ai suoi Stati quelli di Morat e Berna e per questi possedimenti in Svizzera dovette guerreggiare contro Rodolfo conte d'Asburgo, il capostipite della casa d'Austria, eletto re dei Romani ed incoronato nel mese di ottobre del 1273. Condusse un'aspra lotta, che lo fece avvicinare al re di Francia, Filippo l'Ardito e, alla fine, trov\u00f2 una soluzione onorevole con la pace di Losanna.\nQuando sotto il pontificato di papa Niccol\u00f2 III (1277-1280), l'imperatore, Rodolfo d'Asburgo volle ricreare il regno di Arles dovette trattare con Carlo I d'Angi\u00f2 e fu trovato il seguente accordo:\nAl momento delle nozze tra il nipote di Carlo, Carlo Martello, figlio di Carlo lo Zoppo e Clemenza, figlia di Rodolfo, l'imperatore avrebbe ricostituito il regno di Arles per Carlo lo Zoppo che avrebbe dovuto cederlo immediatamente ai due giovani sposi.\nL'accordo, in attesa che Carlo Martello raggiungesse l'et\u00e0 canonica per matrimonio, ebbe numerosi avversari: il conte Filippo I di Savoia, il duca Roberto II di Borgogna, il conte della Franca Contea, Ottone IV di Borgogna e vari altri feudatari della Provenza e della Borgogna. Comunque le mire di Carlo sul regno di Arles, con tutte le altre sue ambizioni, furono rese vane dalla sconfitta subita in seguito ai vespri Siciliani.\nSua moglie, Adelaide, dopo aver fatto testamento, nel novembre 1278 (come ci viene confermato dalle \"Histoire g\u00e9n\u00e9alogique de la royale maison de Savoie, tome IV, Partie 1\"), mor\u00ec a Evian, in Alta Savoia, sulle sponde del lago di Ginevra, l'8 marzo del 1279, all'et\u00e0 di sessant'anni.Fu sepolta nella chiesa dell'abbazia di Montigny-l\u00e8s-Cherlieu.&lt;br&gt;Rimasto vedovo, Filippo cedette il titolo di conte di Borgogna al figlio di primo letto della moglie Adelaide (o Alice), Ottone IV di Borgogna (1248 - 1302), e si ritir\u00f2 in Savoia.\nIn Savoia Filippo govern\u00f2 per diciassette anni, benemerito della Chiesa cattolica, e si spense il 15 o il 16 agosto 1285 nel castello di Rossillon nel Bugey, tra Lione e Ginevra; Il necrologio delle \"Maurienne Chartes, Obituaire du Chapitre de Saint-Jean-de-Maurienne\" riporta la morte di Filippo (\"dni Philippi quondam comitis Sabaudie\") il 16 agosto (XVI Kal Sep.). Non avendo prole, spenta la figliolanza e discendenza diretta di Tommaso I di Savoia, gli succedette al trono il nipote, figlio del fratello il conte di Savoia, gi\u00e0 conte di Fiandra, Tommaso II, Amedeo, erede della contea dopo la morte del fratello, Tommaso, che per l'ottenuto appannaggio fu lo stipite dei conti di Piemonte.\nSotto il governo di Filippo la citt\u00e0 di Torino torn\u00f2 ai Savoia (1280) grazie al nipote Tommaso, signore del Piemonte, cui Filippo aveva affidato in Signoria i territori al di qua delle Alpi. Tommaso aveva infatti catturato il marchese di Monferrato Guglielmo VII mentre stava valicando le Alpi, diretto in Spagna, e lo aveva costretto a firmare la cessione di Torino ed altre terre piemontesi allora in suo possesso.\nCon Filippo I termin\u00f2 la cosiddetta Branca comitale dei Savoia; venne sepolto nell'Abbazia di Altacomba.ed oggi vi sussistono le sole pietre tombali del conte, quando l'abbazia fu occupata dai giacobini che forzarono la sua tomba e distrussero i resti, insieme a quelli di altri rappresentanti Savoia.\nDiscendenza.\nFilippo dalla moglie, Adelaide, non ebbe figli.&lt;br&gt;Di Filippo non si conosce alcuna discendenza"}
{"id": "221842", "revid": "709565", "url": "https://it.wikipedia.org/wiki?curid=221842", "title": "Caritas Italiana", "text": "La Caritas Italiana \u00e8 un ente confessionale della CEI (Conferenza Episcopale nella lingua Italiana, l'unione permanente dei vescovi cattolici in Italia) per la promozione della carit\u00e0. Si prefigge lo scopo di promuovere \u00ab\"la testimonianza della carit\u00e0 nella comunit\u00e0 ecclesiale italiana, in forme consone ai tempi e ai bisogni, in vista dello sviluppo integrale dell'uomo, della giustizia sociale e della pace, con particolare attenzione agli ultimi e con prevalente funzione pedagogica\"\u00bb (art.1 dello Statuto). Fondata nel 1971, per volere di papa Paolo VI, per opera di Giovanni Nervo, nello spirito del rinnovamento avviato dal Concilio Vaticano II, ha prevalente funzione pedagogica, cio\u00e8 tende a far crescere nelle persone, nelle famiglie, nelle comunit\u00e0, il senso cristiano di solidariet\u00e0. Per perseguire il suo impegno di formazione e informazione, la Caritas Italiana ogni anno propone un programma articolato in corsi, convegni, seminari di studio e approfondimento.\nFondamentale il collegamento e il confronto con le oltre duecento Caritas diocesane, impegnate sul territorio nell'animazione della comunit\u00e0 ecclesiale e civile, e nella promozione di strumenti pastorali e servizi come i Centri d'Ascolto, gli Osservatori delle Povert\u00e0 e delle Risorse, le Caritas parrocchiali e i centri di accoglienza.\nStoria.\nNel 1970 papa Paolo VI sciolse la Pontificia Opera Missionaria (Poa), l'ente caritatevole sostenuto dai cattolici americani e alle dirette dipendenze della Sede Apostolica, il quale aveva gestito le opere benefiche in Italia durante le due Guerre Mondiali e nel primo dopoguerra.\nA seguito delle raccomandazioni del Pontefice i vescovi della CEi votarono una delibera in occasione della loro VII Assemblea Generale, durante la sessione del 14 novembre 1970.\nCon decreto n. 1727/71 del 2 luglio 1971, la Conferenza Episcopale Italiana approv\u00f2 il primo statuto delle \u00abCaritas\u00bb diocesane d\u2019Italia, incaricate delle attivit\u00e0 caritative e assistenziali della Chiesa. \nIl 28 settembre 1972 ebbe luogo il primo incontro nazionale delle Opere diocesane di assistenza. Tre anni pi\u00f9 tardi, Napoli ospit\u00f2 il primo convegno italiano congiunto fra Chiesa e laicato dal titolo \"Volontariato e promozione umana\", dedicato alle questione del nascente Terzo Settore.\nIl 10 giugno 1977, la Caritas Italiana e il Ministero della Difesa siglarono una convenzione che inseriva l'ex Pontificia Opera Missionaria nell'elenco degli enti nei quali gli obbiettori di coscienza italiani avevano facolt\u00e0 di svolgere il servizio civile. Tale elenco era pubblico e disponibile presso i distretti militari.\nOrganizzazione.\nLegale rappresentante, eletto dall'assemblea generale della CEI, dal maggio 2019 \u00e8 il presidente Carlo Roberto Maria Redaelli, arcivescovo metropolita di Gorizia. Vi \u00e8 poi un Consiglio nazionale, oltre alla Consulta ecclesiale assistenziale.\nIl direttore \u00e8 Marco Pagniello.\nControversie.\nIl 2 aprile 2019 il Responsabile dell'Area Nazionale di Caritas Italiana Francesco Marsico e l'operatrice di Caritas Italiana Monica Tola vengono auditi dalla Commissione Ecomafie per dar conto del frequente utilizzo del logo Caritas a garanzia di filiere di indumenti usati che sono oggetto di indagini. In quell'occasione, Marsico dichiara che \"Caritas Italiana collabora con le Caritas diocesane, ma non assume alcuna responsabilit\u00e0 in ordine al loro operato. Questo proprio perch\u00e9 non pu\u00f2 avere nessun ruolo n\u00e9 ispettivo, n\u00e9 di controllo sulle attivit\u00e0 delle singole Caritas, in quanto questo tipo di attivit\u00e0 vede un vincolo legato all'autonomia di tipo diocesano, dove il Vescovo \u00e8 titolare di questo tipo di attivit\u00e0\". Quando il Presidente della Commissione sottolinea che Caritas Italiana \u00e8 proprietaria del marchio registrato, Marsico risponde che da parte di Caritas Italiana \"l'indicazione \u00e8 quella di limitare l'utilizzo del marchio e, laddove questo viene operato, ovviamente in termini di \"moral suasion,\" non di possibilit\u00e0 di intervento diretto. Poi dichiara che Caritas Italiana sta verificando situazione per situazione per capire il livello di garanzia della filiera\". In seguito all'audizione, ANSA sottolinea che il livello di garanzia offerto da Caritas sulle raccolte di abiti usati \u00e8 carente e pertanto questi rischiano di finire nelle mani della camorra, come evidenziato nell'ottobre 2019 da un servizio della trasmissione Le Iene riguardante la filiera degli abiti usati raccolti a Milano da una cooperativa legata a Caritas che usa il logo dell'ente. I giornalisti Martina di Pirro e Maged Srour, vincitori del premio di giornalismo d'inchiesta Mani Tese, hanno evidenziato in una serie di inchieste come parte dei vestiti donati a Caritas finisse poi nelle mani del clan Birra-Iacomino, e la presenza nel settore anche del clan Ascione. Il Presidente della Commissione parlamentare d\u2019inchiesta sulle Ecomafie dal 2018, Stefano Vignaroli, ha dichiarato che \u00abLa raccolta degli abiti spesso \u00e8 gestita da cooperative sociali a sfondo benefico attraverso cassonetti stradali che in pi\u00f9 di un caso riportano il logo della Caritas. Gli indumenti usati raramente vanno ai poveri: quasi sempre vengono venduti e i proventi non sempre sono usati a fini benefici\u00bb; un operatore di una delle cooperative sociali coinvolte dichiar\u00f2: \u00abNoi facevamo parte di una rete che parlava direttamente con i politici locali, anche ad alto livello. Senza di loro non avremmo avuto il permesso di raccogliere. Nel nostro caso, per molto tempo, bastava che l\u2019ente benefico a cui eravamo legati, nel nostro caso la Caritas, indicasse al Comune la cooperativa e ci affidavano automaticamente il servizio. Poi \u00e8 cominciato il sistema delle gare, ma non \u00e8 cambiato molto: chi le scriveva, faceva in modo che vincessimo\u00bb. Nel 2017 il Corriere della Sera aveva parlato del fenomeno riferendosi a \"gli affari sporchi delle cooperative\" ed evidenziando come gli abiti usati raccolti nel circuito di Caritas a Milano finissero poi nelle mani di un'impresa criminale. Riferendosi a questa e ad altre vicende, a gennaio 2018 il parlamentare Stefano Vignaroli ha presentato un'interrogazione parlamentare, dichiarando che \"In Italia milioni di cittadini donano in buona fede i loro indumenti usati nei contenitori gialli o nelle parrocchie pensando che servano ai fini solidali perch\u00e9 persuasi dal prestigio della Caritas Ambrosiana. In realt\u00e0 buona parte delle donazioni di questi abiti finiscono per incrementare un traffico illecito dal quale i clan camorristici traggono enormi profitti\".\nNel 2019 don Lucio Gatti, ex direttore della Caritas di Perugia e noto per aver fondato centri di accoglienza e aver gestito campi di lavoro solidali, ha patteggiato due anni con la condizionale per aver compiuto abusi sessuali all'interno del Centro Caritas da lui gestito. Nel 2020 il sacerdote Sergio Librizzi, ex direttore della Caritas della diocesi di Trapani, \u00e8 stato condannato in appello perch\u00e9 \"da membro della Commissione per il riconoscimento dello status di richiedente asilo era accusato di avere ottenuto prestazioni sessuali dai migranti in cambio di favori nella pratica per il permesso di soggiorno\". Soldi della Caritas sarebbero stati offerti dalla diocesi di Enna, con l'intenzione di tacitarla, alla famiglia di un minore vittima di atti di pedofilia da parte di un sacerdote.\nCriteri di lavoro.\nNegli interventi internazionali vale il principio di sussidiariet\u00e0, nel senso di integrare gli sforzi che primariamente spettano a ciascuna chiesa locale dei paesi colpiti da calamit\u00e0 o in cammino verso lo sviluppo cercando anche di creare le condizioni di intervento per le Caritas diocesane disponibili ai gemellaggi. Gli interventi non si limitano alla fase acuta delle calamit\u00e0 ma diventano programmi di riabilitazione e sviluppo, rapportati ai bisogni della popolazione e al cammino delle chiese.\nCostante \u00e8 il collegamento con le altre Caritas nazionali, direttamente e attraverso la rete di Caritas internationalis, organizzazione cattolica che raggruppa oltre 160 organizzazioni distribuiti in molti paesi del mondo. Ne riunisce 48, invece, Caritas Europa.\nCi sono poi i microprogetti di sviluppo, di piccola entit\u00e0 ma significativi per l'autopromozione locale, proposti dalle stesse comunit\u00e0 del sud del mondo e divulgati dalla Caritas. Sono finanziati da parrocchie, scuole, associazioni, famiglie che cos\u00ec entrano direttamente in contatto con chi riceve per uno scambio di valori."}
{"id": "221843", "revid": "709565", "url": "https://it.wikipedia.org/wiki?curid=221843", "title": "The Avengers", "text": ""}
{"id": "221845", "revid": "1573940", "url": "https://it.wikipedia.org/wiki?curid=221845", "title": "Osorkon B", "text": "R8-U36-D1*p:n-i-mn:n-N5:Z1\nhm ntr tpi n imn r\u055a\nV4-Aa18-i-r:V31:n\nwsrkn \nHem netjer tepi en Amon-Ra Userken - \"Primo Profeta di Amon-Ra, Osorkon\".\nBiografia.\nFiglio di Takelot II, ed inizialmente designato come erede al trono di Bubasti, venne destinato in seguito, dal padre, a ricoprire il seggio di Primo Profeta a Tebe - ossia a governare l'Alto Egitto - con l'incarico di riportare sotto il controllo della famiglia reale quella regione. Alla decisione del sovrano si opposero sia i figli di Nimlot II, precedente Primo Profeta, che Horsaset B, forse nipote di Horsaset A, che aveva ricoperto l'incarico durante il regno di Osorkon II.\nNe segu\u00ec una situazione molto complessa che vide i contendenti trasformare Tebe in un campo di battaglia, con alterne fortune. Osorkon B e Horsaset si alternarono al potere a seconda di quale fazione fosse risultata vincitrice in una certa fase dello scontro.\nLa situazione venne complicata dall'intervento, nella regione di Tebe, di Petubastis I, fondatore della XXIII dinastia, che tent\u00f2 di estendere il proprio potere all'Alto Egitto. Dopo la sconfitta di Petubastis \u00e8 probabile che Osorkon si sia attributo la completa titolatura regale ed abbia regnato sull'Alto Egitto; questo sovrano \u00e8 comunemente conosciuto come Osorkon III ed inserito nella XXIII dinastia].\nTra le ragioni addotte per convalidare l'identita tra Osorkon B e Osorkon III vi anche una stele che riporta, frammentario il nome della moglie di Osorkon B: Tent... , nome che pu\u00f2 essere ricostruito sia come Teantamon che come Tentsai, come una delle mogli secondarie di Osorkon III. Entrambi gli Osorkon risultano, poi, aver avuto una figlia di nome Shepenupet.\nL'identit\u00e0 tra Osorkon B e Osorkon III, accettata dalla maggior parte degli egittologi \u00e8 invece contestata da Kenneth Kitchen che basa le sue affermazioni su leggere differenze tra i nomi delle madri di Osorkon B (Karoma-merymut) e di Osorkon III (Kamama-merymut)."}
{"id": "221848", "revid": "4806", "url": "https://it.wikipedia.org/wiki?curid=221848", "title": "Foglie", "text": ""}
{"id": "221852", "revid": "110157", "url": "https://it.wikipedia.org/wiki?curid=221852", "title": "Yes Remixes", "text": "Yes Remixes \u00e8 una raccolta di brani del gruppo \"progressive\" inglese Yes, remixati da Virgil Howe.\nIl disco.\nYes Remixes \u00e8 un album di remix di brani degli Yes dal 1970 (\"Time and a Word\") al 1980 (\"Drama\"). Bench\u00e9 venga generalmente incluso nella discografia degli Yes, si tratta di un prodotto decisamente peculiare. Il remixaggio, a cura di Virgil Howe (figlio di Steve Howe, chitarrista storico degli Yes) reinterpreta i brani originali in un contesto radicalmente diverso, ovvero quello della musica techno.\nSebbene l'album abbia destato qualche interesse da parte della critica, e sia entrato per un breve periodo nelle classifiche di vendita specifiche per i \"remix\", non \u00e8 stato molto ben accolto dai fan degli Yes e del rock progressivo."}
{"id": "221853", "revid": "125371828", "url": "https://it.wikipedia.org/wiki?curid=221853", "title": "Elasticit\u00e0", "text": "In fisica, lelasticit\u00e0 \u00e8 la propriet\u00e0 che permette ad un corpo di deformarsi sotto l'azione di una forza esterna e di riacquisire, se le deformazioni non risultano eccessive, la sua forma originale al venir meno della causa sollecitante. Se il corpo, cessata la sollecitazione, riassume esattamente la configurazione iniziale \u00e8 detto perfettamente elastico. \nL'elasticit\u00e0 riguarda sia i corpi solidi che i fluidi. I primi possiedono sia elasticit\u00e0 di forma che di volume, reagiscono cio\u00e8 elasticamente alle sollecitazioni che tendono a deformare il volume del corpo e a cambiare i suoi angoli; i fluidi invece presentano solo elasticit\u00e0 di volume, in quanto reagiscono elasticamente a una compressione o espansione ma non oppongono resistenza al cambiamento di forma, che dipende dal recipiente.\nDescrizione.\nLa sollecitazione massima che garantisce il comportamento elastico del materiale \u00e8 detta limite di elasticit\u00e0 e, nel caso venga superata, si entra nella regione di comportamento plastico del pezzo, che consiste nel cedimento o nel flusso del materiale, a seconda che sia fragile o duttile rispettivamente. Il limite di elasticit\u00e0 trattandosi di una pressione \u00e8 misurato in Pascal, ovvero una forza per unit\u00e0 di superficie: \nformula_1\nSe il materiale \u00e8 duttile, ovvero che permette plasticizzazioni, il limite elastico \u00e8 la tensione di snervamento, mentre nel caso di materiali fragili, che sono privi del campo plastico, il limite elastico \u00e8 la rottura del materiale.\nIl modello matematico pi\u00f9 semplice di rappresentazione del comportamento elastico \u00e8 quello lineare della legge di Hooke (e della legge di Hooke generalizzata nel caso di stati tensionali pluriassiali), che nel caso di stato di sforzo monoassiale, tipico delle prove di trazione, \u00e8: formula_2 dove formula_3 \u00e8 lo sforzo agente nel provino raffigurato in figura con formula_4 forza applicata alle sue estremit\u00e0 ed formula_5 superficie della sezione trasversale iniziale, formula_6 la deformazione del provino ovvero il suo allungamento relativo, con formula_7allungamento assoluto del provino, ossia la differenza fra la lunghezza finale formula_8 e quella iniziale formula_9 ed formula_10 il modulo di Young (o elastico), che \u00e8 la costante di proporzionalit\u00e0 fra gli sforzi e le deformazioni in campo elastico.\nTale modello riveste un aspetto fondamentale sia in ambito teorico, per la possibilit\u00e0 di pervenire ad uno studio matematico completo dei problemi formulati, sia in ambito ingegneristico, per la ricaduta che esso ha nella modellazione e risoluzione di problemi di interesse tecnico e scientifico. Altri pi\u00f9 complessi modelli matematici di elasticit\u00e0 nonlineare, importanti per la rappresentazione del comportamento delle gomme, fanno riferimento al modello di materiale iperelastico, mentre per mezzi porosi il modello si declina nella poroelasticit\u00e0.\nLo studio dei corpi solidi elastici \u00e8 oggetto della teoria dell'elasticit\u00e0, una branca della meccanica dei solidi.\nOrigine atomica del comportamento elastico.\nIl comportamento elastico dei diversi materiali ha origini microscopiche che si distinguono in base al particolare tipo di materiale. Possiamo parlare infatti di \"elasticit\u00e0 entalpica\" ed \"elasticit\u00e0 entropica\".\nMateriali cristallini.\nL'elasticit\u00e0 entalpica \u00e8 caratteristica dei materiali cristallini, e deriva da un fenomeno che avviene a livello atomico. Le propriet\u00e0 elastiche di questi materiali derivano dal tipo di interazione che si instaura fra i loro atomi costituenti, quando questi sono sottoposti ad un carico esterno. Se tali interazioni determinano un dislocamento degli atomi contenuti, questi, una volta rimosso il carico, riescono a rioccupare la loro posizione iniziale ed il materiale \u00e8 detto elastico; se perdipi\u00f9 il dislocamento \u00e8 sufficientemente piccolo, \u00e8 garantita la diretta proporzionalit\u00e0 fra deformazione e carico ed \u00e8 valida pertanto la legge di Hooke. \nIl fitto reticolo cristallino di questi materiali permette solamente piccole deformazioni e spostamenti locali, da cui derivano l'alto limite di elasticit\u00e0 ed il grande modulo elastico. Questo comporta la necessit\u00e0 di esercitare elevate tensioni per ottenere deformazioni rilevanti. Nel caso in cui si rimanga al di sotto dello sforzo di snervamento del materiale, il rapporto tra sforzo e deformazione \u00e8 pari alla costante modulo elastico o modulo di Young, che rappresenta la proporzionalit\u00e0 fra sforzo e deformazione nel campo lineare del materiale, descritta dalla legge di Hooke, e determina la pendenza del tratto rettilineo nel diagramma sforzo-tensione della prova monoassiale rappresentata in figura. \nL'elasticit\u00e0 dipende quindi dalla struttura microscopica del materiale e dalle forze di interazione che agiscono fra gli atomi che lo compongono. In particolare va considerata l'energia potenziale esistente tra ogni coppia di atomi, che pu\u00f2 essere espressa in funzione della loro distanza. A una certa distanza d0 i due atomi sono in equilibrio, ossia la risultante delle forze di interazione tra i due \u00e8 nulla. La variazione di tali forze (a causa della sollecitazione esterna) fa variare la distanza reciproca tra le particelle (producendo a livello macroscopico la deformazione del corpo: nel caso di trazione, per esempio, si ha uno \"stiramento\" dei legami). Per livelli relativamente bassi delle sollecitazioni, il lavoro meccanico necessario viene accumulato come energia elastica, all'interno del materiale, e viene restituito interamente al venir meno della causa sollecitante mentre le particelle ritornano alla loro posizione iniziale (il corpo riacquista la sua forma e dimensioni originarie). L'energia immagazzinata nel materiale \u00e8 quantificabile dalla seguente relazione: formula_11 che graficamente \u00e8 rappresentata dall'area sottesa alla curva tensione-deformazione rappresentata in figura, dove formula_12 \u00e8 il lavoro svolto di deformazione, immagazzinato nel materiale come energia elastica, formula_13\u00e8 l'andamento dello sforzo in funzione della deformazione formula_14, ed formula_15 \u00e8 la deformazione finale che si raggiunge applicando il carico esterno.\nQuesto meccanismo \u00e8 alla base del comportamento elastico macroscopico dei diversi materiali, ma al variare del tipo di materiale, e dunque della struttura microscopica, si delineano comportamenti elastici differenti.\nMateriali non cristallini.\nL'elasticit\u00e0 entropica \u00e8 caratteristica dei materiali polimerici costituiti a livello molecolare da catene; tale elasticit\u00e0 scaturisce da un movimento delle catene da uno stato ad elevata entropia (lo stato pi\u00f9 probabile, in cui le catene sono aggrovigliate) a uno stato a bassa entropia (uno stato meno probabile, pi\u00f9 ordinato, in cui le catene sono allineate), che avviene durante l'allungamento del materiale.\nMateriali polimerici come la gomma, essendo costituiti a livello microscopico da molecole a catena, permettono grandi scorrimenti e deformazioni, e pertanto sono caratterizzati da bassi limiti di elasticit\u00e0 e piccolo modulo di elasticit\u00e0. Ci\u00f2 significa che a sforzi e tensioni relativamente bassi corrispondono gi\u00e0 deformazioni apprezzabili macroscopicamente, cos\u00ec come punti di snervamento o rottura molto bassi. Questi materiali sono detti elastomeri, con un comportamento cosiddetto ad \"\"alta elasticit\u00e0\" rispetto alla \"vera elasticit\u00e0\"\" dei cristallini. Inoltre, a causa del precoce stiramento delle catene, causato da un ulteriore allungamento quando queste sono gi\u00e0 state allineate, gli elastomeri hanno un comportamento elastico non lineare.\nMateriali cellulari.\nI materiali cellulari, come il legno, reagiscono in modo differente alla compressione e alla trazione. Grazie alla presenza di cavit\u00e0 nel materiale, la compressione mostra completa rigidit\u00e0 fino a quando le pareti di tali cavit\u00e0 non sono soggette a inflessione elastica, che permette di avere una notevole deformazione senza grande incremento di sforzo. Tali deformazioni inoltre, sono in gran parte recuperabili, ma una volta avvenute riportano il corpo a uno stato di rigidit\u00e0, essendosi annullate le cavit\u00e0. D'altra parte, queste non hanno la stessa influenza sulla trazione, che non permette la flessione elastica delle pareti nello stesso modo.\nElasticit\u00e0 lineare del continuo.\nDeformazioni.\nPer studiarne il comportamento se sottoposti a sforzo, i materiali possono essere modellati come privi di struttura interna e costituiti da un continuo solido. Rappresentando il corpo in un sistema di riferimento cartesiano, si pu\u00f2 indicare la posizione di ogni suo punto tramite il vettore posizione: formula_16ed il loro spostamento con il vettore formula_17. Il vettore spostamento descrive come si deforma il corpo sotto carico, infatti: formula_18 \u00e8 la distanza cartesiana fra due punti del corpo e formula_19\u00e8 la stessa distanza dopo che il corpo si sia deformato ed \u00e8 chiaramente funzione di formula_20. Si introduce la grandezza formula_21 detta deformazione, che al variare di formula_22 forma un tensore di rango 2, detto tensore delle deformazioni: formula_23dove i termini diagonali formula_24con formula_25 sono dette deformazioni normali e descrivono gli allungamenti o le contrazioni, le restanti formula_26con formula_27 sono detti scorrimenti e descrivono la variazione di forma, quindi degli angoli, rispetto al riferimento cartesiano.\nSforzi.\nLo stato di sforzo \u00e8 generalmente, e nella maggior parte dei casi, tridimensionale. Per studiarlo si sfrutta il Teorema di Cauchy ponendo una terna cartesiana sul punto formula_28 sotto studio e tagliando il corpo con un piano inclinato di normale formula_29 a distanza infinitesima formula_30 da formula_28, che individua insieme ai tre piani di riferimento un tetraedro, detto di Cauchy, rappresentato in figura. La faccia di normale formula_29ha superficie pari a formula_33, mentre le altre, di normale formula_34formula_35e formula_36, hanno superficie rispettivamente pari a formula_37, formula_38e formula_39dove formula_40, formula_41e formula_42sono i coseni direttori di formula_29. Il generico sforzo agente sul piano di normale formula_29 \u00e8 formula_45, e sulle altre facce formula_46, formula_47 e formula_48, che per convenzione sono considerati positivi se entranti e quindi il meno sta ad indicare che sono uscenti dal volume infinitesimo. Per studiare il generico stato di sforzo formula_45di un punto appartenente al corpo basta imporre l'equilibrio statico nel tetraedro (I equazione cardinale della statica): \nformula_50 \nche nel caso siano noti i tre vettori formula_46, formula_47 e formula_48si pu\u00f2 determinare lo sforzo formula_45in qualsiasi punto del corpo. \nSi possono ora proiettare tutti e tre i vettori formula_46, formula_47 e formula_48nelle tre direzioni formula_58, formula_59e formula_60ed il vettore formula_45nella direzione normale e tangenziale del piano di normale formula_29, ottenendo: \nformula_63 \nformula_64 \ndove due delle tre componenti saranno tangenziali alla faccia di applicazione dello sforzo e la rimanente sar\u00e0 normale alla faccia. Si compone infine il tensore degli sforzi, che descrive il generico stato di sforzo: \nformula_65\nDensit\u00e0 di energia di deformazione.\nLa densit\u00e0 di energia di deformazione \u00e8 l'energia elastica immagazzinata dal materiale per unit\u00e0 di volume, e vale la relazione: formula_66ovvero l'incremento della densit\u00e0 di energia di deformazione formula_67\u00e8 pari al lavoro svolto dagli sforzi formula_68per alterare le deformazioni formula_26. Si ricava allora che: formula_70.\nLa relazione formula_66 pu\u00f2 essere espansa in serie con Taylor nell'intorno di formula_72nel caso di solido lineare e di stato iniziale scarico ed indeformato, ovvero con formula_73, ottenendo:\nformula_74 alla quale se applichiamo formula_70 otteniamo la legge di Hooke generalizzata: formula_76 che nel caso di materiale isotropo diviene:\nformula_77\ndove formula_10 \u00e8 il modulo elastico e formula_79 \u00e8 il coefficiente di Poisson."}
{"id": "221854", "revid": "76963", "url": "https://it.wikipedia.org/wiki?curid=221854", "title": "Stef Kamil Carlens", "text": "Biografia.\nDopo aver studiato arte, vive ad Anversa ed entra a far parte del mondo della musica grazie a Tom Barman con cui fonda la band dEUS nel 1991.\nCon la band raggiunge il successo nel 1994 con \"Worst Case Scenario\", poi nel 1996 con \"In a bar, under the sea\".\nSubito dopo l'uscita di questo album decide di lasciare la band per dedicarsi completamente al proprio progetto musicale chiamato Moondog Jr, dove suona con altri musicisti della scena belga come Tom Pintens, Bjorn Eriksson, Tomas De Smet, Aarich Jespers.\nDi questa formazione era gi\u00e0 uscito un EP nel 1993 a nome \"A Beatband\" intitolato: \"Jintro travels the word in a skirt - 5 songs of wrath\", ma \u00e8 nel 1995 che esce il primo album come Moondog Jr, \"Everyday I Wear A Greasy Black Feather On My Hat\", nel quale si sentono ancora le influenze musicali dei dEUS.\nPoi la band cambia nome definitivamente in Zita Swoon che nel 1997 fa uscire l'album sperimentale \"\"Music Inspired by Sunrise\", film by F.W. Murnau\". Un disco ispirato interamente ad un film a cui partecipano diversi musicisti.\nCarlens si interessa anche di arte e teatro, infatti ha scritto ed eseguito con altri artisti la colonna sonora per lo spettacolo teatrale \"Plage Tatto/Circumstances\".\nNel 1998 esce \"I paint pictures on a wedding dress\", un album rock-pop che li fa apprezzare al grande pubblico, grazie anche al successo del singolo \"Disco!\" e del remix fatto dai Soulwax.\nNel 2001 esce \"Life=A sexy Sanctuary\", album abbastanza simile al precedente, sempre molto apprezzato, dalle sonorit\u00e0 vagamente pop, un po' elettronico e leggermente rock. Amano contaminarsi con diversi stili, sempre originali.\nSempre lo stesso anno esce un disco live, \"Live at the Jet Studio\", che contiene una performance acustica della band che propone alcuni pezzi dell'ultimo album.\nInfine nel 2004 esce \"A songs about a girl\", un disco diverso dai precedenti, pi\u00f9 acustico, con diversi pezzi cantati in francese, mentre prima la band utilizzava solo l'inglese.\nStef Kamil Carlens comunque, \u00e8 una persona molto creativa, dipinge, fa sculture e installazioni che ha esposto in alcune tra le pi\u00f9 importanti gallerie di Belgio e Paesi Bassi, collabora con diversi altri progetti musicali, quali Kiss my Jazz, e Songs With Others Strangers."}
{"id": "221855", "revid": "287204", "url": "https://it.wikipedia.org/wiki?curid=221855", "title": "Augusto II di Sassonia", "text": ""}
{"id": "221856", "revid": "4", "url": "https://it.wikipedia.org/wiki?curid=221856", "title": "Federico Augusto il Forte", "text": ""}
{"id": "221857", "revid": "1305772", "url": "https://it.wikipedia.org/wiki?curid=221857", "title": "Federico Augusto di Sassonia", "text": "Federico Augusto di Sassonia"}
{"id": "221858", "revid": "4", "url": "https://it.wikipedia.org/wiki?curid=221858", "title": "Federico Augusto I di Polonia", "text": ""}
{"id": "221859", "revid": "1318309", "url": "https://it.wikipedia.org/wiki?curid=221859", "title": "Federico Augusto I di Sassonia", "text": ""}
{"id": "221861", "revid": "149485", "url": "https://it.wikipedia.org/wiki?curid=221861", "title": "Causa di giustificazione", "text": ""}
{"id": "221862", "revid": "22475", "url": "https://it.wikipedia.org/wiki?curid=221862", "title": "Acciuga", "text": ""}
{"id": "221863", "revid": "10873", "url": "https://it.wikipedia.org/wiki?curid=221863", "title": "EIST", "text": ""}
{"id": "221865", "revid": "1718925", "url": "https://it.wikipedia.org/wiki?curid=221865", "title": "Santippe", "text": "Biografia.\nSebbene della sua vita non ci rimanga quasi nulla, di Santippe si sa certamente che spos\u00f2 Socrate quando il filosofo si trovava gi\u00e0 in un'et\u00e0 avanzata, forse tra i 50 e i 55 anni. La coppia ebbe tre figli: Lamprocle, Sofronisco e Menesseno. La storia della moglie del filosofo greco ci \u00e8 narrata solo attraverso vari episodi:\nper esempio, lo storico greco Diogene Laerzio racconta che una volta, al culmine della sua rabbia, Santippe scagli\u00f2 contro Socrate una brocca d'acqua (secondo altre versioni, un vaso da notte), ed egli esclam\u00f2: \"Non dicevo che il tuono di Santippe sarebbe finito in pioggia?\".\nUn'altra testimonianza sulla donna greca ci \u00e8 data dal filosofo Antistene che esclam\u00f2: \"Perch\u00e9, Socrate... non istruisci Santippe, ma te ne stai con una donna la pi\u00f9 fastidiosa, credo, di quelle che sono, furono e saranno? \"."}
{"id": "221867", "revid": "2187", "url": "https://it.wikipedia.org/wiki?curid=221867", "title": "Chiesa di Santa Maria Maggiore (Roma)", "text": ""}
{"id": "221868", "revid": "1712526", "url": "https://it.wikipedia.org/wiki?curid=221868", "title": "Comunit\u00e0 montana Vallo di Diano", "text": "La Comunit\u00e0 montana Vallo di Diano \u00e8 un ente locale comprende i seguenti comuni facenti parte della provincia di Salerno e collocati lungo il Vallo di Diano:\nIl comune di Pertosa non fa pi\u00f9 parte dell'ente a seguito della L.R. 12 del 30/09/2008."}
{"id": "221872", "revid": "1982", "url": "https://it.wikipedia.org/wiki?curid=221872", "title": "Carlo di Borbone, Re di Napoli", "text": ""}
{"id": "221874", "revid": "287204", "url": "https://it.wikipedia.org/wiki?curid=221874", "title": "Borboni (disambigua)", "text": ""}
{"id": "221878", "revid": "297059", "url": "https://it.wikipedia.org/wiki?curid=221878", "title": "Conciliarismo", "text": "Con conciliarismo si intende, nella storia della Chiesa, l'orientamento secondo il quale il concilio ecumenico ha un'autorit\u00e0 superiore al papa. Il periodo storico nel quale appare il conciliarismo abbraccia i secoli XIV e XV.\nStoria.\nDall'XI al XIV secolo.\nIdee conciliariste erano apparse per la prima volta nel Medioevo. Il cardinale e vescovo francese Umberto di Silva Candida, vissuto verso la met\u00e0 dell'XI secolo, aveva dato forma definitiva ad una tesi gi\u00e0 espressa nel VII secolo, e cio\u00e8 che un papa eretico pu\u00f2 essere sottoposto ad un giudizio. L'idea era stata ripresa dai canonisti medievali, ed era finita nell'opera magna del monaco camaldolese Graziano \"Decretum Magistri Gratiani\" (1140-1142 ca.): \"\u00ab Papa a nemine est iudicandus, nisi deprehendatur a fide devius\u00bb\". L'autorit\u00e0 suprema della Chiesa appartiene al papa, ma questi pu\u00f2 cadere nell'eresia o nello scisma, e pu\u00f2 allora essere deposto da un concilio, il quale, convocato di necessit\u00e0 dai vescovi o da chi abbia sufficiente autorit\u00e0, deve prendere atto ufficialmente che il papa ha perso la sua autorit\u00e0 per il delitto di cui si \u00e8 macchiato. I canonisti medievali davano al termine eretico una larga ed elastica accezione, cos\u00ec da comprendere anche il delitto di scisma o di mancato raggiungimento dell'unit\u00e0 della Chiesa.\nEsistevano altre posizioni sul rapporto tra papa e concilio. Nel XIV secolo si affacciarono nuove dottrine: Giovanni di Parigi le espresse nel suo \"De potestate regia et papali\", da Marsilio da Padova nel \"Defensor Pacis\" (1324), da Guglielmo da Ockham nel suo \"Dialogus de imperatorum et pontificum potestate\". Soggetto dell'autorit\u00e0, essi affermarono, non \u00e8 solo il capo, ma il capo assieme alle membra: ossia, nelle diocesi il vescovo insieme al capitolo; nella Chiesa universale il papa con i cardinali (delegati del popolo cristiano), oppure il papa e il concilio (convocato dall'imperatore per delega del popolo). In questo modo il papa non deteneva pi\u00f9 un potere assoluto, ma veniva chiamato ad eseguire i decreti stabiliti dal concilio.\nSotto la pressione di avvenimenti esterni, il passaggio da una posizione conciliarista all'altra era facile e frequente.\nXV secolo.\nQueste idee si rinnovarono con lo Scisma tra Roma e Avignone (1378-1417) e apparvero cos\u00ec nuovi scritti, per lo pi\u00f9 legati alla tradizione canonistica, del Langenstein, di Konrad von Gelnhausen, di Pierre d'Ailly, di Nicolas di Cl\u00e9manges, di Jean Gerson, del cardinale Francesco Zabarella. Tre erano le vie proposte per risolvere lo scisma: la \"via cessionis\", ossia la rinunzia dei papi contendenti; la \"via compromissionis\", ossia un arbitrato; la \"via concilii\". Fu quest'ultima la strada maestra seguita per porre fine allo scisma: cos\u00ec i concili di Costanza e di Basilea furono nuove occasioni per approfondire la teoria conciliarista.\nAl Concilio di Costanza (1414-1418), convocato in assenza di papa Gregorio XII, venne approvato il famoso decreto \"Haec sancta\" (6 aprile 1415), che afferm\u00f2 la superiorit\u00e0 del concilio sul papa:\nOggi gli storici (Jedin, Franzen, Martina) vedono in questo documento non una disposizione dottrinale e dogmatica (valevole dunque per sempre ed in modo definitivo), ma solo una misura legislativa, valida per un caso eccezionale, quello cio\u00e8 di sostenere l'autorit\u00e0 di un'assemblea conciliare nel giudicare tre persone (i tre papi dello Scisma d'Occidente) che rivestivano l'autorit\u00e0 papale senza sicura legittimit\u00e0.\nInvece durante il successivo Concilio di Basilea, Ferrara e Firenze (aperto nel 1431 e chiuso nel 1442) apparve il desiderio di definire la teoria conciliarista nella sua forma radicale: ossia l'assoluta preminenza del concilio sul papa, indipendentemente dal contesto storico e dalla questione se il papa fosse eretico o meno. Gli scopi del concilio erano i seguenti: 1) convocare un concilio di unione con la Chiesa ortodossa; 2) estirpare l'eresia hussita e 3) riformare la Chiesa.\nAl momento di scegliere il luogo dove svolgere il concilio di unione con gli ortodossi, papa Eugenio IV conferm\u00f2 il voto della minoranza che preferiva una citt\u00e0 italiana (cos\u00ec era anche il volere dei greci), contro la maggioranza dei padri conciliari che preferivano Basilea o Avignone. Il concilio di unione con i greci ebbe inizio a Ferrara (poi trasferito a Firenze poich\u00e9 i fiorentini fornivano al Papa i mezzi necessari al sostentamento dei greci, un folto gruppo di circa 700 persone) e vale come legittima continuazione del concilio di Basilea e forma insieme con esso il XVII concilio ecumenico. Le trattative con i greci furono molto difficili, ma si pot\u00e9 concludere con il decreto di unione \"Laetentur coeli\" del 6 luglio 1439.\nFrattanto a Basilea era rimasta un'assemblea contraria alla decisione attuata, composta da un cardinale e diversi dottori e clero minore in numero di circa 300 membri. Questi aprirono un processo contro il Papa e nel gennaio 1438 fu lanciata su di lui la sospensione, alla quale il Pontefice rispose con la scomunica. Appoggiata comunque dal re di Francia, questa assemblea costitu\u00ec la base principale del gallicanesimo, cio\u00e8 del sistema di Chiesa nazionale e di Chiesa di stato che si afferm\u00f2 in Francia da quest'epoca in poi. Nel 1439 i padri conciliari di Basilea \u2013 gi\u00e0 scomunicati - proclamarono come \"veritas fidei catholicae\" che il concilio ecumenico \u00e8 superiore al papa e che il papa non lo pu\u00f2 n\u00e9 sciogliere n\u00e9 sospendere n\u00e9 trasferire; inoltre tentarono di deporre il papa come \"pertinace eretico e scismatico\" perch\u00e9 contrastava questa verit\u00e0. Quando il papa dichiar\u00f2 che essi erano eretici, perch\u00e9 osavano definire come dogmi le loro private opinioni, passarono alla creazione di un antipapa. Diversi sovrani andarono uno dopo l'altro ritirando i loro vescovi da Basilea, finch\u00e9 nel luglio 1448 i partecipanti, espulsi dall'imperatore dalla citt\u00e0 di Basilea, si trasferirono a Losanna. Nell'aprile 1449 l'antipapa Felice V abdic\u00f2; fu l'ultimo antipapa che la storia ricordi.\nUltime decisioni.\nIl Concilio Lateranense V (1512-1517) stabil\u00ec che spetta solo al papa convocare, trasferire e sciogliere il concilio. Chiaramente, questa deliberazione conciliare pone un limite al potere del concilio.\nInfine, il Concilio Vaticano I (1870) sanc\u00ec il dogma dell'infallibilit\u00e0 papale."}
{"id": "221889", "revid": "46291", "url": "https://it.wikipedia.org/wiki?curid=221889", "title": "Pseudorchis", "text": "Pseudorchis \u00e8 un genere di piante angiosperme monocotiledoni della famiglia delle Orchidacee.\nTassonomia.\nIl genere comprende due specie:\nAltre specie che in passato erano attribuite al genere \"Pseudorchis\" sono attualmente assegnate ad altri generi:"}
{"id": "221890", "revid": "1784425", "url": "https://it.wikipedia.org/wiki?curid=221890", "title": "Augusto Legu\u00eda y Salcedo", "text": "\u00c8 stato inoltre presidente del Consiglio dei ministri dal 1904 al 1907 e ministro delle finanze del suo paese (1903)."}
{"id": "221892", "revid": "4", "url": "https://it.wikipedia.org/wiki?curid=221892", "title": "Augusto Bernardino Legu\u00eda y Salcedo", "text": ""}
{"id": "221893", "revid": "4", "url": "https://it.wikipedia.org/wiki?curid=221893", "title": "Augusto B. Legu\u00eda y Salcedo", "text": ""}
{"id": "221894", "revid": "46291", "url": "https://it.wikipedia.org/wiki?curid=221894", "title": "Pseudorchis albida", "text": "Pseudorchis albida \u00e8 una pianta erbacea appartenente alla famiglia delle Orchidacee.\nDescrizione.\n\u00c8 una pianta di piccole dimensioni, con fusto eretto, alto 15\u201330\u00a0cm. \nL'apparato radicale \u00e8 costituito da rizotuberi palmato-digitati. \nLe foglie inferiori sono ovato-lanceolate, mano a mano si sale lungo il fusto le foglie diventano lanceolate e si riducono fino a divenire bratteiformi.\nL'infiorescenza \u00e8 di forma cilindrica; i fiori sono piccoli, penduli, campanulati, e molto profumati, di colore dal giallo chiaro al bianco verdognolo. I petali ed i sepali formano un casco attorno al labello, trilobato, lungo 3\u20134\u00a0mm. Sono dotati di un breve sperone cilindrico, lungo 2\u20133\u00a0mm.\nFiorisce da maggio ad agosto.\nIl numero cromosomico di \"Pseudorchis albida\" \u00e8 2n=42.\nBiologia.\nI fiori sono visitati da diverse specie di lepidotteri e imenotteri ma non \u00e8 stato identificato con certezza uno specifico insetto impollinatore. \u00c8 possibile anche la autoimpollinazione.\nDistribuzione e habitat.\nSi tratta di una specie artico-alpina, con areale che si estende dalla Groenlandia alla penisola di Kam\u010datka. In Italia la specie \u00e8 comune sulla catena alpina, rara sui rilievi pi\u00f9 elevati dell'Appennino settentrionale e centrale.\nCresce in prati e pascoli alpini e subalpini, da 600 a 2590 m di altitudine.\nTassonomia.\nVariet\u00e0.\nSono state descritte due variet\u00e0, entrambe presenti sulle Alpi:"}
{"id": "221896", "revid": "122564126", "url": "https://it.wikipedia.org/wiki?curid=221896", "title": "Augusto C\u00e9sar Sandino", "text": "Leader della resistenza nicaraguense contro l'esercito d'occupazione degli Stati Uniti, fu uno dei precursori della guerriglia contro gli eserciti professionali. Dopo la ritirata delle forze armate statunitensi, dovr\u00e0 affrontare la ferrea opposizione del generale Anastasio Somoza Garc\u00eda, capo della \"Guardia Nacional\", il nuovo dittatore del paese. Fu ucciso insieme a suo fratello da membri della \"Guardia Nacional\" il 21 febbraio del 1934 a Managua.\nLa sua eredit\u00e0 storica e culturale ha influenzato negli anni sessanta la nascita del Sandinismo, ideologia che ha ispirato la fondazione del Fronte Sandinista di Liberazione Nazionale in opposizione al regime dittatoriale di Anastasio Somoza Debayle.\nBiografia.\nPrimi anni.\nAugusto Nicol\u00e1s Calder\u00f3n Sandino nacque nella citt\u00e0 di Niquinohomo, figlio illegittimo di Gregorio Sandino, un ricco coltivatore di caff\u00e8 e di Margarita Calder\u00f3n, un'impiegata della piantagione del padre. All'et\u00e0 di 9 anni fu abbandonato dalla madre e and\u00f2 a vivere con la nonna materna. Pi\u00f9 tardi and\u00f2 a vivere con la famiglia del padre, dove era costretto a lavorare per potersi guadagnare da vivere. Nel luglio del 1912, all'et\u00e0 di 17 anni, assiste al sanguinoso intervento delle truppe statunitensi in Nicaragua che repressero una rivolta contro il Presidente Adolfo D\u00edaz, da loro appoggiato. Il generale liberale Benjamin Zeledon mor\u00ec il 4 ottobre dello stesso anno difendendo le colline Coyotepe e La Barranca situate strategicamente all'entrata della citt\u00e0 di Masaya. Il giovane Sandino rimane impressionato dall'immagine del patriota, il cui cadavere era portato in un carro dai marines per essere sepolto nella citt\u00e0 di Catarina.\nUscita dal Nicaragua.\nNel 1921 fer\u00ec con un colpo di pistola Dagoberto Rivas, figlio d'un simpatizzante conservatore del paese, a causa di alcuni commenti di Dagoberto su sua madre. Fuggendo dalla legge e da una possibile vendetta della famiglia di Dagoberto, Sandino viaggia per la costa atlantica del Nicaragua, e pi\u00f9 tardi dell'Honduras, impiegato in una fabbrica di trasformazione dello zucchero. Nel 1923 viaggia fino al Guatemala, dove lavora nelle piantagioni dell'United Fruit, e finalmente giunge a Colle Azzurro (che si trova nella citt\u00e0 messicana di Veracruz) dove lavora come impiegato in un'impresa petrolifera. Durante il suo soggiorno in Messico comincia a prendere parte a diversi gruppi organizzati d'antimperialisti, anarchici e di comunisti rivoluzionari. Perci\u00f2 riceve una notevole influenza dall'anarco-sindacalismo messicano. Sandino si converte dunque a difensore della nazionalizzazione e soprattutto dell'antimperialismo, particolarmente della resistenza nicaguarese all'occupazione americana, attuata in quegli anni soprattutto per le incessanti richieste di poter costruire un canale di collegamento fra l'Atlantico e il Pacifico.\nInizio della lotta armata.\nSandino torna in Nicaragua il 10 giugno 1926. Si dirige dapprima verso il suo paese natale con l'intenzione di iniziare delle trattative, ma verr\u00e0 ostacolato da Dagoberto Rivas, divenuto nel frattempo il sindaco di Niquinohomo. Sandino sar\u00e0 quindi costretto ad abbandonare nuovamente il suo paese per dirigersi verso il nord, verso Las Segovias.\nIn questo contesto il dirigente conservatore Emiliano Chamorro d\u00e0 inizio ad un golpe contro il presidente Carlos Solorzano (partito conservatore), che lascia il potere al vicepresidente costituzionale Juan Batista Sacasa (partito liberale). Chamorro obbliga Sacasa a dimettersi e prende il potere. A loro volta gli U.S.A. non lo riconoscono come legittimo e lo sostituiscono con Adolfo D\u00edaz. I liberali non accettano la violazione costituzionale dei conservatori e degli U.S.A. e danno inizio ad una nuova guerra chiamata la \u201cguerra costituzionalista\u201d, vogliono il ritorno di Sacasa al potere e usano come base Puerto Cabezas.\nVisto che il Presidente \u00e8 in pericolo e con il pretesto di proteggere \u201cle vite e le propriet\u00e0 degli statunitensi\u201d la Marina Americana prende il controllo delle coste, dichiarando zone neutrali alcuni punti strategici d'importanza fondamentale per le forze governative (se i liberali le avessero attaccate gli USA avrebbero dichiarato guerra). Il caso pi\u00f9 importante sar\u00e0 la dichiarazione di Puerto Cabezas, la capitale dei liberali, come zona neutrale: i marines catturarono Sacasa e lo obbligarono ad uscire dalla zona.\nIn questa situazione Sandino entra a far parte delle truppe liberali. In un primo momento si mette in contatto con il capo dei liberali Jos\u00e9 Mar\u00eda Moncada, per\u00f2 questi, geloso di Sandino, gli nega le armi. Quindi Sandino e i suoi uomini, aiutati dalle prostitute di Puerto Cabezas, raccolgono dall'acqua un buon lotto d'armi e munizioni che sono state rubate a Sacasa (i marines non le distrussero, si limitarono a buttarle in mare). Fatto ci\u00f2 riprendono il viaggio a Las Segovias (il suo centro operativo) viaggiando in piroga per le acque agitate del Rio Coco.\nNei primi combattimenti Sandino \u00e8 sconfitto; istruito in tattiche di guerriglia decide quindi di cominciare a metterle in pratica. Questo lo port\u00f2 ad una marea di trionfi sui conservatori, e quindi la sua colonna chiamata la \u201ccolonna segoviana\u201d inizi\u00f2 a contare nelle sue fila 800 uomini di cavalleria. In parte grazie ai successi di Sandino, le truppe liberali iniziano a prendere iniziative nella guerra e iniziarono l'avanzata verso il Pacifico. Vedendo l'intervento diretto degli USA contro i liberali come un pericolo imminente il capo Jos\u00e9 Maria Moncada decide di patteggiare. Gli statunitensi inviano un rappresentante, Henry L. Stimson, (in seguito diventato il Segretario di Stato del presidente Herbert Hoover) e Moncada, che gi\u00e0 aveva controllo sulla gran parte del paese, si arrende alle porte di Managua. Accetta la continuit\u00e0 del governo conservatore fino alle elezioni del 1928, nelle quali Moncada sar\u00e0 candidato liberale. Sandino non accetta il patto e si ritira a El Chipote dove risieder\u00e0 la sua base principale.\nDurante questa fase della guerra Sandino si sposa a San Rafael del Norte con la telegrafista del paese, Blanca Arauz, che aveva 14 anni meno di lui. Da questo matrimonio nascer\u00e0 nel 1932 l'unica figlia di Sandino: Blanca Segovia, che \u00e8 ancora viva. Sua madre spir\u00f2 poco dopo averla data alla luce per complicazioni durante il parto.\nLa guerra di Sandino contro l'occupazione statunitense.\nIl 2 settembre 1927 Sandino, per mezzo di un manifesto, diede una svolta alla sua lotta: non si tratta pi\u00f9 di una guerra civile, bens\u00ec di una lotta tra patrioti e invasori; infatti tanto i conservatori quanto i liberali avevano ostacolato l'intervento dei marines nordamericani. Con un pugno di non pi\u00f9 di 30 uomini e con l'appoggio di alcune contadine si muovono verso le montagne del Nicaragua per lottare contro l'intervento dei marines. Poco a poco Sandino increment\u00f2 il suo esercito fino ad arrivare a circa 6000 uomini, comprendente molti volontari provenienti da altri Paesi americani, che formavano un fronte chiamato \"Esercito difensore della sovranit\u00e0 nazionale\", ci\u00f2 \u00e8 dovuto in parte alle violenze che i marines commettevano contro la popolazione locale, come ad esempio atti di violenza nei confronti delle contadine dei luoghi che occupavano e in parte all'ideale di resistenza alle invasioni e alle ingerenze statunitensi.\nAnche se perse alcuni combattimenti (come il combattimento di El Chipote che lo obblig\u00f2 a lasciare il suo quartier generale), Sandino infliggeva sanguinose sconfitte ai militari americani che incontrava, visto che questi non erano abituati ad avanzare nella fitta foresta tropicale. Una delle pi\u00f9 memorabili battaglie fu quella di El Bramadero (1929) dove le truppe di Sandino sconfissero clamorosamente i marines, utilizzando tra l'altro terribili machetes, armi bianche capaci di decapitare un uomo in un colpo solo. Da questo momento i marines, che chiamavano banditi i sandinisti, iniziano a chiamarli guerriglieri. Un altro memorabile combattimento fu quello di Ocotal, dove Sandino, dopo aver preso quasi tutto il paese e aver obbligato i marines a trincerarsi nell'isolato centrale, lo saccheggi\u00f2. I marines si videro costretti ad usare l'aviazione per rompere l'assedio. Sandino si ritir\u00f2 senza problemi mentre Ocotal sub\u00ec il primo bombardamento aereo della storia dell'America centrale.\nFormazione della guardia nazionale.\nGli ufficiali statunitensi notarono che i marines non riuscivano a sconfiggere la guerriglia, decisero di ricorrere alla tattica di mettere le diverse etnie native l'una contro l'altra. Per questo diedero inizio alla formazione del nuovo esercito nicaraguense, addestrato, equipaggiato e finanziato dagli USA: era la cosiddetta Guardia Nazionale del Nicaragua (\"Guardia Nacional de Nicaragua\"). Sebbene la formazione del nuovo esercito signific\u00f2 un aumento nelle truppe che combattevano Sandino, non ebbe una particolare influenza nel corso della guerra. Lontani da loro, i sandinisti estesero le loro zone di operazione pi\u00f9 in l\u00e0 di Las Segovias arrivando fino a Jinoteca, Matagalpa, Chontales, Boaco, Chinandega Leon, la costa caraibica e includendo Managua, la capitale. Le propriet\u00e0 statunitensi furono distrutte dai sandinisti (anche se non si liberarono dalle piantagioni United Fruit), e i collaborazionisti erano sommariamente giustiziati perch\u00e9 considerati da Sandino \u201ctraditori della patria\u201d.\nLa ritirata statunitense.\nNegli USA Franklin Delano Roosevelt arriva al potere. Obbligato dai problemi della \"grande depressione\", proclama \"la politica di buon vicinato\", che prevede la ritirata delle truppe USA dai paesi caraibici, Nicaragua compreso. Tuttavia, coscienti della sconfitta, gi\u00e0 da qualche tempo i marines preparavano la loro ritirata: progressivamente smisero di partecipare ai combattimenti, e non solo i soldati ma anche i generali capirono che erano destinati alla sconfitta. Il 1\u00ba gennaio del 1933 le forze statunitensi abbandonarono ufficialmente il territorio del Nicaragua, senza essere riusciti a catturare o uccidere Sandino.\nLa pace.\nUna volta ritiratosi l'esercito statunitense, Sandino propone al nuovo presidente liberale Juan Batista Sacasa una proposta di pace, che viene accettata. Il 2 febbraio del 1933 termina ufficialmente la guerra; l'esercito di Sandino \u00e8 ufficialmente disarmato. La \"Guardia Nacional\", che non \u00e8 ancora un'autorit\u00e0 militare ufficialmente riconosciuta dalla costituzione, \u00e8 incaricata della sicurezza nel paese, il che provoca abusi da parte dei militari sui vecchi nemici sandinisti.\nSandino effettua dei viaggi a Managua per far notare il mancato compimento degli accordi da parte della \"Guardia Nacional\". In questo periodo il capo della Guardia Anastasio Somoza, desideroso di prendere il potere, decide che per poter conseguire i suoi obbiettivi deve uccidere Sandino.\nL'assassinio.\nIl 21 febbraio 1934 Sandino \u00e8 in compagnia di suo padre, Gregorio, dello scrittore Sofonias Salvatierra (ministro dell'Agricoltura), e i generali Estrada e Umanzor e prendono parte a una cena a \"La Loma\" (palazzo Presidenziale), invitati da Sacasa. All'uscita dal palazzo la macchina nella quale viaggiavano fu fermata a lato di Campo de Marte, in un punto ubicato a sud della Stampa Nazionale (dove si stampa il giornale ufficiale La Gaeta.) La guardia che li ferm\u00f2 non era altro che un Maggiore retrocesso, un tale Delgadillo, che li condusse al carcere El Hormiguero (distrutto da un terremoto che nel 1972 rase al suolo Managua). I detenuti volevano parlare con Somoza, per\u00f2 gli fu detto che non sapevano dove si trovasse. D'altro canto la figlia di Sacasa avvert\u00ec il padre del pericolo, e cerc\u00f2 di contattare l'ambasciata statunitense per evitare l'assassinio. Sandino, Estrada e Umanzon furono portati su di un monte chiamato La Calavera e l\u00ec, al segnale di Degadillo, il battaglione che custodiva i prigionieri apr\u00ec il fuoco freddando i 3 generali. La stessa notte il fratellastro minore di Sandino, Socrate muore ucciso dalla Guardia Nazionale. Il giorno dopo la \"Guardia Nacional\" distrusse la cooperativa che Sandino fond\u00f2 nel paese di Wiwil\u00ec, uccidendo i lavoratori.\nMolte persone attribuiscono a Sandino idee di sinistra (pi\u00f9 o meno radicali) soprattutto per le sue relazioni con il comunista salvadoregno Farabundo Mart\u00ed o con i suoi contatti con altri movimenti e partiti sudamericani. Definire oggi a quale corrente ideologica appartenesse Sandino \u00e8 abbastanza complesso. \u00c8 certo che \"el General\" si form\u00f2 nella rivoluzione liberale (in contrapposizione al conservatorismo di Moncada), assorbendo gli ideali delle correnti pi\u00f9 progressiste inneggianti alla giustizia sociale, all'autodeterminazione, alla libert\u00e0 dal potere imperialista statunitense. Sandino non propagand\u00f2 mai la teoria marxista-leninista.\nSecondo molti studiosi dei processi storici latino-americani, Sandino, non incarn\u00f2 tanto il leader politico imbevuto di una ideologia di un determinato colore, e anzi il suo limite fu proprio la mancanza di un progetto di rifondazione della societ\u00e0 su basi nuove, quanto il capo ancestrale, difensore dell'etnia locale, della lingua locale, degli usi, costumi e tradizioni locali, e per questo motivo si garant\u00ec soprattutto l'appoggio delle masse rurali."}
{"id": "221898", "revid": "7969", "url": "https://it.wikipedia.org/wiki?curid=221898", "title": "C\u00e9sar Augusto Sandino", "text": ""}
{"id": "221899", "revid": "7969", "url": "https://it.wikipedia.org/wiki?curid=221899", "title": "Augusto Nicol\u00e1s Calder\u00f3n Sandino", "text": ""}
{"id": "221901", "revid": "1024345", "url": "https://it.wikipedia.org/wiki?curid=221901", "title": "Open Publication License", "text": "L'Open Publication License o, in breve, OPL \u00e8 una licenza usata per creare delle pubblicazioni libere ed aperte creata dall'Open Content Project. La licenza \u00e8 generalmente dedicata agli accademici, ad ogni modo qualche artista l'ha trovata adatta per le proprie opere secondo i propri gusti. L'OPL \u00e8 oramai defunta e gli stessi creatori di questa licenza suggeriscono vivamente di non utilizzarla. Le valide alternative (ora in ampio utilizzo da parte di milioni di persone e centinaia di progetti) includono le licenze Creative Commons e la GNU Free Documentation License."}
{"id": "221903", "revid": "1265762", "url": "https://it.wikipedia.org/wiki?curid=221903", "title": "Isaak \u0116mmanuilovi\u010d Babel'", "text": "Biografia.\nNato da una famiglia ebraica durante un periodo di sommovimenti sociali e di massicci esodi di ebrei dall'Impero Russo, Isaak Babel' sopravvisse al pogrom del 1905 con l'aiuto di vicini di casa cristiani che nascosero la sua famiglia, ma suo nonno \u0160ojl fu uno dei circa 300 ebrei uccisi.\nPer essere ammesso al corso preparatorio per la \"Scuola Commerciale di Odessa Nicola I\", Babel' doveva rientrare nella percentuale massima di studenti ebrei (il 10% all'interno della cosiddetta \"Zona di Residenza\", cio\u00e8 le regioni occidentali dell'Impero a pi\u00f9 alta concentrazione di ebrei, il 5% fuori e il 3% nelle due capitali), ma nonostante avesse superato gli esami di ammissione, il posto venne dato a un altro ragazzo, i cui genitori avevano corrotto i responsabili della scuola. Istruito a casa per un anno, Babel' port\u00f2 a termine il programma di due anni di scuola. Oltre alle normali materie, studi\u00f2 a casa il Talmud e la musica. Ispirato dai suoi insegnanti di lingua francese e di letteratura francese, il giovane Babel' adorava Gustave Flaubert e Guy de Maupassant e scrisse perfino i suoi primi racconti in francese.\nDopo un tentativo fallito di iscriversi all'Universit\u00e0 di Odessa (ancora a causa della quota massima di studenti ebrei), Babel' si iscrisse all'Istituto di Finanza e Affari di Kiev. Qui incontr\u00f2 Evgenija Gronfejn, sua futura moglie. Babel' si laure\u00f2 nel 1915 e si trasfer\u00ec a Pietrogrado, sfidando le leggi che obbligavano gli ebrei a risiedere nella \"Zona\". Nella capitale incontr\u00f2 il famoso scrittore russo Maksim Gor'kij che pubblic\u00f2 alcuni suoi racconti sulla propria rivista letteraria \"Letopis\"' (\"\u041b\u0435\u0442\u043e\u043f\u0438\u0441\u044c\", Cronaca). Gorkij sugger\u00ec all'aspirante scrittore di accrescere le proprie esperienze di vita e in seguito Babel' scrisse nella sua autobiografia: \"... Devo tutto a quell'incontro e continuo a pronunciare il nome di Aleksej Maksimovi\u010d (cio\u00e8 di Gorkij) con amore e devozione.\" Uno dei suoi racconti autobiografici pi\u00f9 famosi, \"La Storia della mia Piccionaia\" (\"\u0418\u0441\u0442\u043e\u0440\u0438\u044f \u043c\u043e\u0435\u0439 \u0433\u043e\u043b\u0443\u0431\u044f\u0442\u043d\u0438\"), \u00e8 dedicato a Gorkij.\nIl racconto \"La Finestra del Bagno\" fu considerato osceno dai censori e Babel' fu accusato della violazione dell'articolo 1001 del codice penale.\nNei successivi sette anni, Babel' combatt\u00e9 nella guerra civile russa, lavor\u00f2 per la \u010ceka come traduttore per il servizio di controspionaggio, nel Gubkom (comitato regionale del partito bolscevico) di Odessa, nell'unit\u00e0 di requisizione viveri, al \"Narkompros\" (Commissariato per l'Istruzione), in un istituto tipografico e fu corrispondente di giornali da San Pietroburgo e Tbilisi. Si spos\u00f2 con Evgenija Gronfejn il 9 agosto 1919, a Odessa. Nel 1920, nel corso della sanguinosa guerra civile, Babel' fu assegnato, come giornalista, alla prima armata a cavallo del Feldmaresciallo Sem\u00ebn Michajlovi\u010d Bud\u00ebnnyj, essendo cos\u00ec testimone diretto della campagna di Polonia che cercava di portare la rivoluzione comunista fuori dalla Russia. L'Armata Rossa penetr\u00f2 fin quasi a Varsavia ma fu infine respinta nella battaglia di Varsavia del 1920.\nBabel' scrisse nell'autobiografia: \"Soltanto nel 1923 imparai a esprimere i miei pensieri in modo chiaro e non troppo prolisso. Allora ripresi a scrivere.\" Diversi racconti che vennero successivamente inclusi in \"L'armata a cavallo\" (titolo originale: \"La cavalleria rossa\"), vennero pubblicati sulla famosa rivista \"LEF\" (\"\u041b\u0415\u0424\"), di Majakovskij, nel 1924. L'onesta descrizione di Babel' delle brutalit\u00e0 della guerra, lontana dal romanticismo rivoluzionario, gli procur\u00f2 alcuni nemici potenti, tra cui Bud\u00ebnnyj, ma l'intervento di Gorkij lo aiut\u00f2 a salvare il libro, che presto venne tradotto in molte lingue.\nTornato a Odessa, Babel' inizi\u00f2 a scrivere una serie di brevi racconti ambientati nel ghetto di Moldavanka, dove era nato, descrivendo la vita del mondo criminale ebraico prima e dopo la rivoluzione d'ottobre. Nello stesso periodo, Babel' incontr\u00f2 Il'ja \u0116renburg col quale mantenne un'iniziale amicizia, e continu\u00f2 a pubblicare racconti, di gran successo, per tutti gli anni venti. Nel 1925 la moglie di Babel' espatri\u00f2 a Parigi.\nNel 1930 Babel' viaggi\u00f2 per l'Ucraina e fu testimone della brutalit\u00e0 della collettivizzazione nell'URSS. Quando Stalin strinse la presa sulla cultura sovietica negli anni trenta, e in particolare con l'imposizione crescente del realismo socialista, Babel' si ritir\u00f2 sempre pi\u00f9 dalla vita pubblica. Durante la campagna stalinista contro il \"formalismo\" nell'arte, Babel' venne criticato per un presunto \"estetismo\" e una scarsa produttivit\u00e0. Al primo congresso dell'Unione degli Scrittori Sovietici (1934), Babel' fece notare che stava diventando \"il maestro di un nuovo genere letterario, il genere del silenzio.\" Dopo numerose richieste gli fu permesso di visitare la sua famiglia in Francia, e nel 1935 tenne un discorso all'antifascista Congresso Internazionale degli Scrittori di Parigi. Al suo ritorno, Babel' collabor\u00f2 con Sergej \u0116jzen\u0161tejn per il film \"Il prato di Bezhin\" e lavor\u00f2 alle sceneggiature di altri film sovietici.\nDopo la morte sospetta di Gorkij nel 1936, Babel' annot\u00f2: \"Ora verranno a cercarmi.\" (Si veda Grande purga). Nel maggio 1939 venne arrestato nella sua casa di campagna a Peredelkino, e interrogato alla Lubjanka con l'accusa di spionaggio. Dopo una confessione estorta, Babel' venne processato, giudicato colpevole e, il 27 gennaio 1940, fucilato nella prigione di Butyrka. La vedova, Antonina Piro\u017ekova (\u0410\u043d\u0442\u043e\u043d\u0438\u043d\u0430 \u041f\u0438\u0440\u043e\u0436\u043a\u043e\u0432\u0430), non seppe del suo destino per 15 anni. Secondo la versione ufficiale sovietica, Isaak Babel' mor\u00ec in un campo di prigionia in Siberia il 17 marzo 1941. I suoi archivi e manoscritti vennero confiscati dal NKVD e sono andati perduti. Il 23 dicembre 1954, un anno dopo la morte di Stalin, Isaak Babel' venne pubblicamente scagionato dalle accuse che gli erano costate la vita."}
{"id": "221906", "revid": "125395480", "url": "https://it.wikipedia.org/wiki?curid=221906", "title": "Nutrizione", "text": "La nutrizione \u00e8 l'insieme dei processi biologici che consentono, o che condizionano, la sopravvivenza, la crescita, lo sviluppo e l'integrit\u00e0 di un organismo vivente, di tutti i regni (vegetali, animali, funghi, batteri, archeobatteri, protisti), sulla base della disponibilit\u00e0 di energia e di nutrienti.\nEssa \u00e8 quindi distinguibile dall'alimentazione, che in fisiologia \u00e8 considerata come il momento della nutrizione corrispondente all'azione di procurare i nutrienti all'organismo, e alle trasformazioni che il cibo subisce nel tratto digerente. In biologia, gastroenterologia, medicina interna, i termini \"nutrizione\" e \"alimentazione\" riflettono aspetti differenti, con implicazioni cliniche, terapeutiche, biochimiche distanti. In scienza della nutrizione \u00e8 invece consuetudine usare i due termini come sinonimi.\nLa nutrizione dei viventi.\nI viventi sono accomunati da alcuni aspetti fondamentali ma differiscono nel particolare. Il particolare e differente metabolismo di un organismo da un altro determiner\u00e0 le sostanze nutritive per se stesso e quelle inutilizzabili o tossiche. Per esempio, alcuni procarioti utilizzano solfuro di idrogeno come nutriente, ma questo gas \u00e8 velenoso per la maggioranza degli animali. Il tasso metabolico influenza la quantit\u00e0 di cibo che un organismo richiede, incidendo sul suo comportamento alimentare.\nUna caratteristica peculiare del metabolismo che accomuna i viventi \u00e8 la somiglianza delle vie metaboliche utilizzate tra specie anche molto diverse tra loro.\nLe sostanze nutritive vengono variamente prelevate principalmente dall'ambiente esterno, bench\u00e9 esista la possibilit\u00e0 di autofagia, cellulare e dell'organismo in determinate circostanze. A seconda della natura chimica di queste sostanze e dei tipi di organismi viventi considerati, in una prima approssimazione possono determinarsi due grosse categorie:\nViene considerato ormai noto che una dieta povera possa avere un impatto dannoso sulla salute umana e animale, causando ad esempio nell'uomo malattie da carenza, come scorbuto, beri-beri, rachitismo, condizioni sanitarie a rischio come l'obesit\u00e0 e comuni malattie croniche sistemiche come le malattie cardiovascolari, il diabete e l'osteoporosi. La \"povert\u00e0\" della dieta viene ovviamente collegata alle esigenze alimentari specifiche dell'organismo considerato, che possono variare considerevolmente anche tra specie affini, dove per esempio possono essere differenti gli amminoacidi essenziali o le stesse vitamine. Il ratto ad esempio \u00e8 in grado di sintetizzare autonomamente la vitamina C necessaria al proprio organismo, la cavia no.\nL'esistenza di un legame tra ci\u00f2 che si mangia e lo stato di salute o lo svilupparsi di alcune malattie \u00e8 riconosciuta fin dall'antichit\u00e0. Nel 475 a.C. Anassagora sosteneva che nel cibo esistono dei principi che vengono assorbiti dal corpo umano e usati come componenti \"generativi\" (una prima intuizione dell'esistenza dei principi nutritivi); nel 400 a.C. Ippocrate diceva \"Lascia che il cibo sia la tua medicina, e la medicina sia il tuo cibo\". Nel 1747 il medico inglese James Lind condusse il primo esperimento di nutrizione, scoprendo che il succo di limone era in grado di far guarire dallo scorbuto. Solo negli anni trenta si scopr\u00ec che questa propriet\u00e0 era dovuta alla vitamina C.\nScopo della nutrizione nei diversi organismi.\nGli organismi eterotrofi, a cui possiamo applicare il concetto di nutrizione, possono essere suddivisi in due classi principali: fotoeterotrofi e chemioeterotrofi.\nLa nutrizione di ogni organismo si basa sul principio che lo stato di salute viene mantenuto grazie all'assunzione, tramite gli alimenti, di principi nutritivi necessari a:\nNei Vertebrati.\nNegli organismi superiori, e nello specifico nei vertebrati, il vasto campo abbracciato dall'argomento si restringe. Si tratta di organismi chemioorganoeterotrofi, che sfruttano un pi\u00f9 ristretto gruppo di sostanze per le esigenze del loro metabolismo, possiedono un evoluto apparato digerente atto a trasformare i cibi in nutrienti assimilabili, hanno un sistema circolatorio atto a veicolarli nell'intero organismo, eccetera.\nTipologie di somministrazione.\nL'apporto di nutrienti per vie naturali viene definito \u00abalimentazione\u00bb o (tautologicamente) \u00abalimentazione naturale\u00bb; quello attuato per vie che aggirano la modalit\u00e0 naturale sono definite \u00abalimentazione artificiale\u00bb o \u00abnutrizione artificiale\u00bb (dove, pi\u00f9 propriamente, si intende \"nutrizione \"per via\" artificiale\"). Le scienze mediche (umane e veterinarie) si occupano delle modalit\u00e0 di somministrazione per vie artificiali in caso di patologie coinvolgenti gli apparati interessati all'introduzione del cibo, e della diagnosi di patologie necessitanti di particolari regimi alimentari, corretti per le stesse patologie.\nLa somministrazione dei nutrienti pu\u00f2 essere cos\u00ec suddivisa:\nNel genere umano.\nIn campo umano il metabolismo dell'organismo, le necessit\u00e0 alimentari e le questioni correlate, sono ulteriormente mirate alle necessit\u00e0 dello specifico organismo. Si tratta d'un vertebrato superiore, con uno specifico sistema digerente, dalla dentatura al canale intestinale, e una biochimica tale da permettere una nutrizione di tipo onnivoro, basata su un equilibrato apporto, in primis, di carboidrati complessi, proteine, e lipidi. Come in tutti gli organismi \u00e8 fondamentale che l'apporto di macro e micronutrienti sia corretto per lo svolgimento delle funzioni vitali e quindi per permettere al corpo di mantenere i processi vitali e mantenersi in salute.\nIl genere umano \u00e8 onnivoro, in grado di consumare una grande variet\u00e0 di materiali vegetali e animali.\nDurante il paleolitico l'homo sapiens impiegava caccia pesca e raccolta quali fonti primarie di cibo, alternando ai vegetali spontanei (frutti, semi, radici, tuberi, funghi) le proteine animali (carne, pesce, insetti, molluschi, crostacei).\nL'uso del fuoco \u00e8 diventato documentatamente regolare nelle specie \"H. sapiens \"e\" H. neanderthalensis\". Si ipotizza, su basi scientifiche, che un motore evolutivo per \"H. erectus\", il primo ominide documentatamente in grado di cuocere i cibi sia stato costituito dal ricavare, con la cottura, pi\u00f9 calorie dalla dieta, diminuire le ore dedicate all'alimentazione superando le limitazioni metaboliche che negli altri primati non hanno permesso un'encefalizzazione e uno sviluppo neuronale legato alle dimensioni del cervello in proporzione alle dimensioni corporee. Questo, unito ad un crescente consumo di proteine animali, documentatamente ascritto alla separazione \"Homo-Australopithecus\", o\" H. habilis-H.erectus\" avrebbe costituito un potente impulso evolutivo.\nUn certo numero di persone consuma comunque cibi non cotti, altri si astengono dal consumo di carne in toto, o di alcuni tipi solamente, altri ancora non consumano prodotti derivanti da animali, e ci\u00f2 per diversi motivi, quali la religione, l'etica o per motivi di salute.\nLa dieta umana dipende molto dalla cultura e dall'ambiente di ogni popolazione, contemplando popoli come gli Inuit, praticamente carnivori, e vasti strati di popolazioni tropicali pressoch\u00e9 vegetariane.\nLo studio della dieta ha prodotto lo sviluppo di una vera e propria scienza alimentare. In genere, gli uomini possono sopravvivere da due a otto settimane senza cibo, a seconda del grasso depositato nel corpo. La sopravvivenza senz'acqua \u00e8 invece limitata a tre o quattro giorni. La carenza di cibo resta un serio problema, con circa morti per fame ogni anno. In realt\u00e0 esiste anche il problema contrario alla fame, l'obesit\u00e0, che nei paesi industrializzati cresce in maniera quasi epidemica, portando problemi di salute e aumentando la mortalit\u00e0.\nCirca diecimila anni fa, l'uomo ha sviluppato l'agricoltura e l'allevamento all'inizio del Neolitico, che ha sostanzialmente rivoluzionato il tipo di cibo che l'uomo assume, passando velocemente ad una dieta base ricca di carboidrati amilacei da cereali, proteine vegetali da legumi e proteine animali, probabilmente in minore quantit\u00e0, da latte, uova, e carne di specie allevate, lipidi da semi. Si trattava di calorie a reperibilit\u00e0 facilitata rispetto all'ottenimento degli stessi nutrienti dalle attivit\u00e0 di caccia e raccolta.\nLa disponibilit\u00e0 di calorie per un sempre pi\u00f9 elevato numero di individui ha contribuito allo sviluppo di popolazioni, citt\u00e0 e, a causa dell'aumento della densit\u00e0 della popolazione, a una maggiore diffusione delle malattie infettive epidemiche, nonch\u00e9 a variazioni nella costituzione fisica e nei caratteri antropometrici. Il tipo di cibo che si consuma e il modo in cui si prepara varia da cultura a cultura e nel corso del tempo. Progressivamente vennero introdotti nella dieta sempre nuovi cibi.\nL'alimentazione corretta.\nUn'alimentazione sana \u00e8 quella che fornisce tramite gli alimenti assunti quotidianamente la quantit\u00e0 di nutrienti che corrisponde al proprio fabbisogno. La nutrizione, come tutte le scienze, \u00e8 in continua evoluzione e l'acquisizione di nuovi dati e nuovi studi fa s\u00ec che le raccomandazioni per una dieta corretta vengano periodicamente aggiornate in funzione delle nuove conoscenze.\nUno schema utilizzato per visualizzare quali sono le proporzioni di alimenti che \u00e8 consigliabile assumere \u00e8 quello delle \"piramidi alimentari\".\nSi tratta di piramidi divise da piani che delimitano dei volumi. Ad ogni settore coincide una tipologia di alimento e la sua relativa quantit\u00e0, compresa l'acqua, ed eventualmente anche la quantit\u00e0 di attivit\u00e0 motoria come elemento fondamentale.\nI volumi maggiori della piramide trovano gli alimenti che possono essere consumati in quantit\u00e0 maggiore. Proseguendo troviamo quei cibi il cui consumo deve essere progressivamente pi\u00f9 limitato.\nEsistono diverse versioni della piramide alimentare, che riflettono diverse teorie scientifiche in merito.\nDescrivendo brevemente una delle piramidi a frazionamento orizzontale vediamo che alla base della piramide si trova l'acqua, poi frutta e ortaggi, essenziali per l'apporto in vitamine e minerali, ma anche di fibre, importanti non per la funzione nutriente ma per il mantenimento della funzione digestiva dell'intestino. Al terzo piano si trovano i cibi ricchi in carboidrati complessi (pasta, pane, riso, cereali), che in molti regimi alimentari dovrebbero rappresentare la maggiore fonte di energia. Al quarto piano si trovano gli alimenti proteici (carne, pesce, uova, legumi). Al quinto piano si trovano latte e derivati, e al sesto i grassi (olio e burro): questi alimenti, in condizioni metaboliche e di attivit\u00e0 medie vanno consumati in quantit\u00e0 limitate anche perch\u00e9 hanno una densit\u00e0 energetica maggiore (cio\u00e8 a parit\u00e0 di peso forniscono pi\u00f9 calorie delle altre categorie di alimenti). All'apice troviamo vino e birra, ed infine i dolci.\nIn molti casi la piramide alimentare viene combinata con consigli per un'adeguata attivit\u00e0 fisica, altro elemento insieme alla dieta che permette di mantenersi in salute. Questo tipo di schema viene definito \"piramide alimentare-motoria\".\nQuesta \u00e8 una suddivisione semplificata e di massima, considerando una notevole variabilit\u00e0 di approcci alimentaristi, dal vegetarianismo, all'esclusione dei latticini per motivi di indigeribilit\u00e0 genetica del lattosio, al bando religioso di alcune carni animali o delle bevande fermentate, fattori inerenti eventuali patologie a parte.\nLa scienza della nutrizione umana studia il rapporto tra l'alimentazione e lo stato di salute o malattia, dove molti comuni problemi di salute possono essere evitati o alleviati con una dieta appropriata. La figura professionale competente per la prescrizione di una terapia dietetica (che pu\u00f2 essere un intervento di tipo artificiale - nutrizione enterale/parenterale - o dietetico) \u00e8 il medico-chirurgo (tutte le specialit\u00e0), mentre le figure competenti per l'elaborazione della dieta sono il dietologo (medico-chirurgo specializzato in scienza dell'alimentazione), il nutrizionista (biologo specializzato) ed il dietista (professione sanitaria tecnico-assistenziale).\nNutrizione e prevenzione.\nLa dieta pu\u00f2 rivestire un fattore importante nella prevenzione di alcune patologie, anche tenendo conto il considerevole innalzamento della soglia di longevit\u00e0 nelle societ\u00e0 moderne che portano alla luce effetti a lungo termine, oltre ai dati relativi alle pi\u00f9 note malattie da carenza. \nQuesta branca della nutrizione si basa principalmente su studi di epidemiologia, cio\u00e8 sull'osservazione di relazioni tra determinati fattori (ad esempio un'alimentazione ricca in uno specifico alimento) e l'incidenza di alcune malattie. L'osservazione di questi fenomeni \u00e8 alla base della successiva verifica tramite esperimenti.\nSovrappeso e obesit\u00e0.\nL'obesit\u00e0 \u00e8 una delle malattie pi\u00f9 diffuse nel mondo moderno, e la sua diffusione \u00e8 legata alla evoluzione delle abitudini alimentari e degli stili di vita. Sebbene esistano anche dei fattori genetici coinvolti nello sviluppo di questa patologia, l'associazione di uno stile di vita sedentario e di abitudini alimentari quantitativamente e qualitativamente scorrette \u00e8 il principale fattore causale. Dal punto di vista nutrizionale gioca un ruolo preponderante il consumo di bibite zuccherate in sostituzione dell'acqua (che non ha calorie) e di alimenti ad alta densit\u00e0 energetica come snack dolci o salati. Il principale intervento nutrizionale per prevenire il sovrappeso e l'obesit\u00e0 \u00e8 il privilegiare cibi a bassa densit\u00e0 energetica, come frutta e verdura e carboidrati complessi (ad alimenti ricchi in zuccheri e amido, preferire alimenti pi\u00f9 ricchi in fibre, a base di cereali integrali). Queste scelte alimentari contribuiscono ad aumentare il senso di saziet\u00e0 diminuendo l'apporto di calorie, e ad aumentare l'assunzione di micronutrienti. All'intervento nutrizionale va ovviamente associata la correzione dello stile di vita in favore di una maggiore attivit\u00e0 fisica.\nLe definizione di sovrappeso e obesit\u00e0 (che non sono necessariamente la medesima cosa) dipendono da 2 importanti parametri fisici degli individui. Il primo prende il nome di \"indice di massa corporea\", ed \u00e8 un valore adimensionale funzione del peso e dell'altezza; il secondo \u00e8 la percentuale di massa grassa, ed \u00e8 un rapporto percentuale tra la massa grassa dell'organismo e la massa complessiva dello stesso.\nIn luce di ci\u00f2 si pu\u00f2 quindi determinare il sovrappeso e l'obesit\u00e0 come segue:\nSe ne conviene che non tutte le persone in sovrappeso sono anche obese, e non tutte le persone obese sono in sovrappeso.\nDiabete di Tipo 2.\nIl diabete di tipo 2 \u00e8 la forma di diabete pi\u00f9 diffusa nel mondo. Tra le cause predisponenti figurano il sovrappeso e l'obesit\u00e0 e il consumo elevato di alimenti grassi e dolci. Per prevenirlo viene raccomandata una riduzione dei grassi nella dieta, in particolare di quelli saturi, e la sostituzione degli alimenti ricchi in zuccheri e amido con alimenti integrali pi\u00f9 ricchi in carboidrati strutturali.\nMalattie cardiovascolari.\nLe malattie del cuore e dei vasi sanguigni sono una delle maggiori cause di mortalit\u00e0 a livello mondiale (l'Organizzazione mondiale della sanit\u00e0 (OMS) ha calcolato che rappresentano un terzo delle cause di morte, circa 15.3 milioni) e rappresentano uno dei maggiori settori di interesse dal punto di vista nutrizionale. Numerose abitudini alimentari sono considerate alla base dello sviluppo di queste patologie, in particolare l'elevato consumo di alimenti ricchi di acidi grassi saturi e colesterolo, di sale e di zuccheri e il limitato consumo di frutta e verdura.\nTumori.\nEsistono moltissimi fattori, identificati e non, che contribuiscono allo svilupparsi del cancro. Tra quelli identificati i pi\u00f9 importanti sono il fumo, la dieta, il consumo di alcool, l'attivit\u00e0 fisica, infezioni, fattori ormonali e radiazioni.\nL'OMS ritiene che i fattori dietetici possano spiegare circa il 30% dei casi di cancro nei Paesi industrializzati. Tra i fattori che aumentano l'incidenza di cancro c'\u00e8 il sovrappeso/obesit\u00e0, il consumo di alcool e il consumo di carni conservate e salate (come gli insaccati), mentre il fattore preventivo pi\u00f9 importante \u00e8 il consumo di frutta e verdura.\nOsteoporosi.\nL'osteoporosi \u00e8 una malattia caratterizzata da una demineralizzazione delle ossa lunghe e conseguente suscettibilit\u00e0 alle fratture. Anche se la dieta ha un ruolo minore nello svilupparsi di questa patologia, alcuni micronutrienti come calcio e vitamina D appaiono importanti in particolare nell'et\u00e0 adulta. La carenza di vitamina D causa rachitismo nei bambini e osteomalacia negli adulti. Altri micronutrienti giocano un ruolo nella promozione della salute delle ossa, come zinco, rame, manganese, vitamine A, C, K, B, potassio e sodio. La maggiore fonte alimentare di calcio \u00e8 rappresentata dall'uva bianca e formaggi stagionati come Grana e Parmigiano. Per quanto il latte e latticini ne contribuisca, il danno \u00e8 maggiore del beneficio, ma in diete in cui questi sono carenti l'apporto pu\u00f2 essere garantito da adeguati sostituti come broccoli e cavoli, legumi e sottoprodotti di alcuni legumi (come il t\u014dfu).\nDisordini alimentari.\nEsiste una serie di disturbi caratterizzati da un'alterazione del normale comportamento alimentare, con sintomi che variano dall'eccessiva e/o incontrollata assunzione di cibo al rifiuto di alimentarsi. Molti di questi disordini sono riconosciuti come disturbi psichici, tra i quali si possono citare:"}
{"id": "221912", "revid": "287204", "url": "https://it.wikipedia.org/wiki?curid=221912", "title": "Nicolas Burdisso", "text": ""}
{"id": "221914", "revid": "762947", "url": "https://it.wikipedia.org/wiki?curid=221914", "title": "Heinz Holliger", "text": "Biografia.\nInizi\u00f2 la sua educazione musicale al Conservatorio di Berna e di Basilea per poi studiare composizione con Pierre Boulez e S\u00e1ndor Veress.\nVinse il primo premio al Concorso internazionale di Ginevra nel 1959. Insegn\u00f2 poi alla \"Musikhochschule\" di Friburgo in Brisgovia, Germania nel 1966.\nPer lui sono state scritte e dedicate molte composizioni per oboe, in quanto \u00e8 ritenuto il pi\u00f9 abile oboista del mondo, fama dovuta non solo all'enorme bravura di esecuzione, ma anche e soprattutto per le innovazioni che ha apportato all'approccio verso lo strumento."}
{"id": "221916", "revid": "119870243", "url": "https://it.wikipedia.org/wiki?curid=221916", "title": "Societ\u00e0 del quartetto di Milano", "text": "La Societ\u00e0 del Quartetto di Milano \u00e8 fra le associazioni concertistiche italiane quella che vanta la pi\u00f9 lunga programmazione ininterrotta.\nNel 1864 Arrigo Boito, Tito I Ricordi e altri \u00abcultori della buona musica\u00bb promovevano la \u00abcostituzione di un'Accademia di musica sotto il titolo Societ\u00e0 del quartetto, con sede e fondamento a Milano\u00bb. Da allora ad oggi, salvo un breve intervallo negli anni 1943-44, la Societ\u00e0 del quartetto ha realizzato e realizza ogni anno una tra le pi\u00f9 prestigiose stagioni di concerti da camera d'Europa, ospitando i massimi protagonisti della musica, dai pi\u00f9 grandi interpreti dell'Ottocento e del Novecento, sino ai pi\u00f9 celebri concertisti d'oggi: da Hans von B\u00fclow a Richard Strauss, da Toscanini a Claudio Abbado, da Arthur Rubinstein a Rachmaninov sino a Pollini, da Jascha Heifetz a Nathan Milstein, dal Quartetto Joachim al Quartetto Italiano e al Quartetto di Tokyo, da Elisabeth Schwarzkopf a Cecilia Bartoli, da Pablo Casals a Wanda Landowska, da Sch\u00f6nberg a Stravinskij.\nStoria.\n1864 \u2013 1889.\n\"Presidenti: Carlo Taverna (1864-65), Gerolamo D\u2019Adda (1866), Giorgio Belgiojoso (1967-68), Carlo Prinetti (dal 1869)\"\nLa Societ\u00e0 del Quartetto, costituita nel dicembre 1863 da Tito Ricordi, Arrigo Boito, Franco Faccio ed altri appassionati per promuovere e diffondere la buona musica, tiene il primo concerto il 29 giugno 1864: in programma, musiche di Beethoven, Mendelssohn e Mozart.\nIl 18 aprile 1878, con la Nona diretta da Franco Faccio, si completa la prima esecuzione in Italia delle Sinfonie di Beethoven.\nDal 1864 al 1889 i Soci Protettori aumentano da 118 a 314 e il bilancio chiude con un avanzo di 300 lire.\nSin dai primi anni il Quartetto ospita i pi\u00f9 grandi musicisti: Hans von B\u00fclow (gi\u00e0 marito di Cosima Liszt, poi moglie di Richard Wagner), Anton Rubinstein, Giuseppe Martucci e Camille Saint-Sa\u00ebns (con sei concerti in una stagione a lui dedicata), quali pianisti e direttori, Richard Strauss, Eugen D\u2019Albert, i violinisti Joseph Joachim, amico e consigliere di Brahms ed Eug\u00e8ne Ysa\u00ffe, entrambi anche col loro quartetto e Pablo de Sarasate, che tornano al Quartetto anche lungo il \u2018900, e molti altri.\n1890 \u2013 1914.\n\"Presidenti: Carlo Prinetti (al 1911), Arrigo Boito (1912), Erminio Bozzotti (dal 1913)\"\nSi estende la presenza dei massimi concertisti: debuttano nel 1895 Ferruccio Busoni e Fritz Kreisler e nel 1897 il Quartetto Ros\u00e8, che ritornano sino agli anni 20 del \u2018900, nel 1897 il mitico Ignaz Paderewski.\nIl 2 maggio 1900 Hans Richter dirige l\u2019Orchestra Filarmonica di Berlino al suo debutto a Milano, e vi ritorna solo nel 1993, ancora per il Quartetto, diretta da Claudio Abbado.\nArturo Toscanini frequenta assiduamente il Quartetto e tra il 1901 e il 1905 vi dirige quattro concerti.\nNei primi anni del \u2018900 al Quartetto v\u2019\u00e8 l\u2019esordio milanese di altri grandi pianisti: Wilhelm Backhaus, frequente ospite sino al 1953, Alfredo Casella, solista e in formazioni cameristiche, Alfred Cortot, solista, in duo con George Enescu e in trio con Pablo Casals e Jacques Thibaud, anch\u2019essi protagonisti di vari r\"ecital\" solistici, Leopold Godovskij, Wanda Landowska, Raoul Pugno, Moritz Rosenthal e Arthur Schnabel.\n22 aprile 1911: prima esecuzione a Milano della \"Passione secondo Matteo\" di Bach.\n1915 \u2013 1939.\n\"Presidenti: Erminio Bozzotti (al 1917), Bonifazio Dal Pozzo (1918-27), Ildebrando Pizzetti (1928-36), Senatore Borletti (1936-38), Guido Visconti di Modrone (dal 1939)\"\nNel 1916 debutta Mieczyslaw Horszowski, ospite del Quartetto ancora a 95 anni, nel 1987.\nSi presentano i pianisti Claudio Arrau, Robert Casadesus, Edwin Fischer, Walter Gieseking, Vladimir Horowitz, Wilhelm Kempff, Sergej Rachmaninov, Arthur Rubinstein, Carlo Zecchi, i violinisti Gioconda De Vito, Jascha Heifetz, Bronislaw Huberman, Jehudi Menuhin, Nathan Milstein, Vasa Prihoda, Joseph Szigeti, Zino Francescatti, i violoncellisti Gaspar Cassad\u00f2 e Enrico Mainardi.\nDirige Hermann Scherchen.\nNel 1921 esordisce il Quartetto Busch, torner\u00e0 al Quartetto per 24 stagioni, sino al 1951. Dal 1923 Rudolf Serkin, col suocero Adolf Busch (nel 1927 e \u201928 eseguono l\u2019integrale delle \"Sonate per violino e pianoforte\" di Beethoven), col Quartetto Busch, e soprattutto in \"recital\", stabilisce col Quartetto un rapporto unico, con 40 concerti, sino al 1987.\nAndr\u00e9s Segovia suona nel 1926 e ritorna sino al 1949.\nNel 1927 il Quartetto Busch esegue l\u2019integrale dei \"Quartetti\" di Beethoven, che ripete nel 1931.\n7 aprile 1924: Arnold Sch\u00f6nberg dirige, in prima esecuzione a Milano, il \"Pierrot Lunaire\".\n21 dicembre 1933: \"recital\" di Vladimir Horowitz: il giorno dopo sposa Wanda Toscanini. Arturo Toscanini \u00e8 al concerto.\n19 febbraio 1936: Igor Stravinskij al pianoforte col figlio Sviatoslav Soulima, in un programma di sue musiche.\nIl Quartetto si iscrive, quale datore di lavoro, alla Confederazione dell\u2019Industria e sventa il tentativo del Sindacato fascista dei Musicisti di condizionare la scelta dei concertisti.\n1940-1964.\n\"Presidenti: Guido Visconti di Modrone (al 1942), Cesare Bacchini (1942-47), Ascanio Cicogna (1947-51), Senatore Borletti (dal 1952)\"\n1941: esordio del Trio di Trieste, presenza costante nel dopoguerra.\n1942: il Quartetto Strub esegue l\u2019integrale dei \"Quartetti\" di Beethoven.\nMarzo 1943: il Quartetto sospende l\u2019attivit\u00e0 per non dare accesso agli ufficiali tedeschi; la riprende il 14 giugno 1945 al Castello Sforzesco.\nDistrutta la Sala Verdi del Conservatorio, il Quartetto \u00e8 senza sede. Ne ospitano i concerti il Teatro alla Scala, l\u2019Universit\u00e0 Cattolica, l\u2019Istituto dei Ciechi, i cinematografi Excelsior, Gloria, Metropol e Olimpia.\nEsordiscono il Quartetto Italiano, che torner\u00e0 spesso sino agli anni \u201970, e il Quartetto Amadeus: nel 1967 i due Quartetti si ripartiscono un\u2019altra integrale dei \"Quartetti\" di Beethoven.\nDagli anni \u201950, dopo aver ospitato nel 1948 il grande tenore Peter Pears con Benjamin Britten al pianoforte, cantano al Quartetto i pi\u00f9 grandi liederisti d\u2019ogni tempo: Elisabeth Schwarzkopf, Irmgard Seefried, Maria Teresa Berganza, Suzanne Danco, Kathleen Ferrier, Dietrich Fischer-Dieskau, G\u00e9rard Souzay.\nSi presentano al Quartetto molti fra i massimi concertisti del \u2018900: i pianisiti Martha Argerich, Vladimir Ashkenazy, Emil Gilels, Friederich Gulda, Clara Haskil, Dinu Lipatti, Nikita Magaloff, Maurizio Pollini (l\u2019anno prima di vincere il Concorso Chopin di Varsavia), Sviatoslav Richter, Alexis Weissenberg, i violinisti Arthur Grumiaux, Leonid Kogan, David Oistrakh, Isaac Stern e Henryk Szeryng, i violoncellisti Antonio Janigro, e Mstislav Rostropovi\u010d, che tiene il suo primo concerto nel 1964; torner\u00e0 spesso sino al 1999.\nL\u201911 giugno 1958 il Quartetto inaugura la ricostruita Sala Verdi con un concerto di Rudolf Serkin, che vi chiude la carriera il 20 febbraio 1987 con l\u2019esecuzione delle ultime tre \"Sonate\" di Beethoven.\nNelle stagioni 1959/60 e 1960/61 Nathan Milstein esegue l\u2019integrale delle \"Partite e Sonate\" di Bach per violino solo.\nNel 1964 il Quartetto festeggia i cent\u2019anni con una pubblicazione che contiene un magistrale saggio di Giulio Confalonieri dedicato al Quartetto e i programmi dei concerti dal 1864.\n1965\u20131989.\n\"Presidenti: Senatore Borletti (al 1972), Alfredo Amman (1973-82), Bernardo Ansbacher (1982-87), Gianguido Scalfi (dal 1987)\"\nEsordiscono a Milano Geza Anda, Daniel Barenboim (solista e con la moglie, la violoncellista Jacqueline Du Pr\u00e9), Alfred Brendel, Radu Lupu, Murray Perahia, Krystian Zimerman, Itzhac Perlman, il Quartetto di Tokyo e il Quartetto Alban Berg, che al Quartetto ha chiuso la sua gloriosa carriera nel 2008.\nDue integrali di Beethoven: nel 1970 Zino Francescatti e Robert Casadesus eseguono le \"Sonate per violino e pianoforte\" e\nnel 1997 i Quartetti Amadeus, Guarneri e di Cleveland i \"Quartetti\".\nMaurizio Pollini, uno dei pianisti pi\u00f9 amati dal Quartetto, il 19 dicembre 1972 si presenta sul palcoscenico, estrae dalla tasca un foglio ed inizia a leggere un comunicato (pubblicato su \"La Musica borghese\", pag. 159) contro la sospensione unilaterale da parte del governo degli Stati Uniti delle trattative per la pace nel Vietnam e la ripresa dei bombardamenti contro la popolazione del Nord. Si scatena una furibonda gazzarra in sala,a fazioni contrapposte, che impedisce sia tenuto il concerto.\nIl Consiglio Direttivo diffonde un comunicato stigmatizzando che il Maestro Pollini non aveva avvertito della sua volont\u00e0 di leggere il comunicato ed affermando che nella sede dei concerti possono avere luogo solo espressioni musicali.\nL\u2019episodio ebbe ampia ripercussione in tutta Italia; alcuni musicisti decidono di non suonare pi\u00f9 al Quartetto.\nLa ferita fu risanata con i concerti che Pollini tenne per il Quartetto alla Scala nel 1986 e nel 2000 e finalmente in Conservatorio nel 2004.\nDa una vicenda negativa pu\u00f2 nascere un movimento di riforma. Nei primi anni \u201980 scompare la dirigenza storica del Quartetto e prende impulso la volont\u00e0 di riaprirlo a tutta la citt\u00e0.\nIl seme viene gettato nel maggio 1985 con due esecuzioni della \"Passione secondo Matteo\"\neseguita dai complessi del Concertgebouw Amsterdam diretti da Nikolaus Harnoncourt. i Soci del Quartetto si mescolano col pubblico milanese. Lungo via Conservatorio si snoda un serpente di pubblico che ricorda l\u2019\"Adalgisa\" di Gadda.\nNel 1988 il Quartetto riprende l\u2019antica tradizione, abbandonata sul finire dell\u2019800, di sostenere la musica contemporanea con concorsi e commissioni. La prima commissione, un quartetto, \u00e8 affidata a Wolfgang Rihm, e viene eseguita nella stagione successiva dal Quartetto Arditti.\nIl Quartetto riapre le porte ai grandi concerti sinfonici: nel 1988 Giuseppe Sinopoli dirige la Philharmonia Orchestra e, l\u2019anno dopo, Claudio Abbado torna a Milano, dirigendo per il Quartetto la Mahler Jugend Orchester.\nIl concerto di Abbado fa emergere il contrasto fra chi vuole diffonderlo all\u2019esterno, rendendolo fruibile a tutta la citt\u00e0, e chi vuole riservarlo ai soli Soci.\nIl Consiglio si spacca, vincono i \u201cconservatori\u201d, ma \u00e8 una vittoria di Pirro: nel 1990 viene costituita una nuova associazione \"I Concerti del Quartetto\", con concerti aperti a tutta la citt\u00e0.\n1989/90: i Quartetti Guarneri, di Tokyo, Sine Nomine e al Giovane Quartetto Italiano si alternano nella sesta integrale dei \"Quartetti\" di Beethoven.\n1990-2014.\n\"Presidenti: Gianguido Scalfi (al 1990), Gianandrea Gavazzeni (1990-96), Guido Rossi (1996-2005), Francesco Cesarini (2005-06), Antonio Magnocavallo (dal 2006)\"\nL\u2019esordio de \"I Concerti del Quartetto\" \u00e8 al Teatro alla Scala, il 22 ottobre 1990, con \"Ein Deutsches Requiem\", diretto da Sir John Eliot Gardiner col Monteverdi Choir and Orchestra. Il concerto \u00e8 sostenuto dal colosso inglese ICI \u2013 Imperial Chemical Industries, col quale il Quartetto imbocca il nuovo percorso degli sponsor. Tutti di alta qualit\u00e0, interessati alla cultura, senza pretese di aver nulla in cambio.\nIl loro contributo ai costi del Quartetto \u00e8 giunto, nel 2012, addirittura al 34%!\nRiprende la collaborazione con la Scala con i concerti sinfonici diretti da molti dei massimi direttori fra i quali Claudio Abbado (col ritorno a Milano dei Berliner Philharmoniker dopo il concerto del 1900), Pierre Boulez (che dirige la prima esecuzione a Milano di \"Von Heute auf Morgen\" di Sch\u00f6nberg), Riccardo Chailly, Valery Gergiev con il festival \u201c\"Notti bianche a Milano\"\u201d, ideato dal Quartetto, Lorin Maazel, Mstislav Rostropovi\u010d, Giuseppe Sinopoli, Sir Georg Solti.\nLa Scala ospita anche la settima integrale dei \"Quartetti\" di Beethoven eseguiti nel 1993 dal Quartetto di Tokyo, la prima esecuzione del quartetto \"Animi motus\" commissionato da \"I Concerti del Quartetto\" ad Azio Corghi, la serie \u201cGrandi Pianisti alla Scala\u201d (Alfred Brendel, Radu Lupu, Murray Perahia, Maurizio Pollini, Sir Andr\u00e1s Schiff, Krystian Zimerman).\nNumerosi anche i concerti in altre sedi, fra i quali spiccano quelli di Yo-Yo Ma e di Sviatoslav Richter.\nPietre miliari del periodo sono anche le collaborazioni col Comune di Milano per l\u2019esecuzione di capolavori sacri quali l\u2019\"Elias\" diretto da Gavazzeni, il \"Vespro della Beata Vergine\" diretto da Gardiner, \"La Creazione\" diretta da Br\u00fcggen, \"Le sette ultime parole del Redentore sulla Croce\", eseguite dal Quartetto Kuijken con la partecipazione di Omero Antonutti e il commento di Mons. Gianfranco Ravasi.\nNel 1994 viene avviato il progetto decennale di esecuzione integrale delle oltre 250 \"Cantate sacre e profane\" di J.S. Bach. Il progetto, nuovo per l\u2019Europa e tuttora unico in Italia, si articola in 92 concerti, con la partecipazione di 40 direttori, 37 orchestre, 32 cori e 183 solisti. Maria Majno ne cura la complessa programmazione.\nIl progetto \u00e8 sostenuto dal Comune di Milano, dalla Fondazione Cariplo, dall\u2019Unione Europea e da un gruppo di aziende e sostenitori.\nNel 1997 il progetto merita il Premio Abbiati.\nNell\u2019autunno del 1998 il Comune di Milano incarica I Concerti del Quartetto di realizzare \"Musica e poesia a San Maurizio\", la rassegna di musica antica creata da Sandro Boccardi. Nel 2010 il Comune ne decide la chiusura.\nNel 2003 si completa la riapertura del Quartetto, che apre al pubblico anche i concerti della stagione ordinaria e I Concerti del Quartetto vengono incorporati nella Societ\u00e0 del Quartetto.\nDa allora, il motto del Quartetto diviene: \u201c\"il Quartetto: un privilegio per tutti\"\u201d.\nIl Quartetto sostiene la pubblicazione del saggio scritto da Quirino Principe sui \"Quartetti\" di Beethoven per l\u2019integrale del Quartetto di Tokyo del 1993 (aggiornato e ripubblicato nel 2014 per l\u2019integrale del Quartetto di Cremona) e delle edizioni italiane dell\u2019opera dedicata da Ton Koopman e Christoph Wolff al \u201c\"Mondo delle Cantate\"\u201d di Bach e, nel 2013, del saggio di Andr\u00e1s Schiff sulle Sonate di Beethoven, in occasione della integrale da lui eseguita al Quartetto, pubblicato da Il Saggiatore.\nNel 2014, per i 150 anni del Quartetto, Oreste Bossini cura il saggio \u201c\"La musica borghese. Milano e la Societ\u00e0 del Quartetto\"\u201d pubblicato dalle Edizioni Archinto, e il Quartetto sostiene il saggio dedicato da Raffaele Mellace alle Cantate bachiane e quello di Sandro Cappelletto dedicato ai Quartetti di Mozart in concomitanza con l\u2019integrale affidata al Quartetto di Cremona, pubblicato da Il Saggiatore.\nDal 2007 la programmazione \u00e8 affidata a Paolo Arc\u00e0.\nSpiccano i ritorni di fedeli Amici, gli esordi di giovani ormai affermati, l\u2019esecuzione di capolavori sacri e l\u2019ottava e la nona integrale dei \"Quartetti\" di Beethoven: affidate nel 2006 a sette Quartetti della Musik-Akademie di Basilea e, nel 2013, al Quartetto di Cremona.\nNel 2012 Leonidas Kavakos ed Enrico Pace eseguono l\u2019integrale delle \"Sonate per violino e pianoforte\" di Beethoven e nel 2013 Andr\u00e1s Schiff quella delle \"Sonate per pianoforte\".\nNel 2014 il Quartetto riceve l\u2019Ambrogino d\u2019Oro, la massima onorificenza cittadina, con la seguente motivazione\": \u201cFondata da Arrigo Boito e Tito Ricordi \u00abcon l\u2019obiettivo di incoraggiare e diffondere la buona musica\u00bb, la Societ\u00e0 del Quartetto ha accompagnato da protagonista la scena musicale di Milano per un secolo e mezzo. La Societ\u00e0 ha svolto esemplarmente questa missione, organizzando stagioni concertistiche di grande rilievo e collaborando con le istituzioni musicali cittadine a partire dal Teatro alla Scala. Il rapporto sempre pi\u00f9 stretto con il Comune e l\u2019apertura delle iniziative a tutta la comunit\u00e0 cittadina hanno rafforzato la vocazione pubblica del Quartetto, facendone oggi un\u2019istituzione amata da tutti i milanesi e una componente vitale del patrimonio culturale della citt\u00e0\".\u201d\n2015-2016.\n\"Presidente: Antonio Magnocavallo\"\nIl Quartetto continua a presentare grandi interpreti quali Murray Perahia, Viktoria Mullova con Marielle Lab\u00e9que, i \"The King\u2019s Singers\", un raro panorama di stelle della tastiera (Mikhail Pletnev, Maria Jo\u00e3o Pires, Murray Perahia, Krystian Zimerman, Sir Andr\u00e1s Schiff, Angela Hewitt), alcuni giovani dei quali sentiremo parlare presto come stelle del palcoscenico, Rafal Blechacz e Jan Lisiecki, il nostro Gabriele Carcano, alcuni Quartetti da anni alla grande ribalta (Belcea e Jerusalem).\nProseguono le integrali: quella dei \"Quartetti\" di Mozart nell\u2019interpretazione del Quartetto di Cremona, con la pubblicazione da parte de Il Saggiatore del saggio dedicato da Sandro Cappelletto ai \"Quartetti\" di Mozart e quelle beethoveniane, con l\u2019esecuzione delle opere di Beethoven per violoncello e pianoforte affidata a Mario Brunello e Andrea Lucchesini.\nIl progetto triennale \u201c\"Dalle nostre radici, inventiamo il futuro\"\u201d nel 2015 merita il contributo dalla Fondazione Cariplo. Nascono iniziative per l\u2019attualizzazione delle modalit\u00e0 di marketing, un sito internet adeguato ai tempi, nuove serie di concerti (sei concerti nei Musei e Case Museo di Milano, e i \u201c\"Concerti per Maria Vergine\"\u201d, quattro concerti nel mese mariano ospitati nella chiesa di Sant\u2019Antonio Abate) per attrarre nuovo pubblico alla musica e portarne ad altri settori d\u2019arte e di cultura.\nCol contributo della Fondazione Cariplo la stagione si arricchisce di concerti straordinari quali, nella stagione 2015/6, il concerto \u201c\"Spirito d\u2019Armenia\"\u201d, con Jordi Savall con i suoi complessi e musicisti armeni, inserito in un \u201cTrittico armeno\u201d, composto anche da un documentario di Valeria Parisi sul Genocidio armeno e da una mostra di fotografie di Graziella Vigo, e le \"Sette ultime Parole del Redentore sulla Croce\" nella versione per orchestra e coro diretta da Philippe Herreweghe."}
{"id": "221932", "revid": "124874124", "url": "https://it.wikipedia.org/wiki?curid=221932", "title": "Nuova oggettivit\u00e0", "text": "La Nuova oggettivit\u00e0 (in tedesco Neue Sachlichkeit) \u00e8 stata una tendenza ,e non un movimento, artistica nata in Germania alla fine della prima guerra mondiale (1920) che coinvolse principalmente la grafica.\nL'anno pi\u00f9 importante per il movimento fu probabilmente il 1925, quando si tenne una mostra d'arte a Mannheim dedicata a esso.\nEbbe punti di contatto pi\u00f9 o meno marcati con il realismo, il neoclassicismo, l'espressionismo, il dadaismo e il surrealismo. In particolare fu come reazione all'espressionismo che alcuni artisti cercarono la rappresentazione della realt\u00e0 senza trucco; questi artisti, disillusi e pieni di cinismo e di rassegnazione nel tragico dopoguerra tedesco, volevano osservare le cose concrete con amara acutezza e con una lucidit\u00e0 descrittiva quasi glaciale, usando l'arte come un'arma, come un freddo specchio teso alla societ\u00e0 malata e corrotta. La Nuova oggettivit\u00e0 si distingue tuttavia dal realismo in quanto conserva una certa componente emotiva, tipica della tradizione culturale tedesca: \u00e8 per questa componente che alcuni particolari vengono accentuati all'estremo e intensificati espressivamente.\nLa Nuova oggettivit\u00e0 termin\u00f2 con la fine della Repubblica di Weimar e con la presa del potere da parte dei nazisti, che consideravano la Nuova oggettivit\u00e0 come arte degenerata: fu allora che numerosi artisti emigrarono, per lo pi\u00f9 verso gli Stati Uniti.\nLa Nuova oggettivit\u00e0 in pittura.\nIn pittura la Nuova oggettivit\u00e0 fa parte di quel vasto fenomeno di rinnovato interesse per la realt\u00e0 tangibile che caratterizza la situazione artistica europea intorno al 1920, con la corrente dei valori plastici in Italia e con la parentesi neoclassica in Francia.\nAll'interno della Nuova oggettivit\u00e0 si possono distinguere due gruppi: una corrente verista e una corrente pi\u00f9 classica. Nonostante le loro divisioni entrambi i rami sentivano la stessa necessit\u00e0 di tornare al reale e al quotidiano, dopo l'eccesso soggettivista dell'espressionismo.\nLa corrente verista.\nIl gruppo verista, attivo soprattutto tra Berlino e Dresda, era molto attento alle vicende del tempo ed era impegnato politicamente nel caotico dopoguerra tedesco.\nLa societ\u00e0 del tempo era considerata profondamente cinica ed era giudicata in modo radicalmente critico. I soggetti sono rappresentati con una pittura freddamente oggettiva, con una esattezza clinica implacabile, nonostante sia in parte ancora segnata dai modi dell'espressionismo e del dadaismo, con accentuazioni emotive e tensioni espressive esageratamente grottesche che talvolta arrivano alla caricatura.\nI soggetti pi\u00f9 frequentemente usati per mettere inclementemente a nudo le realt\u00e0 pi\u00f9 cupe del tempo sono i profittatori, gli sfruttatori, le prostitute, i mutilati di guerra messi vicino a distruzioni e rovine. Tra gli esponenti pi\u00f9 noti di questa corrente si ricordano K\u00e4the Kollwitz, George Grosz, Otto Dix, John Heartfield, Hans Grundig, Conrad Felixm\u00fcller, Rudolf Schlichter, Georg Scholz e Heinrich Maria Davringhausen.\nLa corrente classica.\nIl gruppo chiamato Realismo magico, riconducibile ai centri artistici di Monaco di Baviera e Karlsruhe del gallerista italiano rivoluzionario Emilio Bertonati, era pi\u00f9 aperto alle influenze del movimento italiano Valori plastici, di cui ammirava gli intenti plastici e prospettici.\nFu scelto il nome di \"Realismo magico\" perch\u00e9 mirava a cogliere gli accenti di magico incanto della realt\u00e0 quotidiana, alla ricerca di un classicismo armonioso e senza tempo per comprendere l'essenza dell'oggetto nella sfera artistica, al di l\u00e0 delle leggi fisiche dello spazio e del tempo.\nQuesti artisti, che possono essere considerati come un ponte verso il surrealismo, erano poco impegnati politicamente, pi\u00f9 interessati alle tecniche e ai modi stilistici tradizionali; generalmente dipingevano paesaggi, nature morte e ritratti.\nTra gli esponenti pi\u00f9 noti di questa corrente si ricordano Antonio Donghi, Georg Schrimpf, Alexander Kanoldt, Franz Radziwill, Carl Grossberg e Christian Schad.\nLa Nuova oggettivit\u00e0 in architettura.\nLa Nuova oggettivit\u00e0 si riflette anche nell'architettura moderna europea, soprattutto in Germania, negli anni '20 e '30 del 1900. Durante tale periodo, tramite il linguaggio della Nuova oggettivit\u00e0, furono rimodernate numerose citt\u00e0 tedesche.\nPrecedentemente alla prima guerra mondiale si registrano gli esempi pi\u00f9 precoci di questo stile, sotto la iniziale direzione del Deutscher Werkbund (Lega tedesca di artigiani), che voleva provvedere alla creazione di un volto moderno per la Germania.\nMolti degli architetti che si associarono alla Nuova oggettivit\u00e0 mettevano in pratica dei linguaggi simili nel 1910, usando superfici di vetro e severe composizioni geometriche.\nAlcuni esempi includono la Fagus Factory di Walter Gropius e Adolf Meyer (Alfeld, Germania, 1911) o il grande magazzino di Hans Poelzig a Breslavia (1912).\nInoltre si allacciano a questo linguaggio e spirito i primi lavori del Bauhaus, come \"Casa Sommerfeld\", o il dinamismo dell'architettura espressionista, con l'uso del vetro (sfruttato per la trasparenza e gli effetti di colore) che rimangono il perno della Nuova oggettivit\u00e0.\nGli effetti del Costruttivismo e del De Stijl.\nLa svolta dell'Espressionismo attraverso stili modernisti pi\u00f9 familiari del tardo 1920, sarebbe pervenuta sotto l'influenza delle avanguardie tedesche, in particolare De Stijl, i cui architetti come Jan Wils e JJP Oud, hanno adattato le loro idee (derivanti dal linguaggio di Frank Lloyd Wright) ad alloggi sociali cubici, influenzati inoltre dalle idee di Theo van Doesburg.\nL'influenza del Costruttivismo fu fondamentale per dirigere molti degli architetti tedeschi lontano dall'espressionismo. Altro elemento importante fu il lavoro in Francia di Le Corbusier. Inoltre Erich Mendelsohn stava gi\u00e0 allontanandosi dall'espressionismo attraverso forme pi\u00f9 affusolate, dinamiche, come negli uffici giornalistici del Mossehaus.\nPrime costruzioni, case e propriet\u00e0.\nForse i pi\u00f9 precoci esempi della corrente in Germania vennero presentati nel 1922, durante l'esposizione del Bauhaus, come la Haus am Horn di Georg Muche e, durante lo stesso anno, il design elaborato da Gropius e Meyer in funzione del contest per la Tribune Tower di Chicago. A ogni modo la piena esplorazione di un nuovo idioma non espressionista e avanguardista, fu, nel 1923-24 concretizzato nel 'Italianischer Garten' (giardino all'italiana) a Celle, di Otto Haesler. Questo fu il primo insediamento/tenuta modernista, un'area di nuovi alloggi sociali caratterizzati da tetti piatti, planimetrie irregolari e asimmetriche, organizzate con grandi finestre e terrazze rivolte a sud. Contrariamente al concetto di 'white box' (scatola bianca) che sarebbe divenuto popolare successivamente, queste costruzioni vennero dipinte con colori brillanti, la cui mente pi\u00f9 rilevante dietro all'operazione fu Bruno Taut.\nUna maggiore espansione pervenne con la nomina di Ernst May alla posizione di architetto e progettista della citt\u00e0 da parte della amministrazione socialdemocratica di Francoforte sul Meno. May fu allievo del progettista di giardini urbani Raymond Unwin, e le sue propriet\u00e0 mostravano tale influenza appunto nella progettazione dei giardini urbani: visibile fu comunque un ripudio l'aspetto nostalgico dello stile dei progetti di Unwin. La \"Nuova Francoforte\" di May avrebbe ricoperto una enorme importanza per il conseguente sviluppo architettonico della Nuova oggettivit\u00e0, non solo per la sua appariscenza, soprattutto per il successo ottenuto nel ricostruire rapidamente migliaia di alloggi stabili per le classi meno abbienti.\nIl nuovo linguaggio cambi\u00f2 il processo stesso di costruzione, rendendolo la professione stessa pi\u00f9 alienante vista l'assenza di decorazione e la semplicit\u00e0 delle costruzioni che rendeva tutto pi\u00f9 semplice. May ingaggi\u00f2 inoltre diversi architetti a Francoforte, come Margarete Schutte-Lihotzsky e Mart Stam. L'immedato effetto del lavoro di May pu\u00f2 essere riconosciuto nell'insediamento di Dessau-Torten di Walter Gropius (1926) costruito parallelamente al famoso edificio del Bauhaus.\nGli architetti della Nuova oggettivit\u00e0 erano impazienti di costruire pi\u00f9 alloggi economici possibile, in parte per affrontare la crisi durante il post-guerra in Germania, in parte per adempiere alle promesse dell'articolo 155 della Costituzione di Weimar (1919) che prometteva abitazioni sane per ogni tedesco. In questi termini si intendeva dunque uno spazio di superficie accettabile, aria fresca, accesso a spazi verdi, accesso ai mezzi di transito.\nBruno Taut (che si occupava insieme a Hugo Haring delle questioni sul colore applicato agli appartamenti) lavorava a un design controverso, caratterizzato da tetti piatti e moderni, prevedendo l'accesso al sole, all'aria e ai giardini, e servizi come gas e luce. Ci si avvicinava dunque alle necessit\u00e0 dell'uomo comune, con costruzioni che creavano alloggi per la comunit\u00e0 e l'offerta di servizi vari e spazi salutari.\nIl termine Funzionalismo cominci\u00f2 a essere utilizzato per denotare il concetto della Nuova oggettivit\u00e0 in architettura che non voleva nulla di superfluo, usato per la prima volta nel 1925 da Adolf Behne nel suo libro \"Der Moderne Zweckbau\".\nAllo stesso tempo una massiva espansione dello stile nelle citt\u00e0 tedesche.\nDiffusione della Nuova oggettivit\u00e0.\nUn'ala della sinistra del movimento avrebbe formato in Svizzera e in Olanda il gruppo ABC. Era composto di collaboratori di El Lissitzky come Mart Stam e Hannes Meyer, il cui grande lavoro fu l'espansione della Van Nelle Factory a Rotterdam. Le linee pulite della Nuova oggettivit\u00e0 vennero usate inoltre per le scuole e gli edifici pubblici (per esempio la scuola Trade Union a Bernau di Hannes Meyer, la scuola Alexander von Humboldt a Berlino di Max Taut).\nI cinema erano progettati da Erich Mendelsohn (Schaub\u00fchne am Lehniner Platz, 1926) e Hans Poelzig (Kino Babylon, 1927-28). Uno stile composito che usava le nuove forme in costruzioni dall'impronta pi\u00f9 tradizionale, veniva sviluppato da Poelzig con la sua Haus des Rundfunks a Berlino e l'IG Farben Building a Francoforte, e ancora Emil Fahrenkamp sviluppava tale linguaggio nell'ondulata Shell-Haus berlinese.\nIntanto l'architettura di Erich Mendelsohn si era sviluppata in un funzionalismo dinamico destinato al commercio, come visto nei suoi grandi magazzini curvoidali simili alla Columbus-Haus a Berlino (demolita nel 1950) e i grandi magazzini Shocken a Stoccarda (demoliti nel 1960).\nNel 1929 la Grande depressione ebbe degli effetti disastrosi anche sull'architettura della Nuova oggettivit\u00e0, a causa dell'indipendenza finanziaria tedesca sugli USA. Molti progetti architettonici berlinesi vennero indefinitamente posticipati.\nIn letteratura la Nuova oggettivit\u00e0 cerc\u00f2 una direzione sobria e realistica per rappresentare la societ\u00e0 moderna con l'accuratezza di un documentario e apparentemente senza sentimenti, attraverso la pura e semplice osservazione della realt\u00e0, senza il pathos tipico dell'espressionismo. Secondo questi scrittori la concezione espressionista del poeta come guida era stata spazzata via dal mondo moderno, dominato dal progresso tecnologico.\nNel cinema.\nLa Nuova oggettivit\u00e0 fu una delle tre correnti principali del cinema tedesco degli anni Venti, assieme all'espressionismo e al \"Kammerspiel\". Detta anche nuovo realismo, fu la corrente che pi\u00f9 si focalizz\u00f2 sulla descrizione e la documentazione di quel difficile periodo della storia tedesca, narrando le storie disperate degli individui. La mescolanza di scene prese dal vero e di finzione serviva a qualificare la storia come reale, autenticandola. Questa scelta, per la prima volta usata al cinema, venne poi ripresa e messa a frutto nel cinema successivo, divenendo uno degli input pi\u00f9 importanti del neorealismo italiano.\nPiel Jutzi per esempio mescol\u00f2 scene vere di documentario con scene di finzione (\"Il viaggio di mamma Krausens verso la felicit\u00e0\", 1929, o \"Nostro pane quotidiano\", 1929), con comparse non professioniste assieme ad attori, luoghi originali e scene di vera vita quotidiana. Oppure \"K\u00fchle Wampe\", girato nel 1932 da Slatan Dudow e Bertolt Brecht, mostra la storia di finzione di un operaio che si uccide, ma mostra anche lunghe riprese di Berlino e del campeggio che ospitava i cittadini rimasti senza casa chiamato appunto \"K\u00fchle Wampe\".\nUn grande tema della Nuova oggettivit\u00e0 fu quello della strada, intesa come luogo di perdizione e divoratrice di vite umane (\"La strada\" di Karl Grune, 1923, \"Tragedia della strada\" di Bruno Rahn, 1927, o \"Asfalto\" di Joe May, 1928).\nAderente al realismo, ma di stampo pi\u00f9 teatrale, \u00e8 l'opera del grande regista Georg Wilhelm Pabst, artefice di alcuni ritratti femminili tra pi\u00f9 affascinanti della storia del cinema, con la \"trilogia della donna perduta\" (\"La via senza gioia\", 1925, \"Il vaso di Pandora\", 1929, e \"Diario di una donna perduta\", 1929), che ebbe come protagoniste Asta Nielsen, una giovane Greta Garbo e Louise Brooks, entrata con il suo caschetto nero nell'immaginario collettivo come donna-icona della sua epoca."}
{"id": "221933", "revid": "117893041", "url": "https://it.wikipedia.org/wiki?curid=221933", "title": "Comunit\u00e0 montana Trasimeno Medio Tevere", "text": "La Comunit\u00e0 montana Associazione dei comuni \"Trasimeno-Medio Tevere\" \u00e8 un'associazione di 13 comuni riconosciuta come ente pubblico a norma dell'art. 4 della Legge 1102 del 3/12/1971.\nNata come Comunit\u00e0 montana Monti del Trasimeno comprendeva inizialmente i Comuni di:\nL'ente ha poi cambiato nome, passando da \"Comunit\u00e0 montana Monti del Trasimeno\" a \"Comunit\u00e0 montana - Associazione dei comuni Trasimeno medio Tevere\", ed i nuovi comuni associati sono:\nLa Comunit\u00e0 montana \u00e8 stata poi commissariata; con la L.R. n. 18 del 23-12-2011 la Regione Umbria ha infatti creato l'Agenzia forestale regionale, all'interno della quale sono confluite per gran parte le funzioni espletate da tutte le Comunit\u00e0 montane dell'Umbria. Con D.G.R. 1042 del 03-09-2012 sono stati approvati gli atti relativi alla costituzione dell'Agenzia forestale regionale (A.FO.R.)."}
{"id": "221934", "revid": "785863", "url": "https://it.wikipedia.org/wiki?curid=221934", "title": "Carcere (disambigua)", "text": "Pi\u00f9 in specifico vedi anche:"}
{"id": "221942", "revid": "124760325", "url": "https://it.wikipedia.org/wiki?curid=221942", "title": "Dagherrotipia", "text": "La dagherrotipia fu il primo procedimento fotografico per lo sviluppo di immagini (tuttavia non riproducibili). Messo a punto dal francese Louis Jacques Mand\u00e9 Daguerre (da cui trae il nome) da un'idea di Joseph Nic\u00e9phore Ni\u00e9pce e del figlio di questi, Isidore, venne presentato al pubblico nel 1839 dallo scienziato Fran\u00e7ois Arago, presso l'Acad\u00e9mie des Sciences e l'Acad\u00e9mie des Beaux Arts.\nRealizzazione.\nIl dagherrotipo si ottiene utilizzando una lastra di rame su cui \u00e8 stato applicato elettroliticamente uno strato d'argento, quest'ultimo sensibilizzato alla luce con vapori di iodio. La lastra deve, quindi, essere esposta entro un'ora e per un periodo variabile tra i 10 e i 15 minuti.\nLo sviluppo avviene mediante vapori di mercurio a circa 60\u00a0\u00b0C, che rendono biancastre le zone precedentemente esposte alla luce. Il fissaggio conclusivo si ottiene con una soluzione di tiosolfato di sodio, che elimina gli ultimi residui di ioduro d'argento.\nL'immagine ottenuta, il dagherrotipo, non \u00e8 riproducibile e deve essere osservata sotto un angolo particolare per riflettere la luce in modo opportuno. Inoltre, a causa del rapido annerimento dell'argento e della fragilit\u00e0 della lastra, il dagherrotipo veniva racchiuso sotto vetro, all'interno di un cofanetto impreziosito da eleganti intarsi in ottone, pelle e velluto, volti anche a sottolineare il valore dell'oggetto e del soggetto raffigurato.\nPer ridurre i tempi di sviluppo ed estendere cos\u00ec il campo d'applicazione della dagherrotipia anche al giornalismo, John Frederick Goddard utilizz\u00f2 i vapori di bromo per aumentare la sensibilit\u00e0 della lastra, risultato che ottenne anche Antoine Claudet ma con i vapori di cloro. Comunque anche l'unione di queste due tecniche e di obiettivi pi\u00f9 luminosi non permise un'esposizione inferiore ai dieci secondi.\nL'utilizzo di vapori di mercurio rese la produzione di dagherrotipi un procedimento pericoloso per la salute.\nProcedimento originale del 1840.\nDi seguito, un estratto dal fascicolo \"Il Daguerrotipo\", edizione del 1840, sul procedimento per la realizzazione di un dagherrotipo.\nStrumenti.\nLa fotocamera per la dagherrotipia era composta da una scatola di legno, una fessura per la lastra di rame sul retro e frontalmente un obiettivo fisso, in vetro e ottone. Quest'ultimo era inizialmente costruito sullo schema dell'ottico francese Charles Chevalier, possedeva una luminosit\u00e0 compresa tra f/11 e f/16 e la lunghezza focale era di 360mm. Nel 1840 Josef Petzval introdusse un nuovo obiettivo a quattro lenti e di elevata luminosit\u00e0 (f/3.7), che permise l'abbattimento dei tempi di esposizione. A seguito dell'estremo interesse suscitato dalla nuova tecnica, Daguerre, Ni\u00e9pce e A. Giroux fondarono una societ\u00e0 per la produzione della strumentazione necessaria ad ottenere i dagherrotipi.\nLe immagini si formavano sulla lastra come riflesse, caratteristica che richiese l'adozione di alcuni accorgimenti per la composizione del dagherrotipo, come la sistemazione degli oggetti a destra per farli apparire a sinistra, oppure non includere del testo, per evitarne il capovolgimento. Nel 1840 Alexandre S. Wolcott inser\u00ec uno specchio concavo in fondo alla camera oscura, che riflettendo per la seconda volta l'immagine, ne restituisce il corretto posizionamento. Claudet contribu\u00ec alla soluzione con un prisma raddrizzatore dopo l'obiettivo.\nIn Italia il primo esemplare della fotocamera di Daguerre raggiunse il laboratorio ottico di Alessandro Duroni poco dopo la presentazione di Arago. Con il nuovo strumento furono prese alcune vedute della citt\u00e0 di Milano.\nL'8 ottobre 1839 a Torino, Enrico Federico Jest, insieme con il figlio Carlo Alessandro e con Antonio Rasetti, produsse dei dagherrotipi utilizzando una macchina autoprodotta, il primo apparecchio fotografico italiano; il primo scatto, oggi conservato presso la Galleria civica d'arte moderna e contemporanea, riprese il tempio della Gran Madre dall'allora Piazza Vittorio Emanuele I. Grazie alla traduzione del manuale di Daguerre ad opera dello stesso Jest, nel 1840, si formano numerosi altri studi per la produzione di strumenti per la dagherrotipia.\nStoria.\nLa dagherrotipia ottenne un notevole e rapido successo, permettendo di riprodurre fedelmente l'ambiente circostante. All'inizio erano predominanti i paesaggi e le nature morte, principalmente a causa dei lunghi tempi di esposizione necessari. Con l'affinarsi del procedimento e della realizzazione di obiettivi luminosi crebbero i ritratti e qualche timido tentativo di fotogiornalismo.\nIl primo esperimento di dagherrotipia in Italia fu tenuto il 2 settembre 1839 a Firenze con attrezzatura prodotta da Giroux, ma la tecnica ebbe immediata diffusione anche in citt\u00e0 di media grandezza: ad esempio, gi\u00e0 nel 1846 a Forl\u00ec era famoso il dagherrotipista Achille Manuzzi, come risulta da un discorso di Aurelio Saffi.\nNonostante ci\u00f2 in Italia la dagherrotipia fu utilizzata in misura minore rispetto alla popolarit\u00e0 di cui il processo godette in America. La produzione risulta quantitativamente inferiore anche rispetto alla Francia ed all\u2019Inghilterra. In Italia il ritratto fotografico si afferm\u00f2 solo a partire dagli anni successivi al 1855, con le lastre al cotone collodio e le stampe carte de visite all\u2019albumina. L'unico dagherrotipo a soggetto animale realizzato in Italia di cui si sia a conoscenza \u00e8 quello dell'elefante \"Friz\" posseduto da \"Vittorio Emanuele II\" (Collezione Simeom C4400).\nIn Spagna approd\u00f2 il 10 novembre 1839, a Barcellona.\nIn America la dagherrotipia, importata gi\u00e0 nel 1839 da Samuel Morse e Francois Gourard, allievo di Daguerre, ottenne un vasto successo. Fu utilizzata per ritrarre i membri del Congresso e i territori di confine con il Canada, per mano di Edward Anthony e cinque dagherrotipi fecero conoscere le cascate del Niagara al mondo. All'Esposizione universale di Londra la qualit\u00e0 dei dagherrotipi americani fecero guadagnare agli Stati Uniti tre medaglie su cinque.\nNel 1850 usc\u00ec a New York il primo numero del \"The Daguerreian journal devoted to the Daguerreian an photographic art\", giornale di fotografia.\nDal 1855, con l'introduzione delle nuove tecniche al collodio umido e all'albumina, la dagherrotipia perse interesse, anche se utilizzata sino a fine secolo."}
{"id": "221943", "revid": "767487", "url": "https://it.wikipedia.org/wiki?curid=221943", "title": "The Big House (film 1930)", "text": "The Big House \u00e8 un film del 1930 diretto da George W. Hill. Uno dei primi film carcerari, \"The Big House\" fu distribuito negli Stati Uniti dalla Metro-Goldwyn-Mayer il 24 giugno 1930 e fu candidato a quattro premi Oscar vincendo quelli alla migliore sceneggiatura non originale e al miglior sonoro.\nTrama.\nButch, Kent e John si incontrano in una prigione. Uno di loro \u00e8 appena entrato, mentre gli altri gi\u00e0 sono rispettabili carcerati, leader di gruppi che progettano delle fughe e delle rivolte. Un giorno i tre carcerati decidono di scappare e ci riescono alla grande, nascondendosi in casa di Anne, sorella di uno di loro. Ma presto i tre vengono riacciuffati e riportati in cella. L'occasione per mettere in atto l'assalto alle alte istituzioni della prigione avviene durante un pranzo alla mensa in cui i tre ladri, assieme a molti prigionieri, si ribellano alle guardie e assalgono l'intero carcere.\nProduzione.\nIl soggetto del film \u00e8 ispirato a un'ondata di rivolte carcerarie che avvennero nel 1929 e alla conseguente indagine federale. Sulla base di questi avvenimenti, Hill scrisse una bozza di ventisette pagine intitolata \"The Reign of Terror: A Story of Crime and Punishment\". Irving Thalberg diede il via libera alla sceneggiatura e incaric\u00f2 Frances Marion di lavorare con Hill; dialoghi aggiuntivi furono scritti da Joe Farnham e Martin Flavin. Per il ruolo di Butch fu originariamente scelto Lon Chaney, ma il cancro che lo avrebbe ucciso nell'agosto 1930 era gi\u00e0 in fase troppo avanzata e il ruolo and\u00f2 a Beery.\nDistribuzione.\nData di uscita.\nLe date di uscita internazionali sono state:\nVersioni in lingua straniera.\nCome spesso accadeva nei primi anni del cinema sonoro, per \"The Big House\" furono prodotte direttamente a Hollywood delle versioni in lingua straniera con un diverso cast tecnico e artistico ma utilizzando gli stessi set e costumi; la versione in francese \"R\u00e9volte dans la prison\", quella in tedesco \"Menschen hinter Gittern\" e quella in spagnolo \"El presidio\". Quest'ultimo fu il primo film doppiato in italiano (poich\u00e9 la somiglianza tra l'italiano e lo spagnolo avrebbe reso pi\u00f9 semplice la sincronizzazione), e usc\u00ec in Italia nel 1931 col titolo \"Carcere\". Le versioni in spagnolo e francese furono distribuite in DVD in America del Nord dalla Warner Archive Collection insieme a \"The Big House\"."}
{"id": "221946", "revid": "767487", "url": "https://it.wikipedia.org/wiki?curid=221946", "title": "Carcere (film)", "text": "Carcere (\"El presidio\") \u00e8 un film del 1930 diretto da Ward Wing. \u00c8 la versione in spagnolo del film di George W. Hill \"The Big House\": nei primi anni del cinema sonoro era comune che le versioni in lingua straniera dei film venissero prodotte direttamente a Hollywood con un diverso cast tecnico e artistico ma utilizzando gli stessi set e costumi. La sceneggiatura originale di Frances Marion venne tradotta e adattata da Edgar Neville. \"Carcere\" fu distribuito negli Stati Uniti dalla Metro-Goldwyn-Mayer il 14 novembre 1930.\nDistribuzione.\nData di uscita.\nLe date di uscita internazionali sono state:\nEdizione italiana.\n\"Carcere\" \u00e8 il primo film doppiato in italiano. Il doppiaggio, ad opera di attori oriundi o immigrati italiani, fu eseguito direttamente negli studi della MGM sulla versione in spagnolo poich\u00e9 la somiglianza tra le due lingue avrebbe reso pi\u00f9 semplice la sincronizzazione."}
{"id": "221947", "revid": "2056951", "url": "https://it.wikipedia.org/wiki?curid=221947", "title": "Valencia (disambigua)", "text": ""}
{"id": "221954", "revid": "363629", "url": "https://it.wikipedia.org/wiki?curid=221954", "title": "Polarizzatore", "text": "Un polarizzatore (anche detto filtro polarizzante o lente polarizzata) \u00e8 un filtro che blocca la radiazione elettromagnetica a seconda della sua polarizzazione. Il polarizzatore ha ampie applicazioni in vari campi quali l'optoelettronica, la fotografia, la stereoscopia, le analisi di laboratorio, ecc.\nPrincipio di funzionamento e caratteristiche.\nIl filtro pi\u00f9 semplice da realizzare \u00e8 un filtro dicroico. Esso \u00e8 composto da lamelle spaziate tra loro dell'ordine della lunghezza d'onda della luce incidente le quali impediscono o smorzano l'oscillazione del campo elettrico della luce non parallela al loro asse di polarizzazione. Altri sistemi sfruttano la birifrangenza e la riflessione e la rifrazione all'angolo di Brewster, come i prismi di Nicol, Glan-Thompson, Glan-Taylor.\nAd esempio, la riflessione, specialmente per l'acqua e le superfici bagnate, \u00e8 parzialmente polarizzata, e parte di questa luce riflessa viene bloccata, consentendo ad esempio ad un pescatore di vedere oltre la superficie dell'acqua.\nDue filtri polarizzatori sovrapposti e orientati a 90 gradi l'uno rispetto all'altro danno un effetto di quasi totale oscuramento.\nEsistono anche altri dispositivi ottici che producono luce polarizzata linearmente, come ad esempio le finestre di Brewster utilizzate nei laser.\nSe un fascio di luce polarizzata attraversa un filtro polarizzante l'intensit\u00e0 luminosa viene smorzata secondo la legge di Malus formula_1, dove formula_2 \u00e8 l'intensit\u00e0 della luce entrante, formula_3 l'intensit\u00e0 della luce uscente e formula_4 \u00e8 l'angolo tra le due direzioni di polarizzazione: in entrata e in uscita dal filtro.\nCome conseguenza se l'angolo formula_4 \u00e8 di 90\u00b0 la luce viene completamente assorbita, se \u00e8 di 0\u00b0 attraversa totalmente il filtro. Su questo principio si basano gli schermi a cristalli liquidi.\nPer ottenere luce polarizzata circolarmente di solito si procede trattando un fascio gi\u00e0 polarizzato linearmente con dei dispositivi ottici adatti. I pi\u00f9 diffusi sono le lamine formula_6, cio\u00e8 uno strato di materiale ottico non omogeneo che presenta due indici di rifrazione diversi lungo due direzioni ortogonali. Il materiale deve avere uno spessore formula_7 che rispetta l'equazione formula_8, dove formula_9 \u00e8 la lunghezza d'onda della radiazione nel vuoto e formula_10 la differenza tra l'indice di rifrazione massimo e il minimo.\nApplicazioni.\nFotografia.\nIl filtro polarizzatore impedisce il passaggio delle onde luminose riflesse dall'acqua o da altre superfici. Grazie a questa propriet\u00e0 \u00e8 possibile restituire la trasparenza ad un corso d'acqua illuminato dal sole, che altrimenti apparirebbe bianco o molto chiaro a causa della riflessione della luce. Allo stesso modo, il cielo viene reso pi\u00f9 terso e saturo bloccando la luce riflessa del vapore acqueo presente nell'aria. Per massimizzare l'effetto, si deve inquadrare avendo il sole di lato.\nIl filtro vero e proprio \u00e8 quasi sempre alloggiato all'interno di un supporto girevole che tramite una ghiera permette di orientare a piacimento il piano di polarizzazione per ottenere l'effetto desiderato.\nI filtri polarizzati per fotografia sono disponibili di due tipologie:\nL'effetto in fotografia di questi due tipi di filtro \u00e8 identico. La differenza tra i due sta nel fatto che il filtro circolare, dopo aver polarizzato la luce selezionando un piano di polarizzazione preferenziale, la depolarizza nuovamente. Questo permette ai sensori autofocus delle moderne macchine fotografiche, sensibili al piano di polarizzazione della luce che li colpisce, di funzionare correttamente.\nAnche la luce del cielo \u00e8 polarizzata, e vengono utilizzati filtri polarizzatori per scurire il colore del cielo senza per\u00f2 aggiungere altri colori agli altri oggetti, o anche nelle fotografie bianco-nero per controllare la riflessione degli oggetti e dell'acqua.\nUn altro utilizzo, seppur meno comune, \u00e8 quello di sovrapporre due filtri polarizzati: facendoli ruotare l'uno rispetto all'altro si ottiene un filtro quasi neutro di intensit\u00e0 regolabile.\nStereoscopia.\nPer poter ottenere l'illusione della tridimensionalit\u00e0, da un qualsiasi piano (come lo schermo del cinema), bisogna ricreare la parallasse degli occhi. Infatti \u00e8 proprio perch\u00e9 abbiamo due occhi che vediamo gli oggetti con la giusta profondit\u00e0: il cervello, percependo attraverso gli occhi due immagini leggermente disallineate (6\u00a0cm circa un occhio dall'altro), ricostruisce la dimensione e la distanza di queste dal punto di osservazione.\nPer ricostruire tale illusione di tridimensionalit\u00e0 \u00e8 necessario quindi riprendere due immagini distinte, una per l'occhio sinistro e una per l'occhio destro, che verranno poi visualizzate attraverso appositi dispositivi stereoscopici (stereoscopio, anaglifo, ecc.).\nNel caso di immagini proiettate (cinematografica o fotografica fissa), possono venire utilizzati i sistemi dell'anaglifo, degli otturatori alternati (oggi tale sistema \u00e8 digitalizzato e gli otturatori sono lenti LCD montate su occhiali sincronizzati da un computer), e della luce polarizzata.\nPer la visione di immagini stereoscopiche, si possono cos\u00ec utilizzare degli occhiali che montano delle lenti con dei filtri a polarizzazione lineare oppure a polarizzazione circolare. In ogni caso, il canale per l'occhio sinistro avr\u00e0 una polarizzazione differente da quello destinato all'occhio destro, cosicch\u00e9 le due immagini proiettate sullo schermo alternativamente, vengano discriminate dal sistema in modo da essere visualizzate solamente dall'occhio a cui sono destinate.\nSistema RealD.\nNel sistema RealD viene utilizzato un proiettore che alterna due immagini per ogni fotogramma, (es. L1-R1, L2-R2, e cos\u00ec via - dove L sta per sinistra, R per destra e il corrispondente numero indica il fotogramma), entrambe andranno proiettate sullo stesso schermo, alternate ad una frequenza di 144\u00a0Hz (72 frame per canale).\nDurante la proiezione il filtro polarizzatore elettronico posto davanti all'obiettivo alterna le due \"direzioni\" di polarizzazione: una per il fotogramma destro, uno per il fotogramma sinistro. Queste immagini vengono proiettate su uno schermo speciale detto \"silver screen\", ovvero uno schermo riflettente che mantiene la luce polarizzata.\nQuesto nella stragrande maggioranza dei proiettori dotati di , i proiettori Sony hanno un , il che permette di visualizzare contemporaneamente i due fotogrammi sul pannello e poi mandarli a un'ottica speciale con due lenti, davanti alle quali ci sono due polarizzatori fissi, il vantaggio \u00e8 che non esiste e quindi l'immagine non lampeggia, \u00e8 stabile come una proiezione normale.\nLo stesso sistema si pu\u00f2 usare con due proiettori separati e una scheda video per computer che mandi su due uscite sincronizzate le immagini per i due occhi, ottenendo gli stessi vantaggi in termini di lampeggio dell'immagine.\nPer poter discriminare le due immagini destinate all'uno o all'altro occhio, lo spettatore indossa appositi occhiali che montano filtri polarizzatori circolari.\nOcchiali da sole con lenti polarizzate.\nIl principio del filtro polarizzatore viene applicato anche agli occhiali da sole, che, oltre alla propriet\u00e0 di concentrare o divergere i raggi di luce ed attenuare le radiazioni UV-A e UV-B, tramite un filtro polarizzante, bloccano la radiazione elettromagnetica, caratterizzata da vettore elettrico con diverse direzioni di polarizzazione, lasciando passare solo le componenti con una specifica direzione."}
{"id": "221955", "revid": "834", "url": "https://it.wikipedia.org/wiki?curid=221955", "title": "Gand\u00eda", "text": ""}
{"id": "221957", "revid": "125193417", "url": "https://it.wikipedia.org/wiki?curid=221957", "title": "Siamo fatti cos\u00ec", "text": "Siamo fatti cos\u00ec (titolazione Mediaset) o anche Esplorando il corpo umano (titolazione DeAgostini), oppure C'era una volta la vita: la favolosa storia del corpo umano (prima versione tradotta in italiano apparsa in Cantone Ticino nel 1987), il cui titolo originale \u00e8: \"Il \u00e9tait une fois... la Vie\", \u00e8 una serie televisiva educativa francese, a disegni animati, dedicata al funzionamento del corpo umano, ideata da Albert Barill\u00e9 con musiche di Michel Legrand.\nDescrizione della serie televisiva.\nCreata da Albert Barill\u00e9, la serie \u00e8 composta da 26 episodi della durata di 30 minuti ed \u00e8 stata trasmessa per la prima volta nel 1987 da France 3 in Francia e nello stesso anno in Svizzera dalla SRG SSR. In Italia \u00e8 andata in onda per la prima volta su Italia 1.\nIl cartone animato, destinato a un pubblico di bambini e adulti, illustra, con l'aiuto di personaggi animati, la struttura e le funzioni del corpo umano, utilizzando figure antropomorfe per rappresentarne i componenti microscopici, dai globuli bianchi alle vitamine, passando per i componenti del DNA. Fra i personaggi che hanno un ruolo centrale vi \u00e8 un gruppo di globuli rossi formato da alcuni individui, tra i quali, i giovani Globina ed Emo, ed un globulo rosso anziano, Globus, che fa da Cicerone al gruppo, spiegando di volta in volta, durante ogni episodio, i principali aspetti della biologia umana.\nLa serie fa parte di un insieme di sette prodotti dal nome \"C'era una volta...\", creati a scopo educativo da Albert Barill\u00e9: \u00e8 la pi\u00f9 nota ma anche l'unica che l'Italia non ha co-prodotto, tant'\u00e8 vero che essa non figura nella lista delle nazioni che hanno cooperato alla sua realizzazione (l'elenco pu\u00f2 essere visualizzato nella versione francese della sigla di apertura, cantata da Sandra Kim). La sigla italiana omonima \u00e8 stata incisa da Cristina D'Avena e scritta da Alessandra Valeri Manera e Massimiliano Pani. Per contro, la serie \u00e8 stata co-prodotta da Canal+, dalla Televisione della Svizzera Romanda, dalla RTBF, dalla BRT, dalla TVE, dalla Soci\u00e9t\u00e9 Radio-Canada e dalla Radiotelevisione Svizzera di lingua Italiana.\nIl doppiaggio in italiano \u00e8 stato eseguito inizialmente per conto della TV della Svizzera Italiana dagli studi di Milano. Come conseguenza, la serie \u00e8 stata trasmessa per la prima volta in italiano nel 1987 solo in Ticino su TSI con il titolo \"C'era una volta la vita: la favolosa storia del corpo umano\", la quale mantenne inalterata la sigla originale cantata da Sandra Kim. In Italia, invece, ha debuttato in televisione nel 1989, con un doppiaggio fedele a quello francese, che aggiunge ai dialoghi originali una voce femminile, e un ordine delle puntate variabile a seconda dell'editore.\nDa tale cartone \u00e8 nata l'opera per bambini \"Esplorando il corpo umano\" curata dalla De Agostini, che negli anni ha cambiato pi\u00f9 volte aspetto.\nLe musiche sono di Michel Legrand, compositore insignito di numerosi premi per colonne sonore e canzoni, che aveva creato anche la colonna sonora per \"Ai confini dell'universo\". Alcune musiche sono infatti state prese da questa serie e utilizzate anche qui e nella successiva \"Grandi uomini per grandi idee\". Gli arrangiamenti sono curati dal musicista e compositore Michele Centonze (all'epoca anche chitarrista di Jovanotti).\nPersonaggi.\nI personaggi sono costituiti da bambini ammalati, oppure da bambini che chiedono informazioni ai genitori o ai nonni; ed ognuno di loro ha un alter ego \"microscopico\" che rappresenta un elemento dell'anatomia.\nOrganismi del corpo umano.\nInoltre, i personaggi secondari hanno una forma specifica a seconda del ruolo che ricoprono: i sali minerali sono rappresentati come delle saliere con del sale dentro, gli zuccheri come delle caramelle antropomorfe e i grassi come dei bizzarri cavallini gialli. I globuli bianchi sono presentati come il reparto di sicurezza: i polinucleati in genere sono di aspetto grassoccio, hanno la pelle bianca e sono armati di un manganello bianco, ma la loro vera arma \u00e8 la loro bocca che spalancano a dismisura e con la quale ingoiano virus o batteri; i linfociti invece vengono presentati come poliziotti a bordo di navicelle circolari dalle quali fanno uscire gli anticorpi; i basofili sono i reparti femminili presentati come l'equivalente dei polinucleati, con l'unica differenza che al posto del manganello hanno un cesto dal quale lanciano delle bombe di istamina; i macrofagi sono le unit\u00e0 di smaltimento rifiuti, presentati come dei veicoli che ricordano la testa di una rana o di un rospo. I batteri sono presentati in varie forme, spesso come dei mostri malevoli di colore blu e con delle determinate caratteristiche a seconda della specie (ad esempio, gli \"Streptococcus mutans\", i microbi dei denti, vengono presentati come esseri deboli che con lo zucchero diventano ipertrofici; i batteri della salmonellosi sono dei centauri con zampe cortissime, i microbi responsabili del tetano come degli esseri dal corpo slanciato che possono chiudersi a palla), l'unica eccezione sono gli \"Escherichia coli\", presentati come degli esseri pelosi di colore marrone dalle moltissime zampe.\nEdizione italiana.\nIn Italia \u00e8 andato in onda su Italia 1 e in replica su Hiro, Cartoonito e Boing. A partire da sabato 5 novembre 2016, su Italia 1 \u00e8 stata trasmessa tutti i fine-settimana (all'inizio con due episodi consecutivi, successivamente con uno solo al giorno) l'edizione restaurata della serie all'interno del contenitore mattutino \"Latte &amp; Cartoni\". Questa nuova edizione conserva il doppiaggio italiano originale del 1989, tuttavia il video \u00e8 completamente restaurato, passando dal rapporto al . La sigla ha mantenuto la stessa canzone di Cristina D'Avena, nella medesima durata di circa un minuto e mezzo, rinnovando per\u00f2 il montaggio delle immagini e la scritta del titolo. Gli episodi della nuova edizione italiana seguono l'ordine originale di quella francese (eccetto il secondo episodio, inizialmente trasmesso come ultimo a causa di piccoli elementi sessuali) e anche la traduzione dei titoli \u00e8 pi\u00f9 fedele all'originale. Tale trasmissione \u00e8 stata sospesa a ridosso delle festivit\u00e0 natalizie, per poi riprendere subito dopo. Inoltre, dal 9 gennaio 2017, in occasione dei trent'anni dal debutto della serie, questa stessa versione \u00e8 stata riproposta dall'emittente Cartoonito in prima serata.\nInoltre questa versione in HD e restaurata \u00e8 disponibile su Mediaset Infinity, Netflix, Prime Video, TIMvision, VVVVID.\nAltre voci: Sante Calogero, Daniele Demma, Grazia Migneco.\nHome video.\nDal 1989 la serie \u00e8 stata pi\u00f9 volte edita dalla De Agostini con il nome di \"Esplorando il corpo umano\" in 13 VHS (distribuiti ogni 2 settimane) e poi in 26 DVD basati sulla versione tradotta in italiano da SEDE e Merak Film. A questa distribuzione sono stati da sempre associati tra i 30 e i 72 volumetti cartacei (a seconda delle edizioni), un modellino di corpo umano da costruire, con diversa forma e dimensione ad ogni nuova edizione, e in alcune edizioni anche con altri gadget come l'atlante anatomico.\nNel 2017 la Dynit edita la versione restaurata in un cofanetto con quattro DVD con il titolo \"Siamo fatti cos\u00ec - Esplorando il corpo umano\". Questa edizione segue l'ordine degli episodi in francese e comprende la sigla di Cristina D'Avena, \u00e8 inoltre disponibile sulla web tv VVVVID.\nNel 2019 la serie viene aggiunta, completa e restaurata in HD, sulla piattaforma streaming Netflix.\nSigla italiana.\n\"Siamo fatti cos\u00ec\", musica di Massimiliano Pani, testo di Alessandra Valeri Manera, cantata da Cristina D'Avena."}
{"id": "221967", "revid": "933835", "url": "https://it.wikipedia.org/wiki?curid=221967", "title": "Cratete di Tebe", "text": "Biografia.\nOriginario di Tebe, fu allievo di Diogene di Sinope e maestro di Zenone di Cizio. \nSi dice che avesse perso la sua fortuna durante l'invasione macedone, ma secondo una versione pi\u00f9 probabile la sacrific\u00f2, in accordo con i suoi principi, ordinando all'amministratore a cui l'aveva affidata di darla ai suoi figli se si fossero dimostrati degli stolti, ai poveri se i suoi figli si fossero dimostrati filosofi.\nLa sua abitudine di entrare nelle case senza invito, per dispensare i suoi insegnamenti, gli fece guadagnare il soprannome di \"Apriporta\". Il suo matrimonio con Ipparchia, figlia di una ricca famiglia trace, fu, invece, curiosamente in contrasto con il suo tipo di vita\u02d0 attratta dalla nobilt\u00e0 del suo carattere, sprezzante della sua bruttezza e della sua povert\u00e0, ella, infatti, volle diventare sua moglie nonostante gli ordini del padre. \nLa data della sua morte non \u00e8 nota, ma visse nel IV secolo a.C.\nOpere.\nI suoi scritti non furono molti. Secondo Diogene Laerzio, fu autore di lettere di materia filosofica, anche se quelle giunte fino a noi sotto il suo nome non sono originali, ma lavoro di retori pi\u00f9 tardi. Diogene Laerzio gli attribuisce anche una breve poesia, \"La Bisaccia\", probabilmente una parodia e numerose tragedie filosofiche. \nL'importanza di Cratete sta nel fatto che funse da collegamento tra il Cinismo e lo Stoicismo, poich\u00e9 Zenone di Cizio fu suo allievo. Dal poco che ci resta dei suoi scritti, in effetti, appare come un pensatore di tipo essenzialmente etico, secondo il quale la vita ideale \u00e8 data dal raggiungimento della virt\u00f9 e dalla divulgazione dell'autocontrollo ascetico."}
{"id": "221970", "revid": "287204", "url": "https://it.wikipedia.org/wiki?curid=221970", "title": "Dissipatore (elettronica)", "text": "Un dissipatore, in elettronica, \u00e8 un dispositivo, montato generalmente su una scheda elettronica, che consente l'abbassamento della temperatura dei componenti elettrici e/o elettronici presenti che sprigionano calore, come transistor e processori, evitando che il surriscaldamento degli stessi ne provochi il malfunzionamento, l'arresto o addirittura la fusione. Infatti, le temperature limite dei dispositivi elettronici attivi si aggirano mediamente sui 150 \u00b0C e senza adeguati dissipatori potrebbero essere raggiunte in pochi secondi.\nDescrizione.\nI materiali utilizzati sono il rame e l'alluminio; il primo viene impiegato nei casi dove occorra la massima efficienza nel trasferimento termico, accettandone il maggior costo e il maggior peso specifico, l'alluminio \u00e8 molto pi\u00f9 diffuso e viene scelto per condizioni operative meno impegnative.\nNel caso di dissipatori per microprocessori, solitamente \u00e8 configurato a lamelle per aumentare l'efficienza nella sottrazione di calore (aumento rapporto superficie/volume), e ulteriormente accoppiato con una ventola di raffreddamento mossa da un piccolo motore elettrico (collegato direttamente alla scheda madre) che fornisce un flusso di aria di ventilazione. \nNe esistono di molte altre forme, conformate in funzione dei componenti a cui devono essere applicati, in alcuni casi, prevalentemente apparecchiature voluminose sviluppanti molto calore, costituiscono parte portante del telaio stesso. Il principio sfruttato \u00e8 sempre quello di aumentare la superficie radiante per favorire la dispersione del calore per irraggiamento e convezione. Quando necessita efficienza estrema e minimo ingombro, si adotta la soluzione definita \"ventilazione forzata\", come nel caso delle CPU o della strumentazione elettronica professionale.\nParticolare attenzione va rivolta all'accoppiamento meccanico tra il dispositivo generante calore e il dissipatore, per ottenere la massima efficienza, viene interposto tra le due superfici a contatto, una pasta termoconduttiva, avente funzione di eliminare completamente il velo di aria inevitabilmente presente che, essendo la stessa un pessimo conduttore termico, ne limiterebbe l'efficienza.\nDissipatori attivi.\nDispongono di un corpo dissipante alettato in alluminio o rame, attraverso il quale viene fatto passare un flusso d'aria generato da una ventola, che ne asporta il calore trasferendolo lontano dal componente.\n\u00c8 il sistema di raffreddamento di minore ingombro e pi\u00f9 economico, e pu\u00f2 essere pi\u00f9 o meno rumoroso a seconda dell'efficienza del corpo dissipante, della velocit\u00e0 di rotazione della ventola e dalla qualit\u00e0 dei cuscinetti adottati.\nNel marzo del 2008, due scienziati statunitensi hanno realizzato un dissipatore per CPU in grado di creare una corrente d'aria senza l'uso di parti meccaniche in movimento, sfruttando il principio fisico dell'effetto corona. Il risultato \u00e8 un sistema di ventilazione praticamente privo di emissioni acustiche e in grado di consumare solo una frazione dell'energia richiesta dai comuni dissipatori attivi.\nDissipatori passivi.\nCostituiti da lamelle in rame o alluminio molto ravvicinate, tenute insieme da una struttura portante, anch'essa in rame e/o alluminio. Le lamelle possono essere realizzate con procedimenti diversi: pressofusione dell'alluminio, ribattitura o saldatura delle stesse ad un blocco portante, o ricavate per fresatura dal pieno (il pi\u00f9 costoso).\nIl calore viene dissipato grazie alla conduttivit\u00e0 termica del metallo utilizzato ed alle correnti convettive che si generano, per effetto della differenza di temperatura, nell'aria intorno al dissipatore. Per questo \u00e8 molto importante che il dissipatore venga posizionato nel verso giusto: ovvero bisogna fare in modo che l'aria abbia la possibilit\u00e0 di scorrere in verticale lungo le superfici del dissipatore, perci\u00f2 le alette del dissipatore devono essere orientate in verticale e mai in orizzontale. \nInoltre una parte di calore viene ceduta all'ambiente circostante attraverso il fenomeno dell\"'irradiazione\". Qualsiasi corpo che si trovi a temperatura superiore a zero kelvin emette energia sotto forma di radiazione elettromagnetica, riducendo di conseguenza la sua temperatura. In condizioni di equilibrio ciascun corpo emette la stessa quantit\u00e0 di energia che riceve dagli oggetti circostanti (fra cui sono comprese, ad esempio, le pareti della stanza in cui questo si trova). Nel caso del dissipatore, per il fatto che questo si trova a temperatura superiore rispetto agli oggetti circostanti l'energia emessa \u00e8 maggiore di quella ricevuta.\nIl contributo dell'irradiazione alla dissipazione \u00e8 predominante alle basse temperature e si pu\u00f2 dire che sia praticamente l'unico mezzo di dissipazione di calore per i componenti elettronici comuni. Per i dissipatori in genere ha luogo un mix di scambio convettivo e irradiazione che viene raggruppato sotto la definizione di \"adduzione\", a cui si riferiscono i coefficienti che solitamente si trovano in giro.\nQuesto sistema di raffreddamento, a parit\u00e0 di prestazioni \u00e8 pi\u00f9 ingombrante di un analogo sistema a ventilazione forzata, per\u00f2 ha il pregio di essere completamente silenzioso. \u00c8 anche il metodo pi\u00f9 affidabile, poich\u00e9 non contempla alcuna parte in movimento che potrebbe essere soggetta a guasti.\nDissipatori a liquido.\nQuesti dissipatori sono dei veri e propri piccoli impianti di raffreddamento dove il liquido (un mix di acqua distillata, antibatterico/antialghe, anticorrosivo, eventualmente antigelo e colorante) viene fatto circolare da una pompa e passa attraverso il waterblock, un blocco di metallo che ha lo scopo di assorbire il calore dal componente da raffreddare e trasferirlo al liquido in circolo il quale, fluendo attraverso un radiatore attraversato da un flusso d'aria generato da una o pi\u00f9 ventole, viene infine disperso nell'ambiente.\nQuesto sistema di raffreddamento \u00e8 il pi\u00f9 efficace, ma anche il pi\u00f9 costoso; inoltre bisogna effettuare manutenzione periodicamente cambiando l'acqua e pulendone i componenti."}
{"id": "221971", "revid": "339392", "url": "https://it.wikipedia.org/wiki?curid=221971", "title": "Dichiarazione di indipendenza statunitense", "text": ""}
{"id": "221974", "revid": "547034", "url": "https://it.wikipedia.org/wiki?curid=221974", "title": "The Syn", "text": "The Syn \u00e8 un gruppo musicale \"progressive\" inglese fondato nel 1965 e riapparso sulla scena del rock negli anni 2000.\nStoria.\nLa formazione originale del 1965 comprendeva Steve Nardelli alla voce, Chris Squire al basso e alle seconde voci e Peter Banks alla chitarra. Nel 1967 il gruppo incise due singoli, \"Created by Clive\" e \"14 Hour Technicolor Dream\" e poi si sciolse. Squire e Banks continuarono a suonare insieme nei Mabel Greer's Toyshop, formazione da cui nacque il gruppo \"progressive\" degli Yes.\nNegli anni 2000, Squire decise di rifondare i The Syn come attivit\u00e0 parallela al suo impegno negli Yes. Nel 2004, in edizione limitata distribuita attraverso YesServices, fu pubblicato l'album \"The Original Syn\", con brani della formazione originale e un'intervista con Nardelli, di cui in seguito fu messa in vendita, sempre on-line, una versione in doppio CD con brani aggiuntivi e un'intervista a Squire. Questi nel frattempo ha dato vita a una nuova formazione con Francis Dunnery (chitarra), Gerard Johnson (tastiere), Steve Nardelli alla voce e Gary Husband alla batteria."}
{"id": "221975", "revid": "47767", "url": "https://it.wikipedia.org/wiki?curid=221975", "title": "Drago della Fortuna", "text": ""}
{"id": "221980", "revid": "16758", "url": "https://it.wikipedia.org/wiki?curid=221980", "title": "Wolf Prize", "text": ""}
{"id": "221981", "revid": "599013", "url": "https://it.wikipedia.org/wiki?curid=221981", "title": "Sheshonq III", "text": "Biografia.\nRitenuto inizialmente uno dei sovrani egizi aventi il regno di maggior durata \u00e8 stato \"ridimensionato\" dopo il 1993 in seguito alla scoperta dell'esistenza di Sheshonq IV.\nLa durata del regno di Sheshonq III, che non \u00e8 citato esplicitamente nella lista reale di Manetone, pu\u00f2 essere dedotta, come anche per altri sovrani, dallo studio delle iscrizioni sui sarcofagi dei tori Api sepolti nel Serapeo di Saqqara. Per ciascun toro \u00e8 infatti riportata la data di nascita e di morte in riferimento all'anno di regno del sovrano.\nL'aspetto di maggior rilevanza del comunque lungo regno di questo sovrano fu il definitivo sfaldamento del potere reale e la fine, anche formale, dell'unit\u00e0 dell'Egitto.\nQuando Sheshonq III sal\u00ec al trono la situazione politica poteva essere riassunta nel seguente modo: nel Basso Egitto, la regione del Delta del Nilo si trovava sotto l'effettivo controllo del sovrano di Tanis; le grandi citt\u00e0 del Medio Egitto erano, di fatto, dei principati autonomi sotto il governo di capi militari o di collegi sacerdotali; in Alto Egitto, la regione di Tebe era travagliata dalla guerra pi\u00f9 che decennale che contrapponeva, con alterne fortune, due pretendenti al seggio di \"Primo Profeta di Amon\", titolo che di fatto conferiva il governo sulla regione.\nNell'ottavo anno di regno di Sheshonq la situazione divenne maggiormente complessa in quanto Petubastis I, forse discendente dalla famiglia reale, si proclam\u00f2, a Leontopolis, sovrano di tutto l'Egitto assumendo la titolatura completa e dando vita a quella che sar\u00e0 conosciuta come XXIII dinastia.\nQuattro anni pi\u00f9 tardi, Horsaset (II), che nel frattempo era riuscito ad occupare Tebe, ed il seggio di \"Primo Profeta\", riconobbe ufficialmente il nuovo sovrano, Petubastis, datando i suoi documenti con gli anni di regno di quest'ultimo.\nPer quanto possa sembrare strano questa complessa situazione non sfoci\u00f2 in uno scontro diretto tra le varie componenti ed il delicato equilibrio tra loro venne garantito grazie a matrimoni ed a scambi di incarichi (un comandante militare delle truppe tebane durante il pontificato di Horaset fu un figlio di Sheshonq).\nSheshonq III fu sepolto nella necropoli reale, a Tanis, in una tomba (NRT V) appositamente scavata ma la sua mummia, quando la tomba venne violata, fu poi messa al riparo in quella di Psusennes I."}
{"id": "221982", "revid": "188323", "url": "https://it.wikipedia.org/wiki?curid=221982", "title": "Marmitta catalitica", "text": ""}
{"id": "221983", "revid": "116153689", "url": "https://it.wikipedia.org/wiki?curid=221983", "title": "Sonda lambda", "text": " \nLa sonda lambda \u00e8 necessaria per rilevare la presenza di ossigeno nei gas di scarico e per mantenere il rapporto di miscela (kg aria/kg combustibile) entro l'intervallo di efficienza ottimale del catalizzatore dei veicoli. \nLa sonda pu\u00f2 essere utilizzata su tutti i mezzi con motore ad accensione comandata (con alimentazione a benzina, etanolo, gas) per assicurare la stechiometria della miscela (tramite una sonda di regolazione, posta a monte del catalizzatore) e per effettuare, tramite un sensore distinto (sonda di diagnosi), posto a valle del catalizzatore, il controllo dello stato funzionale di quest'ultimo.\nPrincipio di funzionamento.\nLa sonda lambda \u00e8 in grado di rilevare la concentrazione di ossigeno all'interno dei gas di scarico. Tramite la misura di confronto dell'ossigeno presente nell'aria ambientale, rilevata all'altra estremit\u00e0 della sonda, viene indirettamente ricavata la quantit\u00e0 di ossigeno nei gas di scarico. \nCon la lettera greca \"\u03bb\" (lambda) viene indicato il rapporto tra l'aria e il combustibile rispetto al rapporto stechiometrico del combustibile utilizzato, dove:\nLa sonda trasmette poi l'informazione, tramite segnale elettrico, alla centralina (unit\u00e0 di controllo motore) che misura l'errore su lambda e regola l'immissione di carburante e aria all'interno della camera di combustione. \nVi sono due tipi di sonde in commercio, che si differenziano per il tipo di risposta che danno alla ECU:\nSonda lambda HEGO (heated exhaust gas oxygen sensor).\nL'uscita della sonda \u00e8 di tipo booleano (1 o 0) per indicare se siamo nella zona a miscela grassa o in quella a miscela magra. Il passaggio da una situazione all'altra avviene in un arco molto ristretto, non fornendo per\u00f2 alcuna effettiva informazione sul reale valore di lambda, ma solo una indicazione sulla stechiometria. Queste sonde sono state le prime ad essere usate per il controllo motore e danno un input alla ECU di arricchire la miscela quando trovano il valore relativo alla miscela magra e smagrire quando trovano il valore per la miscela grassa. \nIl funzionamento ideale del motore \u00e8 quello con il valore di output oscillante ad altissima frequenza tra zero e uno. La sonda HEGO viene utilizzata per il controllo in closed loop, per centrarsi il pi\u00f9 possibile su un lambda stechiometrico.\nSonda lambda UEGO (universal exhaust gas oxygen sensor).\nL'uscita della sonda UEGO \u00e8 un valore variabile in corrente a seconda del valore di lambda e pu\u00f2 essere utilizzato per aggredire lambda target diversi da 1. L'uscita reale del sensore \u00e8 una curva esponenziale aperiodica, che ci indica una dinamica lenta associabile a un sistema del primo ordine; la risposta della sonda sar\u00e0 quindi in ritardo in relazione a variazioni repentine di miscela introdotta, arrivando fino a 300 millisecondi circa. Il sistema, se non subisce variazioni repentine, \u00e8 adatto a centrare il valore di lambda in maniera precisa, su quello che \u00e8 il lambda target.\nLa struttura della sonda UEGO \u00e8 costituita da una sonda non lineare pi\u00f9 un sistema di controllo a corrente in una camera di misura.\nUtilizzo della sonda.\nLa misura dell'ossigeno nei gas di scarico \u00e8 fondamentale nel controllo motore per centrare l'iniezione su una certa massa di combustibile che garantisca un certo lambda target. La sonda lambda viene utilizzata solo su motori ad accensione comandata per via del loro tipo di regolazione di coppia. I motori a benzina, etanolo, GPL, metano ecc... devono mantenere sempre un rapporto stechiometrico al variare della massa di aria in ingresso al corpo farfallato; la costanza del lambda \u00e8 quindi la condizione che si impone al sistema di controllo e che si misura indirettamente grazie alla sonda. Sui motori diesel la regolazione della coppia avviene per qualit\u00e0, cio\u00e8 ammettendo una quantit\u00e0 di aria sempre costante e variando la quantit\u00e0 di combustibile immesso; questo rende inutile la sonda lambda.\nLambda target.\nIl lambda target \u00e8 il lambda a cui deve funzionare il motore in una certa condizione di giri al minuto e carico. L'informazione sul lambda target \u00e8 contenuta all'interno di mappe tridimensionali caricate in centralina e ottenute sul banco prova. La mappa di lambda target sar\u00e0 prevalentemente spianata e con valore pari a \u03bb=1 (stechiometrico), con possibili scostamenti verso valori di \u03bb&lt;1 verso gli alti regimi. \nLa condizione di lambda stechiometrico garantisce, in associazione all'uso di un catalizzatore trivalente, all'abbattimento totale degli inquinanti (escluso il particolato solido). La criticit\u00e0 della produzione di inquinanti nei veicoli benzina si pone quindi solo durante la fase di riscaldamento della sonda e del motore all'avviamento. \nPotremmo volerci discostare da una condizione stechiometrica in particolari applicazioni sportive dove si raggiungono regimi e carichi molto alti, soprattutto con motori sovralimentati. Lambda grassi consentono un raffreddamento dei componenti sollecitati termicamente, grazie al calore latente di vaporizzazione del carburante, che non partecipa alla combustione ma che asporta calore. Questa condizione inibisce la funzione del catalizzatore trivalente permettendo solamente la riduzione degli ossidi di azoto e lasciando uscire liberamente in ambiente idrocarburi incombusti e monossido di carbonio. Le nuove normative mettono un freno a questa pratica denominata \"protezione componenti\", riducendo le performance ma anche gli inquinanti emessi da un certo tipo di veicoli. \nDiagnosi catalizzatore.\nIl convertitore catalitico come ogni dispositivo a bordo del veicolo \u00e8 soggetto a invecchiamento e alla tendenza a non riuscire pi\u00f9 a immagazzinare la giusta quantit\u00e0 di ossigeno per ossidare HC (idrocarburi incombusti) e CO (monossido di carbonio). \nGli ossidi di cerio, durante le brevi oscillazioni in grasso dovute alla sonda HEGO, intrappolano l'ossigeno che servir\u00e0 poi per ossidare gli HC e i CO durante gli sbandamenti in magro. Una oscillazione ad alta frequenza assicura il minimo degli agenti inquinanti. \nPer misurare la capacit\u00e0 residua del catalizzatore di immagazzinare ossigeno effettuo la seguente procedura:\nDato il tempo di riempimento possiamo ricavare, rispetto al tempo di riempimento iniziale, la capacit\u00e0 residua di immagazzinare ossigeno.\nTipi di sonde.\nLe sonde si differenziano in base al tipo di materiale ceramico utilizzato: diossido di zirconio e diossido di titanio. \nI sensori all'ossido di zirconio e all'ossido di titanio non sono intercambiabili, sia per le dimensioni, sia per le differenti strategie di controllo che vengono utilizzate per valutare il segnale del sensore.\nSonda lambda al biossido di zirconio.\nLa superficie esterna dell'elemento in diossido di zirconio \u00e8 a diretto contatto con i gas di scarico, mentre la superficie interna lo \u00e8 con l'atmosfera. Entrambe le superfici sono rivestite di un sottile strato di platino. L'ossigeno in forma ionica attraversa lo strato ceramico e carica elettricamente lo strato di platino che quindi si comporta come un elettrodo: il segnale elettrico che viene generato \u00e8 raccolto dal cavo di connessione in uscita dal sensore. L'aria di riferimento richiesta per il funzionamento di questo tipo di sonda era prelevata, nelle prime sonde, attraverso fori ricavati nel corpo della sonda; mentre nei sensori pi\u00f9 recenti, la stessa \u00e8 solitamente fornita attraverso i cavi elettrici della sonda. \u00c8 dunque di fondamentale importanza che i cavi della sonda non siano piegati e che il connettore della sonda venga mantenuto libero da ogni impurit\u00e0 (per evitare danni alla sonda, \u00e8 quindi assolutamente da evitare lo spruzzare o altrimenti depositare sul suo connettore qualunque tipo di lubrificante, detergente o dielettrico).\nL'elemento in biossido di zirconio diventa permeabile agli ioni di ossigeno alla temperatura di circa 300 \u00b0C. Quando la concentrazione dell'ossigeno \u00e8 diversa sulle due superfici del sensore, viene generata una tensione grazie alle particolari propriet\u00e0 fisiche del biossido di zirconio. Con una miscela povera la tensione del segnale \u00e8 bassa mentre con una miscela ricca \u00e8 alta.\nIl tipico cambiamento dell'intensit\u00e0 del segnale avviene quando il rapporto aria-benzina \u00e8 di 14,7 a 1 (14,7 parti di aria verso 1 parte di benzina) e viene chiamato \"lambda 1\". Questo rapporto \u00e8 considerato anche indice di completa combustione (da qui il nome di \"sonda lambda\").\nIl sistema di controllo della miscela aria-benzina viene pilotato dalla sonda lambda che inizia ad operare sopra i 300 \u00b0C. L'elemento sensibile richiede un certo tempo di riscaldamento e per questo motivo la maggior parte delle sonde lambda hanno al loro interno una resistenza in ceramica che, riscaldandosi, riduce sensibilmente il tempo di attivazione.\nSonda lambda al biossido di titanio.\nL'elemento in diossido di titanio non genera una tensione come quello allo zirconio. Nell'elemento in diossido di titanio la resistenza elettrica varia in rapporto alla concentrazione di ossigeno. A lambda 1 (rapporto stechiometrico) si verifica una significativa variazione della resistenza. \nApplicando un opportuno valore di tensione alla sonda al titanio si pu\u00f2 misurare una corrente in uscita che \u00e8 in relazione con la concentrazione di ossigeno nei gas di scarico. A differenza del tipo allo zirconio, quello al titanio non richiede aria di riferimento e quindi le dimensioni dell'elemento sensibile sono pi\u00f9 piccole."}
{"id": "221985", "revid": "18397", "url": "https://it.wikipedia.org/wiki?curid=221985", "title": "The World Needs A Hero", "text": ""}
{"id": "221986", "revid": "974994", "url": "https://it.wikipedia.org/wiki?curid=221986", "title": "Tour of the Universe (Jon Anderson)", "text": "Tour of the Universe o Work in Progress: Tour of the Universe \u00e8 il tour mondiale di Jon Anderson, cantante storico degli Yes, che nel 2005 ha toccato gran parte dell'Europa, Israele ed il Nordamerica. \"Tour of the Universe\" \u00e8 anche il nome del DVD promosso durante il tour.\nNel tour, Anderson si \u00e8 esibito in un \"one man show\", con l'ausilio solo di alcune chitarre (inclusa una chitarra MIDI) e un pianoforte. Il repertorio proposto include classici degli Yes rivisitati (\"Long Distance Runaround\", \"Close to the Edge\", \"The Revealing Science of God\", \"Soon\", \"Show Me\" e altri), brani di Jon &amp; Vangelis (per esempio \"State of Independence\"), brani pubblicati su album solisti di Anderson (come \"Change We Must\"), e materiale inedito (\"You Lift Me Up\").\nIl DVD, pubblicato da Classic Pictures, mostra un'esibizione di Anderson per la XM Satellite Radio, in cui vengono proposti gran parte dei brani portati in tour. Il DVD \u00e8 arricchito da contenuti multimediali, brevi interviste, e alcuni documentari sulla sezione aurea e le sue applicazioni all'arte e alla musica, col contributo di Ron Knott e del pianista Roy Howat dell'Universit\u00e0 di Cambridge.\nI brani musicali sono presenti nel DVD sia nella forma di riprese video \"live\", sia in versione audio con sottotitoli e immagini fisse."}
{"id": "221987", "revid": "1632387", "url": "https://it.wikipedia.org/wiki?curid=221987", "title": "Raggio (geometria)", "text": "Secondo la definizione moderna della geometria, il raggio di un cerchio o di una sfera \u00e8 un segmento di retta avente un estremo sulla circonferenza o superficie sferica e l'altro estremo nel centro della figura. Per estensione si definisce raggio di un cerchio o di una sfera anche la lunghezza di un tale segmento. Il raggio misura la met\u00e0 del diametro.\nPi\u00f9 generalmente \u2014 in geometria, ingegneria, teoria dei grafi, e in molti altri settori \u2014 il raggio di qualcosa (per esempio di un cilindro, di un grafo, o di un componente meccanico) \u00e8 la distanza dei suoi punti pi\u00f9 esterni dal centro o asse.\nLa definizione di raggio data per i cerchi e per le sfere si lascia estendere naturalmente al caso di iperspazi con pi\u00f9 di tre dimensioni. Generalmente, un segmento che congiunge un punto di un'ipersfera al suo centro \u00e8 un raggio dell'ipersfera.\nIn una spirale il raggio \u00e8 una funzione dell'angolo. Tutte le circonferenze sono assimilabili a spirali con raggio costante.\nFormule per i cerchi.\nRaggio dal diametro.\nIl raggio formula_1 di un cerchio avente diametro formula_2 \u00e8\nRaggio dalla circonferenza.\nIl raggio formula_1 di un cerchio avente circonferenza formula_5 \u00e8\nRaggio del cerchio.\nIl raggio formula_1 di un cerchio avente area formula_8 \u00e8\nIl raggio formula_1 della circonferenza che attraversa tre punti non collineari formula_11 \u00e8 dato da\ndove formula_13 \u00e8 l'angolo formula_14 La formula \u00e8 calcolata utilizzando il teorema dei seni.\nCon riferimento alla figura a destra, lo stesso raggio formula_1 pu\u00f2 anche essere espresso nel modo seguente:\ndove formula_17 indica la lunghezza del segmento di estremi formula_18 e formula_19 mentre formula_20 \u00e8 l'angolo formula_21\nPertanto, se consideriamo tre punti di coordinate formula_22 e formula_23 il raggio della circonferenza che li attraversa \u00e8 dato da:\nRaggio dell'ellisse.\nIl raggio medio formula_1 di un'ellisse \u00e8 definito come il raggio di un cerchio di area (superficie) uguale a quella dell'ellisse.\n\u00c8 uguale alla radice quadrata del prodotto dei due semiassi dell'ellisse:\nSi definisce \"cerchio principale\" di un'ellisse, il cerchio con centro nel centro dell'ellisse e di raggio formula_27 uguale al semiasse maggiore dell'ellisse.\nSi definisce \"cerchio secondario\" di un'ellisse, il cerchio con centro nel centro dell'ellisse e di raggio formula_28 uguale al semiasse minore dell'ellisse.\nRaggio del poligono.\nIl raggio di un poligono regolare \u00e8 il segmento che unisce il centro a uno dei suoi vertici. Pertanto, la lunghezza di tale segmento \u00e8 uguale al raggio della circonferenza circoscritta al poligono.\nIl raggio formula_1 di un poligono di formula_30 lati di lunghezza formula_31 ciascuno, \u00e8 dato da:\nIl raggio in funzione della lunghezza dell'apotema formula_33, \u00e8 dato da:\nRaccogliendo tutte le costanti (nella prima delle due formule), si pu\u00f2 scrivere che il raggio formula_1 del poligono \u00e8 formula_36, ed \u00e8 dato da formula_37 con formula_38\nSi arriva cos\u00ec alla tabella dei seguenti numeri fissi:\nche, noti la lunghezza e il numero di lati, permette di calcolare il raggio del poligono.\nRaggio di un ipercubo.\nIl raggio formula_1 di un ipercubo formula_2-dimensionale e lato formula_31, \u00e8:"}
{"id": "221989", "revid": "399", "url": "https://it.wikipedia.org/wiki?curid=221989", "title": "Vicolo cieco (informatica)", "text": "In informatica, il termine inglese dead end (reso in italiano con l'espressione \"vicolo cieco\") denota un anti-pattern.\nCaratteristiche generali.\nL'anti-pattern \"vicolo cieco\" si verifica quando, nel corso dello sviluppo di un'applicazione, un componente riutilizzabile esterno al\nprogetto viene modificato. Dato che la modifica \u00e8 locale al progetto, il costo e la responsabilit\u00e0 della manutenzione del componente modificato si trasferiscono agli sviluppatori dell'applicazione o ai responsabili della sua manutenzione. Una volta modificato, tutti i problemi legati all'utilizzo del componente possono essere addebitati, pi\u00f9 o meno giustamente, alle modifiche.\nCosti e svantaggi.\nIl vicolo cieco espone il progetto a costi di manutenzione aggiuntivi. Ogni volta che il fornitore aggiorna il componente e ne distribuisce una nuova versione, l'adozione dell'aggiornamento rende necessario integrare nuovamente le modifiche locali nel componente aggiornato. Le nuove versioni del componente possono talora essere incompatibili con le modifiche locali, per cui l'integrazione pu\u00f2 richiedere un notevole impegno di riprogettazione e reimplementazione delle modifiche stesse. In alcuni casi, il ricambio del personale e il contenimento dei costi rendono impraticabile la scelta di integrare le modifiche. Quando questo si verifica, l'applicazione \u00e8 bloccata con una versione non pi\u00f9 aggiornata del componente: il vicolo cieco.\nQuando il fornitore \u00e8 esterno all'impresa che sviluppa l'applicativo e produce componenti software disponibili commercialmente,\nl'anti-pattern vicolo cieco \u00e8 anche conosciuto come COTS Customization.\nCause e motivazioni.\nLa scelta di apportare modifiche al componente riutilizzabile pu\u00f2 nascere da forti motivazioni. Gli sviluppatori incaricati dell'integrazione di un sistema software possono avere la necessit\u00e0 di sopperire a limitazioni o caratteristiche inadeguate del prodotto originale. Nel breve termine, le modifiche locali contribuiscono al rapido sviluppo dell'applicazione. Nel lungo termine, per\u00f2, il costo della manutenzione, necessaria tanto ad ogni nuova versione dell'applicazione, quanto ad ogni nuova revisione del componente da parte del fornitore, diventa inaccettabile.\nEccezioni.\nIn alcuni casi, le pratiche che normalmente portano al vicolo cieco possono essere valide e raccomandabili. \u00c8 questo il caso in cui il responsabile delle modifiche ha preso accordi con il fornitore affinch\u00e9 le modifiche siano integrate nelle future revisioni del prodotto. Questa situazione \u00e8 pi\u00f9 frequente quando gli sviluppatori di applicativi sono aziende che stabiliscono accordi e\ncontratti di fornitura \"su misura\".\nUn altro caso frequente \u00e8 quello in cui il componente riutilizzabile non \u00e8 un prodotto commerciale venduto da un fornitore, ma un software\nopen source. In questi casi, non \u00e8 raro che le modifiche locali, se valide, vengano integrate nella versione ufficiale dall'autore del\ncomponente o da una comunit\u00e0 di sviluppatori volontari. In alcuni casi, gli stessi autori delle modifiche fanno parte di questa comunit\u00e0 o sono autorizzati ad integrare le modifiche nella versione ufficiale del componente, cosicch\u00e9 pratiche che normalmente possono portare a un\nvicolo cieco diventano un valido contributo a un prodotto open source.\nNessuna modifica \u00e8, in assoluto, completamente sbagliata. Va sempre considerato il rapporto tra i benefici forniti dalla modifica al componente e il probabile costo del lavoro di manutenzione. Se le modifiche sono ridotte e semplici, mentre i benefici sono notevoli, la scelta pu\u00f2 essere accettabile.\nInfine, modifiche locali a componenti riutilizzabili esterni possono essere accettabili (perch\u00e9 non danno luogo ai costi e ai problemi discussi) quando l'applicazione sviluppata \u00e8 un prototipo o uno strumento di ricerca che non richiede manutenzione e aggiornamento a lungo termine.\nSoluzioni.\nIl caso pi\u00f9 estremo di questo anti-pattern, \"COTS Customization\", ovvero modifiche a componenti riutilizzabili che fanno parte di prodotti commerciali, \u00e8 da evitare a ogni costo.\nIl rischio di incorrere in un vicolo cieco pu\u00f2 essere limitato adottando piattaforme di sviluppo standard largamente diffuse, usando componenti disponibili commercialmente (\"COTS, Commercial Off-The-Shelf\") che siano aggiornati dal fornitore regolarmente e frequentemente. In questi casi, \u00e8 possibile che alcune delle limitazioni dei componenti siano eliminate dagli\naggiornamenti.\nSe modificare un componente riutilizzabile \u00e8 una scelta obbligata, \u00e8 almeno consigliabile realizzare un livello di astrazione che isoli il\ncomponente originale dalle modifiche (\"isolation layer\") e separi le dipendenze tra la maggior parte dell'applicazione e le\ninterfacce introdotte dalle modifiche. Il livello di astrazione pu\u00f2 essere implementato usando ad esempio il\n\"design pattern\" \"Adapter\"."}
{"id": "221991", "revid": "287204", "url": "https://it.wikipedia.org/wiki?curid=221991", "title": "Nereau", "text": "Nereau, ovvero il signore dei ragni, \u00e8 una divinit\u00e0 creatrice venerata nelle isole micronesiane Nauru, conosciuta anche come \"Areop-Enap\".\nIl mito e le sue varianti.\nIl nome Nereau si riferisce, per la precisione, a due divinit\u00e0 distinte ma strettamente legate tra loro, tanto da essere inseparabili: \"Ragno Antico\" e \"Ragno Giovane\". In alcune versioni, il primo \u00e8 un essere preesistente rispetto alla creazione del mondo, la cui dimora sono - secondo le varianti del mito - il vuoto, l'oscurit\u00e0, lo spazio infinito o il mare. Altri racconti narrano invece che Ragno Antico e Ragno Giovane nacquero entrambi da Te Bo Ma (\"Oscurit\u00e0\") e Te Maki (\"Spaccarsi assieme\") coi fratelli Vuoto, Notte, Giorno, Tuono e Fulmine.\nLa variante del mito pi\u00f9 nota \u00e8 quella diffusa nelle Isole Gilbert, in cui Ragno Antico crea il cielo e la terra da una conchiglia. Subito dopo ordina ad acqua e sabbia di accoppiarsi, e dalla loro unione vengono generati gli esseri marini Nakika (il Polipo) e Riiki (l'Anguilla), e Nereau (il Ragno Giovane). Secondo questa versione, dunque, il nome Nereau rimanda a un solo aspetto della divinit\u00e0, ovvero alla sua giovinezza.\nIn ogni caso, compito di Nereau \u00e8 tramutare i pazzi e i muti in esseri umani. Egli, quindi, \u00e8 anche una divinit\u00e0 del linguaggio oltre che creatrice.\nAppare anche come personaggio benefico nel romanzo fantasy di Michael Scott \"I segreti di Nicholas Flamel, l'immortale - Il mago\" e \"I segreti di Nicholas Flamel, l'immortale - L'incantatrice\", aiutando la fattucchiera Perenelle a sconfiggere la Morrigan, la dea della guerra irlandese. La sua presenza \u00e8 come una calamita per tutti i ragni, che hanno invaso l'isola sulla quale si trovava, Alcatraz.\nVarianti del nome.\nNereau \u00e8 conosciuto con nomi che variano sensibilmente per il modo in cui sono trascritti nell'alfabeto latino. Tra questi ricordiamo Naareau, Na-areau, Nareau e Narleau, oltre a Areop-Enap che in lingua micronesiana significa appunto \"Ragno Antico\" (uno dei due aspetti della divinit\u00e0)."}
{"id": "221992", "revid": "916580", "url": "https://it.wikipedia.org/wiki?curid=221992", "title": "Ergal", "text": "Ergal \u00e8 il nome commerciale di una lega di Alluminio della serie 7000 (principalmente il 7075) che si contraddistingue per un'ottima resistenza meccanica (la migliore fra tutte le leghe di alluminio convenzionali) ma maggiore suscettibilit\u00e0 agli agenti corrosivi, a causa della presenza dello zinco.\nQuesta debolezza pu\u00f2 essere corretta tramite l'aggiunta di piccole dosi di argento o zirconio.\nUn tipo di ergal, detto \"titanal\" (al contrario di quello che potrebbe suggerire il nome, non \u00e8 n\u00e9 titanio n\u00e9 una lega di alluminio che lo contenga), caratterizzato dalla presenza di zirconio e cromo (in percentuali dell'ordine dello 0,1%) raggiunge resistenza allo snervamento di circa (per contro, il titanio puro raggiunge appena i 500 MPa).\nL'ergal \u00e8 disponibile in una gamma completa di viteria e il suo utilizzo \u00e8 ampiamente diffuso nel settore aeronautico, nel settore motociclistico agonistico o amatoriale; oppure \u00e8 utilizzato per pezzi di artiglieria che montano spolette contenenti materiale biologico ma anche in campo modellistico; inoltre \u00e8 anche utilizzato per la costruzione di boma per il windsurf.\nSerie 7000.\nIl principale elemento alligante \u00e8 lo zinco, l'elemento che ha la solubilit\u00e0 pi\u00f9 elevata nell'alluminio, e con esso forma un eutettico ad una concentrazione del 95% in peso di Zn alla temperatura di 382\u00a0\u00b0C: cos\u00ec, per quasi tutte le composizioni, si ha solidificazione di una soluzione solida primaria; al calare della temperatura il suo campo di stabilit\u00e0 crolla e si ha precipitazione di zinco. Generalmente le leghe binarie Al-Zn non vengono usate, ma vengono preferite leghe Al-Zn-Mg. Si tratta di leghe da trattamento termico; queste leghe sviluppano le caratteristiche meccaniche pi\u00f9 elevate tra le leghe d'alluminio; lo zinco aumenta la resistenza e la durezza, oltre a favorire l'autotemprabilit\u00e0 della lega. Le leghe Al-Zn-Mg, trattate termicamente, hanno la pi\u00f9 elevata resistenza a trazione di tutte le leghe di alluminio.\nLe leghe con le caratteristiche meccaniche pi\u00f9 elevate possono presentare sensibilit\u00e0 a tensocorrosione; per questo motivo sono stati sviluppati trattamenti \"stabilizzanti\" specifici.\nPresentano buona lavorabilit\u00e0 alle macchine utensili e, nella maggior parte dei casi, scarsa saldabilit\u00e0 per fusione (ad esclusione della lega 7020 molto utilizzata ad esempio nella costruzione per saldatura di telai per bici). Vengono utilizzate per strutture aeronautiche e di mezzi di trasporto, ed in generale per parti molto sollecitate."}
{"id": "221996", "revid": "22475", "url": "https://it.wikipedia.org/wiki?curid=221996", "title": "Enore Zaffiri", "text": "Ha fondato lo Studio di Musica Elettronica di Torino (SMET), incrementando la diffusione del nuovo linguaggio musicale elettronico in Italia \u2013 negli anni sessanta e settanta \u2013 anche attraverso l'uso del sintetizzatore come strumento da concerto.\nDagli anni Settanta affianca, alla produzione musicale, il linguaggio visivo \u2013 prima col videotape e successivamente con mezzi puramente digitali \u2013 entrando nel novero dei maggiori artisti italiani di Computer Art.\nBiografia.\nEnore Zaffiri studia e si diploma in composizione, musica corale e pianoforte presso il Conservatorio \"Giuseppe Verdi\" di Torino nel 1953, dopo aver frequentato il corso di perfezionamento con Guido Agosti presso l'Accademia Chigiana di Siena. Frequenta successivamente il corso di composizione del Maestro Tony Aubin (1907 \u2013 1981) al Conservatorio nazionale di Parigi nel 1954. Gli interessi del giovane musicista tuttavia non si limitano al solo linguaggio musicale: egli sperimenta precocemente una naturale inclinazione per il linguaggio visivo, che coltiva tuttavia in modo riservato e saltuario.\nGli anni Cinquanta.\nDal 1954 \u00e8 docente di Cultura Musicale Generale presso il Conservatorio della sua citt\u00e0 \u2013 nel \u201853 ha sposato Maria Luisa (Pia) Marconcini \u2013 e nella serenit\u00e0 dei primi anni di matrimonio si dedica a un'intensa attivit\u00e0 di composizione strumentale, vincendo nel 1956 il premio \"Citt\u00e0 di Trieste\" con l'opera \"Sinfonietta\".\nZaffiri appartiene a quella generazione che gli storici oggi definiscono dei \"figli della guerra\": giovani resi inquieti dai fallimenti del \"Ventennio\" e maturati in una stagione di sconvolgimenti che apre l'Italia verso panorami politici e culturali del tutto nuovi. La necessit\u00e0 di rimettere tutto in discussione travolge anche le basi \"naturali\" del linguaggio artistico, focalizzando l'attenzione dei pi\u00f9 creativi verso influenze che giungono da ben oltre le ristrette conventicole accademiche coltivate in Italia per decenni. Stravinskij, Sch\u00f6nberg, gli esperimenti sonori del giovane Var\u00e8se in Francia, sono per l'Italia una novit\u00e0 quasi assoluta. In questo senso, la profezia sch\u00f6nberghiana sulle \"melodie di timbri\" comincia ad aprire le sue brecce anche in Italia, e poco dopo l'inaugurazione dello \u00abStudio di Fonologia Musicale\u00bb di Milano (Berio e Maderna), Zaffiri comincia ad intravedere nella strumentazione elettronica un elemento congeniale a quella parte ancora dominante del suo spirito creativo che potremmo definire \"geometrico-apollinea\".\nGli anni Sessanta.\nLa via zaffiriana alla Musica elettronica segue per\u00f2 strade subito originali, anche grazie all'amicizia con artisti d'avanguardia torinesi che indirizzano il giovane compositore verso una dimensione immediatamente pluridisciplinare della composizione: egli infatti non si limita a una ricerca \"sonora\" com'\u00e8 quella dello Studio milanese, ma approfondisce in senso globalmente sintattico la ristrutturazione del linguaggio musicale, partendo dalla forma strutturale della figura geometrica piana come elemento generativo della scrittura musicale stessa. Nella sensibilit\u00e0 del compositore gioca infatti un ruolo profondo quell'attrazione verso il linguaggio visivo che non lo ha mai abbandonato e che lo porta, appunto, ad affiancarsi ad artisti della nuova corrente strutturalista torinese.\nNel 1964 realizza il progetto \"Tr/e/54\" con strumenti tradizionali, basato su una struttura geometrica. Ne ricava un primo montaggio su nastro con due magnetofoni. Da questa prima struttura far\u00e0 derivare in seguito alcune sculture e un cortometraggio in 8\u00a0mm dal titolo \"Espressione geometrica\", confermando cos\u00ec una visione della creativit\u00e0 che non si lascia circoscrivere da schemi accademici settoriali.\nContemporaneamente inizia le prime esperienze con l'oscillatore a valvole a bassa frequenza e due registratori: tra queste, la realizzazione elettronica di \"Tr/e/54\", con audizione del brano al Circolo Toscanini di Torino. A dicembre presenta all'Universit\u00e0 la relazione \"Verso una nuova esperienza sonora\" (poi pubblicata sulla rivista d'arte sperimentale \u00abMarcatr\u00e9\u00bb). Tutto questo fervore produttivo converge, nel medesimo anno, nella fondazione dello SMET (con Roberto Musto e Riccardo Vianello).\nNel 1965 nasce un nuovo sodalizio creativo con il musicista fiorentino Pietro Grossi, il primo compositore italiano di computer music. Con Grossi, Zaffiri organizza alla galleria \u00abLa Bussola\u00bb di Torino una rassegna internazionale di musica concreta ed elettronica. Nello stesso anno, il compositore torinese partecipa al festival di Palermo con altre strutture sonore (sempre della serie \"Tr/e/54\") e alle audizioni di musica elettronica presso l'Universit\u00e0 per Stranieri di Perugia con il progetto \"Q/64/I\".\nIl 1966 \u00e8 l'anno di fondazione dello Studio di informazione estetica: lo SMET, in collaborazione col pittore Sandro De Alexandris e il poeta visuale Arrigo Lora Totino, d\u00e0 vita ad un esperimento di sintesi estetica tra le sintassi musicali, poetiche e visive. Il centro di corso Vittorio Emanuele II 32 ospita un laboratorio di musica elettronica e un atelier di scultura dove lo stesso Zaffiri realizza i suoi oggetti in ottone, naturalmente ricavati dai medesimi progetti geometrici che danno vita alle composizione elettroniche. Ormai la figura del musicista circola con frequenza negli ambienti culturali torinesi, dove si moltiplicano gli incontri e i concerti con altri musicisti italiani, come Grossi o Vittorio Gelmetti. E proprio sull'onda di questa nuova fama, al corso sperimentale di composizione elettronica organizzato quell'anno dallo Studio confluisce un numero elevato di giovani musicisti e di matematici, che daranno vita al primo di numerosi progetti di gruppo: \"EL /25\". Tra gli intellettuali torinesi ai quali non sfugge l'importanza di quanto sta avvenendo vi \u00e8 anche il poeta e scrittore Edoardo Sanguineti, grazie al cui appoggio Zaffiri viene ospitato presso l'\u00abUnione Culturale\u00bb del capoluogo piemontese per un intero ciclo di manifestazioni musicali. Dall'ultima sua composizione geometrica, intanto, \"Q/64/II\", il musicista ricava ben 254 versioni sonore.\nNel 1967 prolificano i lavori di gruppo dello Studio di informazione estetica. Le composizioni \u2013 \"Q/110, SP/Q/20\", ecc. \u2013, destinate ad esplorare con metodo e rigore matematico lo spettro sonoro degli oscillatori elettronici, verranno rese pubbliche con il volume \"Due scuole di musica elettronica in Italia\", dell'editore Silva di Genova, pubblicato nel 1968 in occasione del Convegno internazionale di musica elettronica di Firenze. Il 21 gennaio, intanto, lo Studio di informazione estetica esce dall'Italia: a Monaco, esso organizza la sonorizzazione di una mostra presso lo studio UND. Si sviluppa cos\u00ec il concetto di musica d'ambiente, che trover\u00e0 la sua massima espressione nel progetto \"Musica per un anno\" (edito dal centro Duchamp di San Lazzaro di Bologna nel 1970). La musica elettronica dello SMET diventa cos\u00ec un veicolo di ambientazione sonora di mostre d'arte d'avanguardia in molte citt\u00e0 italiane: e il progetto \"Musica per un anno\" ne costituisce l'espressione nello stesso tempo pi\u00f9 compiuta e visionaria (la partitura \u00e8 infatti una struttura la cui natura combinatoria \"infinita\" permette la generazione di una linea sonora continua ma continuamente cangiante, della durata di 365 giorni). Nel mese di maggio, presso lo SMET, Zaffiri allestisce una personale di oggetti visivi, ognuno dei quali ha il suo corrispondente prodotto sonoro: \u00e8 il punto pi\u00f9 alto raggiunto dal concetto di \"matrice strutturale\". A compimento di questa straordinaria stagione creativa, esce il numero unico della rivista \u00abModulo\u00bb, rassegna internazionale di poesia concreta e visiva curata da Arrigo Lora Totino.\nNel 1968 lo SMET si trasferisce al Conservatorio \"Giuseppe Verdi\" di Torino, grazie all'interesse dell'allora direttore Sandro Fuga e all'attenzione personale dell'Ispettore capo all'istruzione artistica del Ministero della pubblica istruzione, dott. Boccia. Gi\u00e0 docente di Cultura musicale generale, Zaffiri mette a disposizione dell'istituzione, benevola ma avara, le sue apparecchiature personali. Quella del rapporto tra SMET e Conservatorio \u00e8 una storia tormentata e ricca di momenti non sempre esaltanti: la mancanza di spazio e di fondi tormenta l'istituto gi\u00e0 in quel periodo e il nuovo Corso di musica elettronica ne paga come e pi\u00f9 degli altri le conseguenze. Ci\u00f2 avviene malgrado il numero di iscritti sia in continua crescita e tocchi vette inimmaginabili per una classe di conservatorio (ricordiamo le pi\u00f9 di 60 domande dell'anno 77/78). Nella classe si procede ancora in lavori di gruppo, ma gi\u00e0 nascono i primi componimenti individuali degli allievi, sempre alla luce del collaudato metodo geometrico-strutturale. I lavori vengono presentati ai saggi finali di studio. Tra i primi allievi ricordiamo i nomi di Gilberto Bosco, Gianfranco Vinay, Ferruccio Tammaro. Nello stesso anno, alcuni lavori di Zaffiri vengono presentati a Lugano, Monaco, Berlino, Innsbruck, Heidelberg.\nNel 1969 il corso di musica elettronica del Conservatorio di Torino dirige le sue ricerche sull'accostamento tra suoni elettronici e strumenti tradizionali, nonch\u00e9 sulla vocalit\u00e0. Sorge quindi l'esigenza di uno strumento elettronico manipolabile \"dal vivo\", di uno \"strumento da concerto\". Con la collaborazione dell'ing. Claudio Bonechi e il finanziamento del Centro Duchamp di San Lazzaro di Bologna nasce l\"'elaboratore Z/B\", capace di utilizzare suoni elettronici pre-registrati e manipolati in tempo reale. Frattanto al corso di Musica elettronica si iscrive Lorenzo Ferrero, che diventer\u00e0 un esponente di spicco della nuova avanguardia musicale italiana degli anni '80 e futuro direttore artistico di importanti sedi musicali italiane tra cui l'Arena di Verona. Le composizioni zaffiriane continuano a girare per l'Europa: Bruxelles, Avignone, Hannover.\nGli anni Settanta.\nFin dall'inizio del nuovo decennio le composizioni del musicista torinese vedono l'abbandono progressivo della struttura geometrica, a favore della composizione da concerto e dello spettacolo dal vivo. Nel '70, con Felice Quaranta, Zaffiri compone un brano per la voce di Carla Henius su commissione del Goethe Institut.\nIl 1971 \u00e8 l'anno del primo sintetizzatore elettronico inteso come strumento da concerto, non solo nella storia personale di Zaffiri, ma nella storia della musica italiana: \u00e8 il \u00abVCS 3\u00bb della EMS di Londra (lo stesso, per intendersi, con cui Arbore e Boncompagni, alla RAI, accompagnano le loro straordinarie performance nel programma \"Alto gradimento\"). Nascono a Torino le prime partiture per un sintetizzatore, espressamente concepite per l'esecuzione dal vivo. A Pisa, Pietro Grossi tiene un corso di computer music presso il Centro Nazionale Universitario di Calcolo Elettronico (CNUCE): Zaffiri non ne rimane affatto convinto. Di queste sodalizio con Grossi rimangono tuttavia cinque brani per computer e \u00abVCS 3\u00bb, improvvisazioni con suoni analogici su una base digitale fornita dall'allievo e amico Leonardo Gribaudo. L'esigenza del concerto-spettacolo si concretizza, nel corso dell'anno, grazie alla collaborazione con la scuola di danza di Bella Hutter e la coreografa Anna Sagna.\nZaffiri e Ferrero realizzano \"Becos\", balletto per musiche elettroniche presentato al saggio di fine anno.\nCol collega compositore Giorgio Ferrari, Zaffiri realizza un nastro per la mostra del pittore Basaglia alla galleria \u00abSolferino\u00bb di Milano. Felice Quaranta, divenuto direttore artistico dell'Ente lirico di Genova, indice due manifestazioni al Teatro comunale dal titolo \"Musica in laboratorio\": curate da Enore Zaffiri, le serate vedono la partecipazione del compositore statunitense John Eaton e di Pietro Grossi, che presenta alcune dimostrazioni di computer music via cavo da Pisa.\nNel 1972 l'editoriale \u00abPianeta\u00bb produce il primo disco LP dello SMET, un 33 giri con composizioni di Zaffiri, Ferrero, Gribaudo, Giovanni Sciarrino. Dopo un lungo processo creativo durato pi\u00f9 di un anno, intanto, va in scena a Torino un esempio di teatro totale basato sul romanzo di Sanguineti \"Il giuoco dell'oca\", realizzato per l'inaugurazione della galleria Stein ad opera dei componenti pi\u00f9 qualificati dello Studio di Musica Elettronica. La tecnica compositiva vede il concorso paritario di musica, danza, recitazione, immagini (diapositive e filmati in Super8). Collaborano, per la regia e coreografia, Anna Sagna; per le immagini Enore Zaffiri e Giovanni Sciarrino; alle musiche Giorgio Moschetti, Lorenzo Ferrero e Zaffiri; il libretto \u00e8 di Maurizio Chatel. Ma ancora una volta, come a compimento di un ciclo creativo e linguistico, il gruppo di collaboratori che gravitano attorno allo SMET si scioglie. Ufficialmente, lo SMET diventa il \"Corso di musica elettronica del conservatorio G. Verdi\"; accanto a Zaffiri, in un sodalizio artistico e umano basato sulle diverse, specifiche competenze e un comune sentire spirituale ed emotivo, rimangono Maurizio Chatel e il soprano Ellen Kappel, che diventer\u00e0 anche la compagna del musicista. Dall'unione con la Kappel nascer\u00e0 l'unica figlia del compositore, Ingrid.\nDal 1973 Zaffiri incrementa i componimenti per voce e sintetizzatore: i primi sono \"Cinque paesaggi\" su testi di Eliot, e \"The Dark Lady\" su testi di Shakespeare, scritto in collaborazione con Felice Quaranta per voce, due sintetizzatori e flauto, viola, cembalo. Nello stesso anno nasce una proficua e stretta collaborazione con i componenti del gruppo musicale torinese della \"Camerata Casella\": Enrico Correggia e Alberto Peyretti. In una, per lui inusuale, ma serena solitudine, Zaffiri d\u00e0 intanto il via a un nuovo genere di creazioni musicali: le trascrizioni di musica classica per sintetizzatore, il cui numero diventer\u00e0 imponente. La \u00abHofhaus Presse\u00bb di D\u00fcsseldorf pubblica un 33 giri con \"Progetto Q/81\", pensato in collaborazione col pittore Calderara, in edizione numerata. Su proposta di Pietro Righini, Zaffiri scrive \"La musica elettronica al di l\u00e0 del laboratorio\", volume edito nel 1976 dall'editore Zaniboni.\nIl 1974 \u00e8 un anno di fermenti e novit\u00e0 all'interno del corso di musica elettronica: si forma spontaneamente tra gli allievi un gruppo di improvvisazione, per strumenti acustici e sintetizzatore, che ricalca le poetiche di Stockhausen e Cage, tra scrittura e alea. Il corso si allarga con seminari interdisciplinari tenuti dagli iscritti laureandi o gi\u00e0 laureati: gli argomenti vanno dalla Dodecafonia alla matematica alla letteratura del Novecento. Il saggio di fine anno vede la rappresentazione di un singolare esperimento di Maurizio Chatel: la riduzione in cortometraggio animato della fiaba di Saint Exupery \"Il piccolo principe\", realizzata sulla base di circa 600 disegni di bambini delle scuole elementari torinesi. Le musiche elettroniche che accompagnano le immagini, di Zaffiri e Chatel, sono le stesse che hanno precedentemente ispirato i piccoli artisti nell'illustrazione del racconto. Il 14 ottobre la \u00abCamerata Casella\u00bb presenta, sul prestigioso palcoscenico del Piccolo Regio di Torino, \"Raptus\", con musiche di Zaffiri e Quaranta e testo di Maurizio Chatel. Quest'operina di carattere settecentesco rappresenta il primo tentativo di \"ri-creazione da camera\", una forma teatrale dominata dalla citazione letteraria, musicale e figurativa. Interprete e protagonista assoluta \u00e8 Ellen Kappel. A fine anno esce il terzo disco con musiche di Zaffiri: \"Policromie\", per voce e sintetizzatore, su testi del pittore Antonio Calderara, edito dai Quaderni dello Studio \"V\" di Vigevano.\nNel 1975, sempre in collaborazione con l'amico Calderara, Zaffiri pubblica il suo quarto disco: \"Omaggio a Vivaldi\", edito da \u00abLinea V Brugherio\u00bb in edizione numerata. La televisione nazionale, seconda rete, riprende in settembre una sintesi di \"Raptus\". Sempre alla RAI, e con la collaborazione di Vittorio Gelmetti, Zaffiri inizia la produzione di musiche per radiodrammi; mentre la \u00abCamerata Casella\u00bb ospita la seconda ri-creazione da camera di Zaffiri e Chatel: \"Il peccato originale\".\nNel 1976, al Teatro Regio di Torino, in occasione della prima esecuzione dell'opera \"L'imperatore Jones\" di Sandro Fuga, Zaffiri cura alcuni intermezzi elettronici. Fa intanto la sua comparsa il sintetizzatore della ARP modello 2600, per il quale egli scrive \"Put Down\", su testi di Kerouac e Lamantia; a causa di questi testi il Festival di Musica elettronica di Varsavia respinge la partecipazione del musicista torinese. Intanto, il conservatorio di Torino ha un nuovo direttore, Felice Quaranta, che sollecita attivit\u00e0 musicali d'avanguardia: la classe di musica elettronica \u00e8 finalmente attrezzata con nuove apparecchiature; esse offrono la possibilit\u00e0 di creare un nuovo gruppo d'improvvisazione, totalmente rinnovato dal punto di vista dell'ispirazione e dei metodi. Il gruppo, di cui fanno parte Filippo Testa, Felice Cardone, Alberto Vignani, Maurizio Chatel, Zaffiri stesso ed Ellen Kappel per la voce (pi\u00f9 tardi si aggregher\u00e0 Andrea Pavoni Belli, che diventer\u00e0 anche il tecnico del suono dello Studio), girer\u00e0 l'Europa con concerti di successo.\nIl 1977 \u00e8 l'anno che vede l'apice delle nuove attivit\u00e0 del gruppo creato da Zaffiri. Nel centro culturale \u00abBeat 72\u00bb di Roma va in scena \"Teleorgia\", musiche e immagini di Zaffiri, testo di Chatel, con la voce e la recitazione della Kappel. A Udine, il compositore esegue in concerto dal vivo \"Push Pull\", per sintetizzatore, nastro e soprano. Al \u00abCabaret Voltaire\u00bb di Torino serate di improvvisazione elettronica dal vivo. Alcuni membri del gruppo vengono impegnati da Lorenzo Ferrero in una tourn\u00e9e nelle citt\u00e0 di Francoforte, Bonn e Graz, assieme ad altri musicisti elettronici europei, per l'esecuzione di musiche del compositore tedesco A. Riedl. Al Festival provinciale dell'Unit\u00e0 di Torino, continuano intanto le serate d'improvvisazione elettronica. Il corso di musica elettronica del conservatorio di Torino accoglie pi\u00f9 di 60 iscritti.\nNel 1978 il teatro \u00abSala degli Intradossi\u00bb di Torino promuove una retrospettiva dello SMET in quattro serate. Si apre, intanto, una breve ma intensa collaborazione con la scuola di danza \"Choreia\" di Tiziana Tosco, prima ballerina del Teatro Regio di Torino; nel mese di giugno va in scena al Circolo Ufficiali e in conservatorio \"Lupus in fabula\", balletto tratto da un racconto di Maurizio Chatel, su musiche di Zaffiri e del gruppo di improvvisazione, con coreografia di T. Tosco. Il gruppo di improvvisazione si esibisce a Bologna in occasione di una serie di incontri sulla musica d'avanguardia. Zaffiri e Kappel partecipano a una tourn\u00e9e con la \u00abCamerata Casella\u00bb in Belgio e Paesi Bassi. Nel mese di ottobre l'Unione Musicale \u2013 prestigiosa istituzione concertistica torinese che raccoglie ogni anno decine di grandi interpreti da tutto il mondo \u2013 si avvale della collaborazione tecnica della classe di Musica elettronica per l'allestimento di quattro concerti di musica contemporanea. L'anno finisce con una serata-confronto, nel grande salone del conservatorio di Torino, tra il compositore torinese Musto (musiche per nastro magnetico) e il gruppo di improvvisazione: il pubblico decreta il trionfo dell'interpretazione concertistica della nuova musica.\nNel 1979 il Gruppo di improvvisazione tiene i suoi ultimi concerti prima di sciogliersi: un incontro matin\u00e9e al Piccolo Regio con le scuole di Torino; un concerto al Festival di Musica contemporanea di Nizza; una sonorizzazione del castello medievale del Valentino. Zaffiri scrive le musiche per il balletto \"L'uomo e gli elementi\", in scena al Teatro Nuovo di Torino col gruppo di danza di Sara Acquarone.\nGli anni Ottanta.\nNel 1980 Zaffiri partecipa al convegno \"Musica ex Machina\" organizzato nella citt\u00e0 di Firenze, ed esegue alcune sue composizioni dal vivo. In collaborazione col nuovo direttore del conservatorio di Torino, Giorgio Ferrari, scrive poi \"Ludus\", presentato all'Accademia Chigiana di Siena. A Vaciago, sul lago d'Orta, assieme a Ellen Kappel presenta, in concerto, l'ultimo suo disco promosso dallo Studio \"V\" di Vigevano: \"Cantico delle creature\" e \"De rerum natura\".\nNel 1981, alla Piccola Scala, in occasione della rassegna \"Musicisti contemporanei e la danza\", viene presentato \"Ludus\". Intanto il musicista torinese tiene una serie di concerti a Ginevra, Milano, Genova, Haarus. Ma la sua attivit\u00e0 comincia a proiettarsi in modo sempre pi\u00f9 netto verso un nuovo linguaggio artistico: il video musicale in TV color.\nNel 1982 l'esperienza del video si allarga anche ai nuovi allievi della classe di musica elettronica, mentre il maestro presenta per la prima volta i suoi lavori video a Candia e Vigevano. Ma il primo di ottobre egli lascia l'insegnamento al conservatorio, dopo trent'anni straordinari di attivit\u00e0 didattica e creativa.\nFino al 1985, l'attivit\u00e0 di Zaffiri \u00e8 praticamente tutta concentrata nella produzione di una monumentale \"Storia dell'arte universale\" in video VHS per conto della cooperativa editoriale Books &amp; Video, di cui \u00e8 entrato a far parte integrante. Con la sinergia messa in atto tra le iniziative economiche della cooperativa e la propria attivit\u00e0 creativa, la produzione video di Zaffiri raggiunge ben presto un livello tecnico di qualit\u00e0 professionale; \u00e8 cos\u00ec che il teatro Zeta e l'Ensemble in MusicAzione gli commissionano la realizzazione video di due grandi classici del Novecento: \"Pierrot Lunaire\" di Schonberg e \"Fa\u00e7ade\" di Walton, con la partecipazione del mezzo soprano Ellen Kappel.\nL'uscita dal conservatorio segna anche il distacco graduale del compositore torinese dai circuiti ufficiali della cultura musicale, circuiti che tuttavia vedono sempre pi\u00f9 esaurirsi la spinta \"rivoluzionaria\" e creativa dei grandi anni Sessanta e Settanta: la musica d'avanguardia ha concluso la sua parabola e la musica elettronica \u00e8 letteralmente sopraffatta dalle apparecchiature digitali \u2013 Home Computer e tastiere programmate \u2013 che rendono praticamente incomprensibile alle nuove generazioni il concetto stesso di \"ricerca sonora\". La produzione elettronica di Zaffiri \u00e8 ricordata e celebrata in innumerevoli occasioni in tutta Italia, ma la sua stessa vocazione artistica lo spinge ormai ad abbracciare altre strade. Quella del video musicale diventa quindi per gran parte di questo decennio la sua unica attivit\u00e0. Per la produzione video, il nostro compositore si dota di nuove apparecchiature che installa nella sua abitazione, situata in un incantevole eremo montano, a pochi chilometri dai laghi di Avigliana, in provincia di Torino. Nel tranquillo scorrere di una vita ritirata e intensamente dedicata alla composizione artistica (le uniche uscite sono in occasione di alcune presentazioni pubbliche della sua nuova produzione, o di conferenze ed esecuzioni di alcuni \"classici\" della sua produzione), Zaffiri produce decine e decine di nuove opere per musica e immagini il cui elenco \u00e8 citato nel catalogo in fondo all'articolo. Per il significato estetico e culturale di questa nuova stagione creativa del maestro, rimandiamo invece al paragrafo sulla poetica.\nAnni Novanta.\nUna delle caratteristiche pi\u00f9 qualificanti del nostro artista \u00e8 la sua capacit\u00e0 di rinnovare costantemente il proprio linguaggio, i mezzi tecnici e l'orizzonte estetico di riferimento. Esaurita la spinta legata alla scoperta di un nuovo sistema linguistico ed esecutivo, Zaffiri non si ferma alla ripetizione accademica di s\u00e9 stesso, ma \u00e8 sempre proteso, quasi febbrilmente, alla ricerca di nuove possibilit\u00e0. Quello che gli interessa \u00e8 sperimentare le possibilit\u00e0 creative di un linguaggio con spirito esplorativo e analitico, verificandone tutte le condizioni possibili di montaggio e fruizione; alla fine del \"circolo combinatorio\", egli archivia l'esperienza assumendone tuttavia gli insegnamenti di fondo.\nAccanto alla produzione video, l'ultima decade del secolo \u00e8 segnata dal ritorno del nostro musicista alla ricerca di una nuova interpretazione del linguaggio musicale classico. Coi primi sintetizzatori Zaffiri aveva iniziato ad esplorare la possibilit\u00e0 di una rilettura del Settecento e di Bach con i colori e le dinamiche del trattamento elettronico del suono; ma i risultati avevano comunque il significato di un'esperienza irripetibile e personale venata da una certa ironica malinconia. Non dimentichiamo che, quasi contemporaneamente, uscivano gli LP di Walter Carlos con le prime esecuzioni di opere bachiane sul Moog Synthesizer.\nMa le nuove interpretazioni zaffiriane dei classici \u2013 che oggi compongono un catalogo con centinaia di titoli \u2013 assumono subito un significato completamente diverso, sia per le attuali tecnologie (le cosiddette \"tastiere campionate\") che permettono una resa del suono pi\u00f9 \"realistica\" ed esteticamente compatibile con lo spirito dell'originale, sia per gli intenti con cui il nostro musicista mette in atto questa immensa operazione di re-visione del pianoforte classico-romantico. Ci\u00f2 che Zaffiri ricerca, nelle sonate di Beethoven come nei preludi di Chopin, non \u00e8 la ripetizione di un evento fin troppo \"consumato\" dal mercato discografico, ma la dimostrazione che il fruitore intelligente e preparato di musica pu\u00f2 trasformarsi a sua volta in esecutore e interprete, semplicemente capovolgendo il rapporto che la legge del consumo impone tra prodotto e fruitore: non dev'essere il mezzo elettronico a imporre le sue caratteristiche, ma il fruitore a cercare di realizzare s\u00e9 stesso con le grandi potenzialit\u00e0 che l'elettronica oggi offre. Sullo slancio di questa nuova stagione creativa, Zaffiri ritrova pubblico e \"palcoscenici\" \u2013 soprattutto il palcoscenico di oggi: il web \u2013 tra cui far circolare il suo nuovo messaggio. Le nuove occasioni d'incontro sono con il pubblico del Circolo degli artisti di Torino nel 1990, presso il prestigioso Politecnico del capoluogo piemontese nel maggio dello stesso anno, e al Teatro Juvarra nel dicembre successivo.\nL'ultima proposta, in ordine di tempo, che la creativit\u00e0 multiforme del maestro ha saputo realizzare, a settant'anni compiuti, rappresenta la sintesi perfetta del suo lungo cammino artistico: la ComputerArt costituisce infatti l'esatto punto d'incontro dell'antica poetica strutturalista e del suo spirito pionieristico di \"ricerca\", con le pi\u00f9 avanzate tecnologie digitali dedicate al trattamento dell'immagine. I \"quadri digitali\" che il nostro artista ha esposto in alcune gallerie d'arte italiane e presso la Biblioteca Nazionale di Firenze, nascono infatti, come le antiche composizioni di musica elettronica dello SMET, da progetti geometrico-combinatori che forniscono la matrice comune al trattamento dei suoni - ricavati dalle tastiere campionate \u2013 e delle immagini, elaborate dal calcolatore elettronico. Leggiamo come Zaffiri stesso descrive il suo ultimo progetto \"visivo\" Tr/e/27 \u2013 il titolo stesso \u00e8 un'autocitazione, una sorta di \"ruota del tempo\" che riporta un discorso che sembrava concluso alle proprie radici, permettendogli cos\u00ec di rinascere in forme moderne:\n\u00ab\"questo progetto riprende le esperienze della musica geometrica degli anni Sessanta, con alcune varianti che riguardano in modo particolare inserti di cellule ritmiche e melodiche. Poich\u00e9 l'impostazione di tali cellule nella struttura generale del Progetto ricorda alcuni procedimenti strutturali in uso presso i compositori polifonici del Quattrocento, ho pensato di denominare questa esperienza sonora Musica isoritmica\". (\u2026) \"Ad ogni suono corrisponde un'immagine. La durata di ogni figura sonora \u00e8 uguale a quella visiva. Alle tre intensit\u00e0 del suono (piano \u2013 mezzoforte \u2013 forte) corrispondono tre diversi modi di presentarsi dell'immagine: fissa, ad impulsi, in movimento. In totale si hanno 27 frequenze sonore, corrispondenti a 27 note del sistema musicale (partendo dal primo Do sotto il Do centrale del pianoforte, in progressione cromatica ascendente si arriva all'ultimo suono, ossia al secondo Re sopra il Do centrale del pianoforte). Quindi ai 27 suoni corrispondono 27 immagini. Poich\u00e9 la figura viene letta in quattro modi differenti, cio\u00e8 (come nella prassi dodecafonica) nel modo Ordinario (O.), Ordinario retrogrado (OR.), Inverso (I.) e Inverso retrogrado (IR.), si \u00e8 stabilito di attribuire ad ogni modo 27 immagini differenti, cio\u00e8 complessivamente 108 immagini. Il Progetto si presta a essere fruito in svariate maniere. La lettura (diciamo) monodica di ogni modo (O., OR., I., IR.), oppure, col sistema permutatorio, sovrapponendo due o tre o tutti e quattro i modi, per un totale di 14 combinazioni. Si ottiene cos\u00ec un tipo di polifonia (a due, a tre, a quattro voci) e una corrispondente policromia (sovrapposizione di due, tre o quattro immagini, sfasate nel tempo in virt\u00f9 della struttura del Progetto)\".\u00bb\nLe poetiche.\nLo strutturalismo.\nLe composizioni \"strutturaliste\" rappresentano la produzione elettronica degli anni Sessanta, la prima a diventare di dominio pubblico nell'attivit\u00e0 gi\u00e0 decennale del compositore. La strumentazione era composta da grandi oscillatori a valvole, generatori d'eco, generatori d'impulsi, filtri, modulatori ad anello, generatori di rumore bianco e da registratori professionali a bobina; l'insieme costituiva la dotazione tipica di uno studio di fonologia acustica, ed era alla base di tutta la produzione musicale elettronica d'avanguardia europea (Stockhausen, Berio).\nIl principio unificante del linguaggio strutturalista zaffiriano era il rapporto tra \"testo\" musicale \u2013 l'opera sonora vera e propria \u2013 e quello che il critico Antonio Cirignano chiama il \"metatesto\" numerico, ovvero il progetto \"geometrico\" strutturale: una vera e propria partitura dalla quale qualunque esecutore dotato delle stesse apparecchiature di riferimento avrebbe potuto ricavare la composizione sonora pensata dal compositore. Il \"metatesto\" non era altro che una struttura combinatoria di valori numerici che davano forma a rapporti geometrici piani (e a volte anche tridimensionali) indicanti: la frequenza acustica del suono di partenza (in Hertz), la sua durata, e la frequenza raggiunta dal medesimo suono alla fine del suo incremento o decremento oscillatorio; nonch\u00e9 la dinamica (f, mf, ff, p). I suoni, ovvero le altezze generate dall'oscillatore, potevano essere svariate decine, e nel loro movimento temporale davano luogo a varie combinazioni armoniche, incontrandosi e allontanandosi l'uno dall'altro con effetti di grande suggestione sonora; essi inoltre potevano essere continui o discreti, vale a dire ridotti a impulsi successivi, e variamente elaborati.\nIl principio strutturale del metatesto originario \u2013 i vari progetti come \"Tr/e/54 o Q/64\" \u2013 racchiudeva in s\u00e9 una pi\u00f9 indefinita possibilit\u00e0 interpretativa (o esecutiva), proiettando la poetica di Zaffiri nel pi\u00f9 puro universo strutturalista del suo tempo: ogni \"partitura\" infatti, in quanto principio combinatorio di valori puramente numerici, era suscettibile di un numero \"virtualmente infinito di singole realizzazioni chiuse\" (A. Cirignano), essendo la qualit\u00e0 dei suoni una variabile assolutamente \"aperta\" (strumenti elettronici, ma anche musicali tradizionali o qualunque fonte generativa acustica). In questo senso, i \"progetti\" zaffiriani degli anni Sessanta ricordano la \"metamusica\" tastieristica di J.S. Bach (Offerta musicale, Arte della fuga), eseguibile, e oggi effettivamente eseguita, da ogni tipo di strumento. Ma non solo: ogni \"progetto\", sempre per la sua natura \"metatestuale\", poteva costituire una sintassi per i linguaggi artistici pi\u00f9 diversi: esistono infatti versioni plastiche (sculture) del progetto Q/81 e altri, mentre anche dal punto di vista architettonico, non sarebbe stato difficile immaginare strutture urbanistiche ricavate dalle figure geometriche di Zaffiri.\nCi\u00f2 che distingue la produzione di Zaffiri dallo strutturalismo puro e semplice \u00e8 lo sfasamento, a volte impercettibile ma sempre presente, tra il rigore originario del progetto e la sua realizzazione effettiva; Zaffiri non ha mai rinunciato, fin dai primi esperimenti sonori e poi in modo assolutamente evidente nei grandi progetti del periodo dello SMET, a una personalizzazione estetica del suono, a una ricerca di colore e di pathos nella esecuzione, che rendesse percepibile la differenza tra una semplice \"produzione meccanica\" del suono e la sua natura \"musicale\", il suo \"significato\" culturale.\nIl sintetizzatore.\nIl sintetizzatore elettronico portatile \u2013 vale a dire concepito espressamente come strumento per l'esecuzione di musica elettronica in tempo reale - fa la sua comparsa alla fine degli anni Sessanta con il celeberrimo Moog, reso famoso nel mondo dalle riletture bachiane di Walter Carlos. Zaffiri invece individua ben presto (1973) nell'apparecchiatura portatile dell'inglese EMS \u2013 il VCS 3 \u2013 (e successivamente nell'ARP 2600) il suo nuovo strumento per la ricerca e la composizione. La poetica messa in opera attraverso la nuova apparecchiatura \u00e8 totalmente innovativa rispetto agli assunti strutturalisti del decennio precedente: il sintetizzatore \u00e8 strumento musicale nel vero senso della parola, e questo richiede l'uscita del musicista dal laboratorio e la rinnovata scommessa di un rapporto diretto col pubblico e l'alea dell'esecuzione dal vivo. Non \u00e8 infatti la ricerca degli \"effetti speciali\" (si pensi all'uso cabarettistico del VCS 3 operato in quegli anni da Arbore e Boncompagni) ci\u00f2 che interressa a Zaffiri, ma l'impatto emotivo dei nuovi timbri irreggimentati in una logica esecutiva che tenga conto di un principio formale \"chiuso\" qual \u00e8 quello del Lied o del madrigale. Non a caso si parla di Lied: \u00e8 fondamentale infatti sottolineare che Zaffiri non avrebbe adottato il sintetizzatore senza la \"scoperta\" della voce, e in particolare senza la prepotente personalit\u00e0 interpretativa della Kappel. Ci\u00f2 che non muta nella nuova stagione poetica del musicista torinese \u00e8 la scelta del rigore costruttivo alla base di ogni brano: la partitura (o intavolatura?) \u00e8 ancora il principio formale di riferimento di ogni sua composizione. Zaffiri dunque sceglie \"l'esibizione\" in prima persona, comparendo sui palchi da concerto col suo strumento e la sua cantante, in questo distaccandosi completamente dal freddo mondo accademico della musicalit\u00e0 italiana e avvicinandosi allo spirito \"alternativo\" della cultura americana, fatta di provocazione e spettacolarit\u00e0, ricerca e dialogo col pubblico. La nuova stagione dell'elettronica dal vivo non ha riscontro nel resto d'Europa; il nostro compositore libera la musica dall'astrattezza concettuale della vecchia avanguardia e indica alle nuove generazioni, che in quegli anni costituiscono il suo pubblico privilegiato, un modo autentico e creativo di spezzare le catene consumistiche della nuova \"industria culturale\" (Horkheimer \u2013 Adorno: Dialettica dell'illuminismo).\nLa voce.\nCome in ogni \"poetica\", inevitabilmente anche per Zaffiri un ruolo importante lo gioca l'ambiguit\u00e0 delle intenzioni e degli esiti. La scelta della sperimentazione \"tecnologica\" come ambito operativo non deve indurre a cercare nelle composizioni del nostro musicista un'acritica celebrazione della \"modernit\u00e0\". La scelta della voce, appunto, contraddice immediatamente la prospettiva forzata creata dalla freddezza dello strumento musicale d'elezione: il sintetizzatore. La voce non \u00e8 uno strumento \"moderno\": essa decontestualizza ed evoca, cancella le differenze di spazio e di tempo e colloca l'ascoltatore sul piano dell'assoluta universalit\u00e0 del messaggio musicale. Il binomio \"voce e sintetizzatore\" che denota le composizioni degli anni '70, crea una specie di cortocircuito emotivo, un ossimoro musicale che accomuna in un unico gesto provocazione e memoria storica. Ci\u00f2 \u00e8 ancora pi\u00f9 vero se si considera che la forma nella quale Zaffiri inscrive le sue idee \u00e8 quella classicissima del \"recitar cantando\", forma nella quale per altro la voce \u00e8 da un lato liberata dalle \"forzature\" del \"bel canto\", ma dall'altro costretta a seguire quasi contrappuntisticamente le evoluzioni fonetiche di una lingua poetica tutt'altro che \"musicale\" com'\u00e8 l'inglese. Si assiste cos\u00ec, da \"The Dark Lady\" del '73, a un'esplorazione sonora delle possibilit\u00e0 della voce da soprano, che oscilla come una spola tra le evoluzioni acustiche dei generatori d'onda e le elucubrazioni sintattiche di testi sempre importanti e difficili, tessendo una tela musicale che difficilmente era allora possibile udire altrove nel panorama musicale internazionale.\nLa ricreazione da camera.\nZaffiri non ha fatto parte della \"nomenclatura\" intellettuale nazionale, pur avendo rappresentato forse una delle punte di innovazione del repertorio musicale e culturale degli anni Sessanta e Settanta. Le ragioni di questa latenza sono molteplici, e riguardano anche la indisponibilit\u00e0 personale del nostro musicista verso i compromessi che sempre il successo impone. Da questo punto di vista risultano emblematici i lavori teatrali che negli anni settanta\u00a0\u2013 ottanta egli port\u00f2 in giro per l'Italia, da Roma a Bologna a Torino, scatenando reazioni sempre contrastanti e mai inerti. La pi\u00f9 significativa di tutte le esperienze fu forse quella all'Accademia nazionale di Santa Cecilia di Roma, il cui pubblico si intrattenne alla fine della rappresentazione in una sorta di duello collettivo fatto di fischi e applausi prolungati. Anche la critica non fu mai \"indifferente\" alle proposte zaffiriane, e personalit\u00e0 come Massimo Mila dedicarono pagine attente e intelligenti alle proposte del compositore torinese.\nLe \"ricreazioni da camera\" furono l'unica parentesi \"politica\" del compositore, e nacquero dall'esperienza teatrale del \"Giuoco dell'oca\". La struttura di opere come \"Raptus\" o \"Teleorgia\" prevedeva l'uso brechtiano di canto e recitazione, accompagnati da una proiezione (in Super8) che costituiva il contesto scenografico della rappresentazione. Sia i testi per le musiche (e spesso le musiche stesse) che la scelta delle immagini partivano da un criterio compilativo basato sulla citazione, di volta in volta storica, culturale o politico-sociale. Zaffiri stesso ha chiamato questi suoi esperimenti \"teatro da camera\", forse riferendosi all'organico estremamente ridotto che essi richiedevano: proiettore, nastro magnetico e cantante. Il termine \"ri-creazione\" era invece riferito, da una lato, all'uso abbondante delle citazioni; dall'altro, all'atmosfera appunto settecentesca che la loro rappresentazione sui piccoli palcoscenici dei teatri alternativi evocava.\nSi diceva di una \"parentesi politica\": ognuna di queste operine ebbe infatti un forte significato di critica sociale, a volte pungente e corrosiva, altre pi\u00f9 rarefatta e intellettualistica, ma sempre contro-corrente rispetto a qualunque forma di accondiscendenza ideologica.\nLa Computer Art.\nLa \"Computer Art\" rappresenta il compimento circolare di un'esperienza estetico-creativa che racchiude in s\u00e9 tutta la vita dell'artista torinese. Abbiamo esplicitato altrove i fondamenti linguistici e strutturali di questa nuova fase creativa; qui aggiungeremo soltanto alcune considerazioni sul significato generale della scelta di questo linguaggio, che oggi costituisce l'ultimo tentativo di generare un movimento d'avanguardia nella storia della cultura visiva.\nCi\u00f2 che colpisce nella fruizione di questi \"quadri sonori digitali\", apparsi negli ultimi dieci anni in alcune rare mostre, \u00e8 la persistenza di un dato \"storico\" quale quello della cifra sperimentale alla base della loro stessa struttura sintattica e produttiva, quasi che Zaffiri (o Marcella Chelotti, Ida Generosa, Pietro Grossi, Luciano Romoli e il pi\u00f9 giovane Paolo Zaffiri, nipote del nostro compositore, per non citare che gli artisti ospitati nella collettiva della Biblioteca nazionale di Firenze) non possa, per la sua stessa formazione personale, staccarsi dalle proprie origini, nutritesi alle fonti stesse della cultura europea e dell'Avanguardia storica primonovecentesca.\nD'altro lato, tuttavia, la scelta del supporto espressivo appare nuovamente determinante per la formazione di un gusto complessivo, come furono gli affreschi nel Trecento o gli olii nel Settecento: in altre parole, mentre la pittura contemporanea scivola sempre pi\u00f9 nell'anonimato di un linguaggio materialmente inadatto ad esprimere il nostro tempo\u00a0\u2013 che non \u00e8 pi\u00f9 quello dei salotti o dei musei nei quali scrutare da vicino la forma materiale di un dipinto -, la Computer Art pare essere un veicolo nello stesso tempo ineffabile e \"comprensibile\", per la sua stessa qualit\u00e0 materiale, a un pubblico assuefatto alla visione digitalizzata e alla \"manipolazione\" di gerghi informatici anche complessi. In conclusione, se \u00e8 arduo \"educare\" all'arte moderna attraverso la visione diretta di un Kandinskij, cos\u00ec potrebbe non essere a fronte di un'opera strutturata in forma ipertecnologica, all'immediata portata delle attese oggi pi\u00f9 diffuse in merito a cosa la cultura dovrebbe offrire. In quest'ultimo senso, Zaffiri non fa dunque che confermare la sua qualit\u00e0 pi\u00f9 sottaciuta ma coerente: quella cio\u00e8 di essere un artista \"difficile\" ma, sostanzialmente, \"compreso\" e, per lunghi anni, anche amato dai pubblici coi quali ha instancabilmente dialogato."}
{"id": "221999", "revid": "1305887", "url": "https://it.wikipedia.org/wiki?curid=221999", "title": "Uomo-ragno (folclore)", "text": "L'uomo-ragno o uomo ragno \u00e8 una figura mitica o del folklore avente caratteristiche che ricordano in parte un ragno e in parte un uomo o una donna (in tal caso la creatura prende il nome di donna-ragno o donna ragno). Secondo l'area geografica e la popolazione, l'aspetto di tale essere varia sensibilmente, come anche la sua funzione, i lati del suo carattere e la simbologia ad esso attribuita.\nIn Africa.\nTra le storie della mitologia africana, importate in America dagli schiavi, compare la figura mitologica di Anansi, un uomo che quando \u00e8 tranquillo ha sembianze umane, ma quando si sente minacciato si trasforma in ragno.\nIn Asia.\nNel continente asiatico, specie nell'area dell'Oceano Indiano, esseri met\u00e0 uomini (o donne) e met\u00e0 ragno compaiono in vari episodi mitologici. In alcuni di questi, come nel caso di Biliku, sono esseri unici e divini, ed hanno un ruolo fondamentale nella creazione dell'universo, della Terra, della vita e, in ultimo, del genere umano.\nTali esseri, in chiave negativa, compaiono anche nelle credenze giapponesi con il nome di \"emishi\". \u00c8 possibile, tuttavia, che questo nome (\"uomini ragno\") si riferisca con disprezzo alla popolazione omonima e sia dunque usato non solo in senso derogativo ma anche figurato. Anche i miti Ainu sono attraversati dalla presenza del cosiddetto popolo \"Koropok\", descritti come \"uomini-ragno che vivono in cave di terracotta\", forse, a loro volta, rimembranza di un popolo autoctono realmente esistito e cacciato dagli Ainu.\nIn Europa.\nPraticamente assente dal folklore europeo, questa creatura acquista tuttavia un ruolo di rilievo nel cinema, nei fumetti e nella letteratura, oltre che in videogiochi e giochi di ruolo. Le sue caratteristiche appaiono cambiate rispetto a quelle originali asiatiche e africane, probabilmente per motivi di gusto, sensibilit\u00e0 e marketing.\nL'esempio pi\u00f9 noto \u00e8 certo quello dell'Uomo Ragno, un uomo dall'aspetto normale che del ragno acquisisce solo determinate capacit\u00e0, tali da renderlo un supereroe. Lo scrittore di fantascienza Harl Vincent, in un suo racconto pubblicato su \u00abAstounding Stories\u00bb nel 1933, descrive invece degli uomini-ragno la cui cultura \u00e8 nettamente superiore a quella umana; tali creature, approfittando di un portale che collega il loro mondo alla Terra, progettano di invadere il pianeta per governarlo.\nTra le altre attestazioni, si ricordano quella della Regina Ragno Lolth in due ambientazioni di \"Dungeons &amp; Dragons\", e quella di bizzarri ragni-centauri (corpo di ragno con sei zampe nella parte inferiore, corpo umano con due braccia - le rimanenti due zampe - nella parte superiore) nel film \"Spy Kids 2 - L'isola dei sogni perduti\".\nAmerica settentrionale.\nCome avviene nel continente asiatico, le attestazioni di tali creature nel folklore nordamericano sono spesso legate al mito della creazione. Fra tutte, spicca la dea ragno Koyangwuti (o Kohyangwuti) che, secondo gli Hopi, avrebbe aiutato Sokutnang a creare il mondo e popolarlo di esseri umani con un po' di terra e saliva. I prototipi della nuova specie, difettosi e indisciplinati, furono alla fine da lei sostituiti - dopo molti tentativi - da quella attuale cui appartengono gli Hopi stessi (\"il ragno \u00e8 nostra madre\" sostengono) e il resto del genere umano.\nInterpretati in senso antropologico, i miti degli uomini-ragno nordamericani paiono conservare memoria di tempi preistorici, ricostruendo in modo rudimentale il processo di ominazione.\nMiti legati alla donna ragno sono attestati anche presso i Navajo, per i quali tale creatura \u00e8 spesso un'alleata del genere umano."}
{"id": "222002", "revid": "125658087", "url": "https://it.wikipedia.org/wiki?curid=222002", "title": "Polittico della Cervara", "text": "Il Polittico della Cervara \u00e8 un dipinto a olio su tavola in quattro scomparti (centrale 153x89 cm, laterali, 152,5x64 cm ciascuno, superiore 102x88 cm) di Gerard David, databile al 1506-1510 e conservato a Palazzo Bianco a Genova.\nSi tratta di una delle molte opere richieste da committenti genovesi a pittori fiamminghi, esportate in Genova, e disperse a partire dalle soppressioni dei conventi in epoca napoleonica e poi per tutto l'Ottocento dalle vendite private. Pertanto \u00e8 opera interessante anche nell'insieme delle opere fiamminghe richieste da committenti genovesi nonch\u00e9 dei rapporti tra Genova e le Fiandre.\nStoria.\nIl polittico era inizialmente costituito da sette scomparti poi smembrati, quattro dei quali abitualmente custoditi alla Galleria di Palazzo Bianco di Genova.\nL'opera - commissionata a David il 7 settembre del 1506 dal nobile genovese Vincenzo Sauli, la cui famiglia era nota non solo per censo ma anche per l'alto profilo culturale e religioso - era destinata all'altare maggiore della chiesa abbaziale di San Girolamo della Cervara (da cui il nome di \"Polittico della Cervara\"), a Santa Margherita Ligure. A definirne la data \u00e8 una fonte seicentesca; che il committente fosse Vincenzo Sauli \u00e8 indicato anche dall'iscrizione che correva un tempo in basso ai piedi della Madonna nella pala centrale.\nRealizzato a Bruges (Belgio), dipinto su tavole di rovere fiamminga, il polittico fu installato sull'altare intorno alla fine dell'anno successivo alla commissione, nel 1507.\n\u00c8 considerato uno dei pi\u00f9 grandiosi documenti della pittura fiamminga in Italia tra Quattrocento e Cinquecento.\nQuando, a fine Settecento, nel 1797, anno della soppressione del complesso ordinata dalla Repubblica Ligure, il monastero benedettino (che peraltro versava gi\u00e0 in condizioni di degrado) venne requisito, il polittico fu smembrato e le sue parti trasferite altrove. Le tavole di esso passano dapprima al Palazzo Ducale, al tempo sede della prefettura, in maniera oscura e avventurosa, forse dopo essere state nascoste nell'intercapedine di un pavimento. Quattro tavole rimasero a Genova.\nQuelle passate alla raccolta Civica del Comune di Genova (la pala centrale con la Vergine e il pannello superiore della Crocefissione) vennero ritrovate nel 1805 al Ducale. A circa vent'anni dal ritrovamento, nel 1830, il pittore Francesco Baratta ne cur\u00f2 il trasferimento al Palazzo Tursi quando questo divenne sede di quello che \u00e8 ancora oggi l'attuale Municipio; qui il rimanente di questa pala rimase nell'ufficio del Sindaco. Da l\u00ec al vicino Palazzo Bianco, che dopo la donazione di esso al Municipio da parte della Duchessa di Galliera, ospita le raccolte Civiche, la strada fu breve.\nLe altre tre parti del polittico presero strade diverse, verso l'estero, per essere infine esposte in due dei musei pi\u00f9 prestigiosi del mondo, il Metropolitan Museum di New York e il Museo del Louvre di Parigi.\nDopo diversi secoli il polittico \u00e8 stato ricostituito nella sua integrit\u00e0 originale e messo in mostra nell'autunno 2005 alla Galleria di Palazzo Bianco che ha potuto recuperare - sia pure per un arco di tempo di soli tre mesi - le tre tavole che completano l'opera: le due riguardanti l\"'Angelo Annunciante\" e la \"Madonna Annunciata\" provenienti dal Metropolitan Museum nonch\u00e9 la terza, raffigurante \"Dio Padre benedicente\", appartenente al Louvre.\nEsposto nella sala dedicata alla pittura fiamminga all'interno della Galleria di Palazzo Bianco, il polittico \u00e8 stato allestito con un corredo di pannelli descrittivi e didattici tesi ad aiutare il visitatore a meglio comprendere il valore complessivo dell'opera.\nSecondo il punto di vista della critica \u00e8 singolare come, mentre le tavole custodite a Genova siano sempre state lette in chiave italianizzante, non cos\u00ec sia stato per quelle conservate nei musei esteri, all'interno di un'opera che presenta evidente la novit\u00e0 dell'impaginazione prospettica complessiva e un effetto di monumentale solennit\u00e0 e sacralit\u00e0 concentrata, con un nuovo senso della spazialit\u00e0 che si discosta nettamente dal concetto \"ambientale\" fiammingo tradizionale, e sembra avvicinarsi maggiormente a esempi tipicamente italiani.\nDescrizione.\nLa composizione originaria del polittico \u00e8 stata restituita da un lungo confronto di studi cui partecipano Clario Di Fabio (Museo Pal. Bianco di Genova), Maria Clelia Galassi (Univ. di Genova), Maryan Ainsworth, Franca Carboni (restauratrice), ricerche che hanno portato all'allestimento della mostra in Palazzo Bianco nel 2005. Questa ricerca ha integrato le notizie di cui si disponeva anteriormente, consistenti nella testimonianza seicentesca di un monaco del complesso religioso, Paolo Spinola, in base alla quale si sapeva che collegate alla pala centrale della Madonna dell'Uva erano le due tavole dell'Annunciazione\nLa tavola di Palazzo Bianco, con la Madonna col Bambino in trono, detta dell'Uva per il grappolo che la Vergine e il Bambino tengono in mano, costituiva la parte centrale e principale del polittico. In seguito ai vari smembramenti essa venne mutilata delle parti superiore, che doveva essere ad arco, come le altre parti superstiti, e inferiore, con la prospettiva del pavimento.\nA questa tavola centrale erano affiancate due tavole con santi, rispettivamente Gerolamo in veste cardinalizia con il leone in basso a sinistra, e san Mauro nell'abito nero dei benedettini monastici. Entrambi i santi sono riferimenti all'insediamento della Cervara: Gerolamo \u00e8 il santo titolare e Mauro, l'iniziatore del monachesimo benedettino in Francia, il rappresentante dell'Ordine ivi insediato e ascritto alla Regola Benedettina.\nIn queste tre tavole del registro inferiore si imposta la struttura tripartita che si ripete nel registro superiore.\nSopra di queste erano al centro la scena della Crocefissione (il Crocifisso con ai piedi il cranio del primo uomo (Adamo) e la Madonna e san Giovanni ai piedi della croce). Questo pannello si differenzia dalle altre parti per il fatto che le sue figure si stagliano su uno sfondo essenziale ma non di un interno, bens\u00ec nel cielo di un paesaggio che si perde in lontananza. Per questo motivo alcune interpretazioni avevano considerato questa Crocefissione sia pur di David ma non parte del polittico della Cervara.\nAi lati della Crocefissione, nella ricomposizione finale del 2005, rispettivamente a sinistra, l'Angelo Annunciante e a destra la Madonna Annunciata (del Metropolitan Museum), le cui figure sono collocate in un interno di stanza restituito minuziosamente nei particolari e uniformato mediante la prospettiva centrale agli altri riquadri, evidenziata soprattutto dal procedere dei disegni a ottagono riportato dalle piastrelle quadrate pavimentali. I particolari resi con la minuziosit\u00e0 fiamminga, hanno il doppio significato di natura morta e di allusione simbolica (il giglio rappresenta la Purezza, etc.).\nNella parte terminale, sul registro ancora superiore, era il Padre Eterno (del Louvre), che appare in uno scorcio di nuvole tra due angeli. La sua figura corrisponde alla commistione ricorrente nella pittura fiamminga, di Cristo e Padre Eterno. Il Padre Eterno era finito al Louvre per compravendita, in epoca napoleonica, poco dopo la soppressione del monastero e lo smembramento del polittico; nel suo stesso lotto di opere di chiese genovesi esportate in periodo napoleonico al museo parigino erano tra le altre la pala di Joos van Cleve gi\u00e0 in Santa Maria della Pace e l\"'Annunciazione\" del Braccesco.\nL'incorniciatura del polittico era definita, a segno degli aggiornamenti rinascimentali, a lunette a tutto sesto. Resta qualche incertezza per le parti mancanti e non pi\u00f9 reperite che dovevano fiancheggiare l'ultimo registro, con il Padre Eterno. Tale disegno nella struttura di cornici influenza la tipologia locale, impostando una maniera in auge sino a met\u00e0 secolo, cui si attenne ad esempio anche Perin Del Vaga nel polittico di Sant'Erasmo (Genova Quinto)\nStile.\nCome stile il polittico appartiene alla fase matura di Gerard David. Qui il pittore abbandona la composizione complessa e affollata di figure.\nLe figure le si possono ricondurre tra le opere di David al Matrimonio Mistico di santa Caterina, (1505-1510) oggi alla National Gallery di Londra, cui peraltro si avvicina per il medesimo disegno delle piastrelle del pavimento delle tavole dell'Annunciazione e per la figura della Vergine.\nMa caratteristica principale di questa opera e peraltro insolita in un autore fiammingo \u00e8 la monumentalit\u00e0 che rinvia alla lezione italiana. Forse David era mosso qui dall'influenza dei maestri del '400 italiano, in base alla quale rinuncia alla moltitudine di figure che affolla usualmente le scene sacre dell'arte fiamminga. Tale affollamento era in genere sempre presente nelle altre opere dello stesso autore, che solo nella sua tarda fase, posteriore al polittico della Cervara, ritrova talora tale essenzialit\u00e0.\nPer arrivare a questa riduzione David ricorre a un altro genere fiammingo, quello della pittura d'interno, dalla quale si allontana solo la parte della Crocefissione. Questa collocazione all'interno rimanda essa pure a una maggior compostezza e raccoglimento, contenendo la tradizionale esuberanza di particolari fiamminga. Da qui la lettura in chiave italianizzante di queste tavole.\nDa questo contesto di luci contenute pare invece esulare la coloristicamente pi\u00f9 accesa lunetta con il Padre Eterno."}
{"id": "222005", "revid": "773636", "url": "https://it.wikipedia.org/wiki?curid=222005", "title": "Manovra orbitale", "text": "Si dice manovra orbitale di un satellite o pi\u00f9 in generale di una sonda, il cambio orbitale o di assetto necessari al compimento della missione.\nPer portare a termine una missione, una sonda deve essere capace di raggiungere o mantenere una determinata orbita operativa ed un ben definito orientamento rispetto ad un riferimento inerziale. \nI motivi per i quali queste manovre sono indispensabili sono sia la necessit\u00e0 di contrastare le azioni disturbanti quali la forza aerodinamica o l'influenza della Luna sul moto della sonda come pure la rivoluzione orbitale stessa, sia il raggiungimento dell'orbita operativa della sonda a partire dalla classica Orbita di parcheggio.\nAltri casi tipici nei quali \u00e8 indispensabile agire con manovre orbitali sono quando due satelliti devono praticare un rendezvous (ovvero un incontro nello spazio) oppure per controllare la fase di rientro di un veicolo con esseri umani o esperimenti a bordo.\nClassificazione di massima.\nIn generale si possono definire due categorie:\nManovre orbitali impulsive.\nEssendo le Manovre classiche delle manovre \"impulsive\", dove la variazione del moto avviene per variazioni finite di velocit\u00e0 (formula_1), \nin un tempo infinitesimo, un'ulteriore classificazione avviene in termini di numero di impulsi di cui \u00e8 costituita la manovra.\nSi distinguono inoltre:\nQueste caratteristiche sono a due a due mutuamente esclusive, nel senso che possono esistere ad esempio manovre confocali, complanari e tangenti (come il trasferimento alla Hohmann), manovre confocali, complanari e secanti, e manovre confocali non complanari (come le manovre di cambio di piano orbitale).\nCosto delle manovre orbitali.\nL'analisi di costo delle manovre orbitali classiche, ed anche delle correzioni di assetto, si effettua in termini di Delta-v, ovvero di modulo della variazione impulsiva di velocit\u00e0: dall'Equazione del razzo di Tsiolkovsky \u00e8 quindi ricavabile la massa di propellente da impiegare per la variazione del moto, noti l'Impulso specifico del propulsore e la massa della sonda. Il notevole costo di alcune manovre (come ad esempio i cambi di piano orbitale) rende necessari ulteriori scenari, come l'aiuto gravitazionale di corpi massvi, quali l'effetto fionda, noto come \"gravity assist\", o addirittura l'interazione con l'atmosfera del pianeta \"assistente\" (aerogravity assist).\nRisulta quindi, per una successione comunque lunga di formula_2 manovre impulsive, un \nformula_3\nManovra di trasferimento ad un'orbita geostazionaria.\nI veicoli di lancio per satelliti la cui orbita finale \u00e8 molto vicino alla Terra, spesso lasciano il loro carico utile quasi nell'orbita finale riducendo quindi le manovre necessarie per raggiungere la traiettoria nella quale inizia la vita utile del satellite. Al contrario per orbite geostazionarie o orbite interplanetarie le operazioni di posizionamento del satellite avvengono in vari stadi successivi. Ad esempio, nel caso di orbite geostazionarie, il satellite viene prima inserito in una orbita di trasferimento geostazionaria (\"geostationary transfer orbit\" o GTO) con apogeo vicino all'altezza della'orbita finale ed il perigeo di circa 200\u00a0km. L'orbita \u00e8 poi gradualmente circolarizzata con uno o pi\u00f9 (in genere 3) \"spari\" del motore d'apogeo. Inoltre, non essendo l'orbita di trasferimento sul piano equatoriale (che invece \u00e8 per definizione il piano di un'orbita geostazionaria) si necessita anche una manovra per il cambio di piano orbitale che in genere \u00e8 anche la pi\u00f9 costosa in termini di propellente necessario. Infine, sempre nel caso di orbite geostazionarie, sono frequenti correzioni per lo meno settimanali comandate dal centro di controllo di terra. La frequenza di queste manovre per sonde interplanetarie \u00e8 in genere pi\u00f9 bassa, producendosi delle manovre di \"raffinamento\" dell'orbita a met\u00e0 del tragitto da percorrere e pi\u00f9 di qualche volta poco prima dell'arrivo a destinazione."}
{"id": "222006", "revid": "12356", "url": "https://it.wikipedia.org/wiki?curid=222006", "title": "Roberto d'Angi\u00f2", "text": "Biografia.\nOrigine.\nRobert\u00f2 d'Angi\u00f2, figlio quartogenito (terzo maschio) del principe di Salerno e futuro conte d'Angi\u00f2 e del Maine, conte di Provenza e Forcalquier, re di Napoli e re titolare di Sicilia, principe di Taranto, re d'Albania, principe d'Acaia e re titolare di Gerusalemme, Carlo II d'Angi\u00f2 detto lo Zoppo e di Maria d'Ungheria (1257 ca. \u2013 25 marzo 1323), figlia del re d'Ungheria, Stefano V ed Elisabetta di Cumania. Fu il nipote del re d'Ungheria, Ladislao IV.\nLa guerra del Vespro.\nAll'et\u00e0 di undici anni, nel corso della guerra del Vespro fu ostaggio, assieme ai fratelli Luigi e Raimondo Berengario, del re Alfonso III d'Aragona, tra il 1288 e il 1295. Dopo la morte del fratello Carlo Martello (1295), Roberto divenne erede al trono di Sicilia.\nIn seguito al Trattato di Anagni e in cambio della rinuncia di Giacomo II d'Aragona alla Sicilia, il 23 marzo del 1297, a Roma, ne spos\u00f2 la sorella Violante, figlia del re di Aragona Pietro III di Aragona e della regina Costanza II di Sicilia, figlia del re di Sicilia Manfredi (quindi nipote dell'imperatore Federico II di Svevia) e di Beatrice di Savoia. Inoltre Violante era sorella dei sovrani d'Aragona Alfonso III d'Aragona e Giacomo II d'Aragona, del re di Sicilia, Federico III di Sicilia e della regina del Portogallo Santa Elisabetta.\nNon ci fu per\u00f2 tregua fra le due casate e i baroni siciliani lo avevano rifiutato, e avevano eletto re il fratello di Giacomo, Federico III d'Aragona. La guerra riprese con violenza e dopo che una flotta aragonese-napoletana aveva riportato la vittoria sui siciliani nel 1299, lo scontro si era spostato in Sicilia, dove i figli di Carlo II lo Zoppo, Roberto con il fratello, Filippo I di Taranto, avevano conquistato Catania e cinto d'assedio Messina; Federico per\u00f2 aveva riportato una notevole vittoria, nella battaglia di Falconara (Trapani), aveva resistito a Messina, facendo prigioniero Filippo, e resisteva in Calabria.\nDopo che il papa Bonifacio VIII, nel 1300, aveva chiamato in aiuto i templari, gli ospitalieri e i riluttanti Genovesi, la situazione non progred\u00ec, fatta eccezione per una nuova brillante vittoria della flotta di Ruggero di Lauria su quella siciliana, il 14 giugno. Infine Bonifacio VIII si rivolse al re di Francia, Filippo IV il Bello, che invi\u00f2 un esercito al comando del fratello, Carlo di Valois, che, arrivato in Sicilia, nel maggio del 1302, bruciando e depredando, l'attravers\u00f2 sino a Sciacca, dove per\u00f2 arriv\u00f2 distrutto dalla malaria e per la paura di un deciso attacco da parte di Federico, gli offr\u00ec la pace. La guerra dei Vespri siciliani termin\u00f2 con la pace di Caltabellotta, del 30 agosto, che port\u00f2 alla definitiva separazione della Sicilia dal Regno di Napoli e gli Angioini persero definitivamente l'isola.\nGuerre contro i ghibellini e gli imperatori.\nDopo la morte del papa Benedetto XI Roberto fu eletto capitano della Lega toscana, che avrebbe dovuto pacificare i guelfi della Toscana, in lotta tra loro (guerra tra guelfi bianchi e neri). Roberto giunse in Toscana nella primavera del 1305 con cavalieri scelti aragonesi e catalani e la fanteria capitanata da Diego de Rat e, il 20 maggio, Pistoia, governata dai Bianchi, fu circondata da fiorentini e lucchesi. Ma Roberto, che si apprestava ad assaltare la citt\u00e0 per conquistarla, dovette ritirarsi per l'opposizione del nuovo papa Clemente V, ossia il guascone Bertrando di Got, suddito del re d'Inghilterra, eletto il 5 giugno, il quale continu\u00f2 la politica del suo predecessore: una neutralit\u00e0 leggermente favorevole a Bianchi e Ghibellini.\nSul trono di Napoli.\nAlla morte del padre, nel 1309, divenne re di Napoli consacrato incoronato, a Lione, da Clemente V e da allora fu personaggio importantissimo della vita politica italiana.\nPer agevolare la riconciliazione tra guelfi e ghibellini Clemente V appoggi\u00f2 il vecchio piano di ricostituire il regno di Arles (questo Stato, che era stato incorporato nell'impero dall'imperatore d'Occidente, Corrado il Salico, nel 1035 circa, si estendeva su un territorio, poi diviso tra contea di Provenza, contea di Forcalquier, marchesato di Provenza, ducato di Borgogna e una parte della Franca Contea), mettendo in contatto i capi delle due fazioni, Roberto il Saggio e il nuovo imperatore, Arrigo VII.\nIl piano prevedeva che il regno di Arles fosse ceduto dall'imperatore a uno dei due figli di Roberto (ci\u00f2 perch\u00e9 nel 1257 il nonno di Roberto, Carlo I d'Angi\u00f2, aveva acquisito i diritti al trono del regno di Arles), il quale avrebbe sposato una delle due figlie di Arrigo. Il piano per\u00f2 fall\u00ec, oltre che per l'opposizione di vari feudatari provenzali e borgognoni, anche per la fiera opposizione del re di Francia, Filippo il Bello, che, mal sopportando l'instaurazione di un regno dei cugini angioini nel sud-est della Francia, fece molte pressioni sulla corte papale di Avignone, cosicch\u00e9 Clemente V ritir\u00f2 l'appoggio al progetto, che, senza la sua approvazione, fu tacitamente lasciato cadere.\nComunque, vicario del papa in Romagna dal 1310, Roberto fu alla testa dei guelfi, che si opponevano ad Arrigo VII (1311-1313), che nel 1312 occup\u00f2 Roma; Roberto, pur non opponendosi apertamente all'imperatore, aveva inviato a Roma il proprio fratello, Giovanni di Gravina, con quattrocento cavalieri per contrastare l'ingresso di Enrico nell'Urbe. Arrigo VII, lasciata Roma per sottomettere la Toscana, convoc\u00f2 una dieta a Pisa, a cui Roberto non si present\u00f2 e fu dichiarato ribelle, meritevole della morte dall'imperatore, che si accord\u00f2 con Federico III per conquistare il regno di Napoli.\nMa mentre si dirigeva verso Roma, per poi invadere il regno di Napoli, a Buonconvento, fu colto da forti febbri malariche che lo portarono alla morte improvvisamente, il 24 agosto 1313. Dopo la morte di Enrico i suoi sostenitori, i Guelfi, lo definirono \u00abbuon Roberto re di un italico regno\u00bb. La guerra, interrotta dalla morte di Enrico, prosegu\u00ec contro i ghibellini Matteo Visconti e Cangrande della Scala. Gi\u00e0 in possesso di vasti possedimenti in Piemonte, Roberto estese ulteriormente la propria influenza nella penisola: nel 1317 fu nominato dal papa senatore di Roma, nel 1318 divenne signore di Genova - di cui detenne la signoria sino al 1334 - e, nel 1319, di Brescia.\nIn Toscana per\u00f2 i Guelfi da lui guidati subirono due gravi disfatte: a Montecatini (il comando dell'esercito era stato affidato a suo fratello, Filippo I di Taranto), il 29 agosto 1315 e ad Altopascio, il 23 settembre 1325, mentre i Bolognesi furono sconfitti a Zappolino, il 25 novembre dello stesso anno quando suo figlio Carlo, Duca di Calabria fu proclamato signore di Firenze e per tre anni guid\u00f2 i guelfi nelle lotte contro i ghibellini.\nNel 1328 si oppose a Ludovico il Bavaro e nel 1330 si un\u00ec alla lega contro Giovanni I di Boemia, che fu costretto a lasciare l'Italia settentrionale. L'egemonia sull'Italia del sovrano angioino fu logorata tuttavia dagli sforzi per impedire l'ascesa al trono di Sicilia a Pietro II, figlio di Federico III d'Aragona. Francescano come la moglie Sancha d'Aragona, contribu\u00ec in modo determinante al riconoscimento da parte musulmana del diritto della Custodia di Terra Santa di officiare presso il Santo Sepolcro e risiedere al Santo Cenacolo.\nGli ultimi anni di vita.\nIntervenne militarmente in Piemonte nel 1341 per sostenere Manfredo V di Saluzzo contro il nipote Tommaso II: durante questa spedizione militare le milizie angioine saccheggiarono Saluzzo, che venne data alle fiamme. Sconfitto il suo vicer\u00e9 Reforza d'Angoult nella battaglia di Gamenario del 1345, egli dovette ridimensionare le sue mire sul Piemonte. Tornato a Napoli le sue costanti preoccupazioni furono riacquistare la Sicilia e assicurare la successione dinastica, gravemente compromessa alla morte prematura del figlio ed erede Carlo, Duca di Calabria, che aveva lasciato soltanto due figlie, Giovanna d'Angi\u00f2 e Maria di Calabria.\nMa le guerre siciliane non condussero ad alcun risultato, mentre il disgraziato matrimonio tra la nipote Giovanna e Andrea d'Ungheria, voluto dal re, segn\u00f2 l'inizio delle vicende burrascose che dovevano segnare la fine della dinastia.\nFu ricordato da Petrarca e Boccaccio come colto e generoso mecenate: il Petrarca, che gli dedic\u00f2 l'Africa, volle addirittura essere esaminato da lui prima dell'incoronazione in Campidoglio (1341).\nDiscendenza.\nRoberto spos\u00f2 in prime nozze il 23 marzo 1297 Jolanda d'Aragona (1273-1302), figlia di Pietro III, re di Aragona, e di Costanza di Hohenstaufen, dalla quale ebbe:\nSpos\u00f2 poi in seconde nozze il 21 giugno 1304 Sancha d'Aragona, figlia di Giacomo II di Maiorca e di Escalrmonde de Foix, ma la coppia non ebbe figli."}
{"id": "222007", "revid": "125804397", "url": "https://it.wikipedia.org/wiki?curid=222007", "title": "Elio (cantante)", "text": "\u00c8 stato il leader del complesso Elio e le Storie Tese, da lui fondato nel 1980, insieme al batterista Pier Luigi Zuffellato, e scioltosi nel 2018.\n\u00c8 voce solista della band ma si esibisce suonando anche la chitarra e il flauto traverso, strumento in cui si \u00e8 diplomato al Conservatorio Giuseppe Verdi di Milano. Alcune volte ha suonato anche il basso elettrico. \u00c8 stato inoltre interprete di partiture scritte per lui da compositori di provenienza classica, come Luca Lombardi o Nicola Campogrande ed anche giudice di \"X Factor\" dalla quarta alla settima e della nona edizione.\nAppassionato di calcio, non ha mai nascosto il suo grande amore per l'Inter come testimonia la sua canzone \"C'\u00e8 solo l'Inter\"\nBiografia.\nDi origini marchigiane e abruzzesi (la madre \u00e8 originaria di Cossignano, in provincia di Ascoli Piceno, il padre di Montepagano), si diploma al liceo scientifico Einstein e anche al Conservatorio Giuseppe Verdi di Milano e nel 2003 si laurea in ingegneria elettronica al Politecnico di Milano. Il vero nome di Elio \u00e8 stato per anni tenuto nascosto; in occasione di concerti o interviste, spesso si prendeva gioco dei propri interlocutori \"rivelando\" di chiamarsi con nomi inventati al momento, come \"Roberto Moroni\" o \"Roberto Gustavivi\".\nArtista eclettico, conta, tra l'altro, partecipazioni a opere teatrali (\"L'opera da tre soldi\" di Bertolt Brecht, \"Storia di amore e di anarchia\", \"musical\" di Lina Wertm\u00fcller) e ha all'attivo numerose collaborazioni a dischi di musica leggera, tra cui quella con Giorgio Conte, con cui ha cantato \"Modulazione di frequenza\" nell'album \"Giorgio Conte\" del 1993. Insieme a Faso, Rocco Tanica, Cesareo, Mangoni e Linus conduce la trasmissione radiofonica di Radio Deejay \"Cordialmente\", in onda dal 1993. Ha composto quasi tutte le sigle di Mai dire Gol partecipandovi diverse volte come ospite nei vari anni. Nel 2001 \u00e8 stato ospite fisso della trasmissione con tutto il gruppo che, per l'occasione, ha preso il nome di \"Tripudio Intestinale\".\nVerso la fine degli anni novanta ha doppiato il personaggio di Butt-head del cartone animato \"Beavis and Butt-Head\" in onda su MTV insieme a Nicola Fasani (che ha doppiato invece Beavis), dalla quarta serie fino alla settima. Ha collaborato alla stesura del doppiaggio del film \"Austin Powers - La spia che ci provava\". La sua carriera di doppiatore \u00e8 proseguita con il film d'animazione \"Terkel in Trouble\" (2004). Ha prestato la voce anche a Pino il Pinguino, mascotte della pubblicit\u00e0 della Vodafone dal 2013.\nNell'estate del 1992 ha conosciuto i Tenores di Neoneli, con i quali ha collaborato per anni (insieme a Jantoman, Faso, Christian Meyer e Vittorio Cosma, tutti membri di Elio e le Storie Tese) sia nel disco \"Terra Nostra\" del 1996, dove ha cantato una versione in lingua sarda de \"La terra dei cachi\", sia in quello del 2000, Barones, dove ha cantato (sempre in sardo) il brano \"Intantu\", e pure in quello del 2003, \"D@e Coro\", dove di canzoni in sardo ne ha cantate quattro: \"Sartiglia\", \"Miniera\", \"Nerone\" e \"Trallallera\". Elio e i Tenores di Neoneli hanno fatto anche molti concerti assieme, formando quello che \u00e8 conosciuto come il progetto NeonElio.\nNel 2002 pubblica, in veste di pianista e chitarrista, il singolo \"C'\u00e8 solo l'Inter\", cantato da Graziano Romani, nuovo inno della squadra calcistica di cui \u00e8 tifoso. Nel 2004 ha pubblicato il libro \"Fiabe centimetropolitane\" e, con Faso, Rocco Tanica, Cesareo e Chiara Rapaccini, \"Animali spiaccicati\". Nel 2006 esce \"Vite bruciacchiate\", l'eterobiografia degli Elio e le Storie Tese scritta dagli stessi e da vari amici e collaboratori. In quegli anni \u00e8 anche commentatore delle partite di baseball della MLB (al fianco di Faso) per SKY Sport. Ha giocato per anni nella squadra di baseball dell'Ares Milano Baseball, militante in serie B, nel girone A, squadra della quale Faso \u00e8 presidente.\nNel 2003 \u00e8 ospite del disco \"X\" degli Ossi Duri, band piemontese esperta nel repertorio di Frank Zappa, con i quali registra la cover \"City of tiny lites\" e l'inedito \"Balletto\". Nel corso degli anni, Elio e gli Ossi Duri realizzano diversi live assieme, uno dei quali \u00e8 stato registrato nel disco \"Gnam Gnam\", uscito nel 2004. Ha collaborato con Maurizio Crozza nella trasmissione \"Crozza Italia\" su LA7 (2006). Nel marzo 2007 esce \"Tre colori\", il nuovo album del rocker Graziano Romani, in cui Elio duetta assieme a Romani nel brano dal titolo \"Giorni sporchi\". Ha partecipato alla realizzazione del brano \"Invisibile traccia\" nell'album \"Stonata\" della cantante Giorgia, suonando il flauto traverso.\nNel 2009 Elio ha iniziato a recitare nella serie TV \"Drammi Medicali\", online su Flop Tv. In tale occasione Elio, che non ama farsi chiamare con il suo nome di battesimo, si \u00e8 inventato un soprannome fittizio, ovvero \"Julio Hammurabi\", da dare all'attore che ha interpretato il suo personaggio e cio\u00e8 il \"Dottor Ovidio Giolsot\". Nei titoli di coda, infatti, n\u00e9 Stefano Belisari n\u00e9 Elio e le Storie Tese compaiono come membri del cast, bens\u00ec \u00e8 ben impresso il nome di \"Julio Hammurabi\", alter ego del personaggio, cantante, attore, comico. \u00c8 del 2009 anche l'incisione insieme ad Artisti uniti per l'Abruzzo del brano \"Domani\", in occasione del terribile terremoto che devast\u00f3 l'Abruzzo.\nIl 24 marzo 2009 al MAXXI di Roma, Elio si \u00e8 presentato per ritirare il Premio alla carriera della XV Quadriennale nazionale d'arte di Roma destinato a Maurizio Cattelan, sostenendo di essere Cattelan. Nell'estate del 2010 Elio \u00e8 stato scelto per far parte della giuria del talent show di Rai 2 \"X Factor\" insieme a Mara Maionchi, Enrico Ruggeri e Anna Tatangelo. Come giudice Elio ha avuto una grande popolarit\u00e0 e ha portato alla puntata finale del programma, del 23 novembre 2010, due dei tre cantanti della sua squadra, ossia Nevruz Joku, classificatosi terzo, e Nathalie, vincitrice del programma. \u00c8 giudice anche nella quinta e sesta edizione dello show in onda su Sky Uno, condotto da Alessandro Cattelan insieme ad Arisa, Morgan e Simona Ventura, e nella settima assieme a Mika, Morgan e Simona Ventura. Dopo una pausa, torna nella nona edizione ed \u00e8 giudice assieme a Fedez, Mika e Skin.\nNel maggio 2011 \u00e8 uscito il film \"Paul\", nel quale Elio doppia l'alieno protagonista. Nel 2011 Elio collabora con Nokia e realizza per l'Ovi Store l'add on \"Elio ti guida\", software aggiuntivo destinato ai navigatori satellitari inclusi nei terminali. Nello stesso anno esce un videoclip dove canta \"Muppettissimo Show,\" una canzone per il nuovo film I Muppet. Sempre nel 2011 \u00e8 ospite fisso dello show \"The Show Must Go Off\" condotto da Serena Dandini su LA7. Nel 2013 Elio partecipa al Festival di Sanremo, classificandosi al secondo posto. Ha partecipato alla realizzazione di due brani contenuti nell'album Frankenstein di Enrico Ruggeri, suonando il flauto traverso. Interviene nell'album di Max Pezzali di nome \"Max 20\" cantando \"Nord sud ovest est\". Dall'ottobre 2014 interpreta Gomez nel musical \"La famiglia Addams\" insieme a Geppi Cucciari, Giulia Odetto e Pierpaolo Lopatriello. Nel 2015 collabora all'album della cantautrice siciliana Cassandra Raffaele \"Chagall\" nella traccia \"Meditazione.\"\nNel 2016 \u00e8 la voce del narratore in Pierino e il lupo per la Deutsche Grammophon, mentre il 10 novembre 2017 Elio duetta con Cristina D'Avena per il brano \"Siamo fatti cos\u00ec\", inciso sull'album in studio \"Duets - Tutti cantano Cristina\". Nel 2017 si \u00e8 cimentato nell'attivit\u00e0 di conduttore televisivo nel programma culturale \"L'opera italiana\" prodotto e trasmesso da Rai 5.\nNel 2020 collabora con Rocco Tanica e Enrico Melozzi alla ricostruzione del quintetto perduto de \"Le nozze in villa\" di Gaetano Donizetti, andate in scena al Teatro Gaetano Donizetti di Bergamo nell'ambito del Donizetti Opera Festival. Nell'aprile 2021 partecipa come concorrente al comedy show di Prime Video \"LOL - Chi ride \u00e8 fuori\", condotto da Fedez e Mara Maionchi.\nImpegno sociale.\nHa un figlio autistico. Tale esperienza lo ha condotto a spendersi socialmente a sostegno della causa delle persone con questa condizione medica e alle relative terapie."}
{"id": "222008", "revid": "116855925", "url": "https://it.wikipedia.org/wiki?curid=222008", "title": "Ekranoplano", "text": "L'ekranoplano \u00e8 una classe di aerodine che si possono considerare come l'anello di congiunzione tra l'idrovolante e l'aliscafo.\nQuesto tipo di aeromobile si muove volando a pochi metri dalla superficie (in genere sull'acqua), sfruttando l'effetto suolo per il sostentamento. Sostanzialmente, una volta che il mezzo \u00e8 stato fatto accelerare fino ad una certa velocit\u00e0, si sviluppa al di sotto di esso quello che pu\u00f2 essere definito come un \"cuscino d'aria\" dinamico. Sono anche noti come \"WIG\" (Wing In Ground effect), \"Ala a effetto suolo\" o \"GEV\" (\"Ground Effect Vehicle\") \"Veicolo a effetto suolo\", quest'ultimo il termine pi\u00f9 generico.\nOrigine del termine.\nIl termine ekranoplano \u00e8 l'adattamento dal russo del termine \u044d\u043a\u0440\u0430\u043d\u043e\u043f\u043b\u0430\u043d, \"ekranoplan\", letteralmente \"schermoplano\". Infatti questa particolare tipologia di velivoli, che a prima vista sembrano grandi idrovolanti caratterizzati da ali tozze e da giganteschi piani di coda, venne sviluppata dai sovietici a partire dagli anni cinquanta. Il loro inventore fu l'ingegnere navale sovietico, Alexeev Rostislav Evgenievich. Allo sviluppo contribu\u00ec anche un italiano di Fiume, Roberto Bartini, emigrato nell'Unione Sovietica nel 1923 per motivi politici, che svilupp\u00f2 il Bartini-Beriev VVA-14, idrovolante VTOL che combinava le caratterische degli ekranoplani.\nParallelamente negli Stati Uniti, l'ingegnere aeronautico tedesco Alexander Martin Lippisch, inizi\u00f2 a lavorare sullo stesso concetto, partendo per\u00f2 dall'aria e non dall'acqua, come il suo omologo sovietico. Questi svilupp\u00f2 una serie di velivoli, nettamente pi\u00f9 piccoli, che sfruttavano lo stesso principio, e che vennero definiti WIG (Wing In Ground effect), \"Ala a effetto suolo\".\nA Roberto Bartini, Alexeev Rostislav Evgenievich e Alexander Martin Lippisch, si aggiunse anche il tedesco Gunther J\u00f6rg.\nIl termine WIG e il termine ekranoplano sono comunque spesso usati come sinonimi. Oggi si \u00e8 affiancato ai due termini l'acronimo GEV (Ground Effect Vehicle), \"Veicolo a effetto suolo\", per indicare un qualunque mezzo che sfrutti l'effetto suolo per migliorare la sua efficienza. Esistono poche ditte che producono piccole versioni di WIG/Ekranoplani, al pi\u00f9 capaci di 10 passeggeri, ma c'\u00e8 comunque sempre un certo interesse all'uso dell'effetto suolo per migliorare l'efficienza di aerei o imbarcazioni. Se un ekranoplano, nelle intenzioni degli sviluppatori, combina le qualit\u00e0 di velocit\u00e0 degli aerei con la capacit\u00e0 di trasporto delle navi, una tappa intermedia pu\u00f2 essere costituita da aerei che sfruttano l'effetto suolo nel volo a bassa quota, o in catamarani/trimarani che godono in movimento di una certa portanza, grazie all'ausilio di superfici portanti. Tutti questi \"ibridi\" vengono classificati come GEV.\nSviluppi: il programma KM.\nIl programma KM venne portato avanti dall'Unione Sovietica a partire dal 1963. Il primo mezzo di questo tipo, il KM-1 (\"Caspian Sea Monster\", Mostro Marino del Mar Caspio, soprannome datogli dall'intelligence statunitense), \"vol\u00f2\" per la prima volta nel 1966. Questo fu la base sulla quale venne sviluppato il primo schermoplano appositamente progettato per la produzione in serie, l'A-90 Orlyonok. Questo, costruito in soli 3/4 esemplari, entr\u00f2 effettivamente in servizio con la Marina Sovietica.\nUn'ulteriore versione, il Lun, venne costruito a partire dal 1987. Si trattava di uno schermoplano armato con sei missili antinave, posti sul dorso della fusoliera. Ne venne costruito un solo esemplare, con un altro mai completato.\nTutto il programma venne cancellato nel 1992, in seguito al crollo dell'URSS e alla conseguente crisi economica.\nFonti di stampa del 2008 hanno riportato notizie circa l'intenzione di riprendere lo sviluppo della tecnologia sia negli Stati Uniti (Boeing, progetto \"Pelican\") sia in Russia e in Germania."}
{"id": "222009", "revid": "834", "url": "https://it.wikipedia.org/wiki?curid=222009", "title": "Igroscopicit\u00e0", "text": ""}
{"id": "222011", "revid": "117268452", "url": "https://it.wikipedia.org/wiki?curid=222011", "title": "Metodi di soluzione numerica per equazioni differenziali ordinarie", "text": "I metodi di soluzione numerica per equazioni differenziali ordinarie permettono di risolvere in maniera approssimata equazioni differenziali ordinarie altrimenti non trattabili.\nMetodi a passo singolo.\nUn metodo numerico per la risoluzione di una equazione differenziale si definisce ad un passo se per ogni formula_1 dipende solamente da formula_2. Altrimenti si parla di metodo a pi\u00f9 passi o multistep.\nMetodi di Eulero.\nMetodo di Eulero \"esplicito\" (o \"in avanti\").\nSi tratta di un metodo esplicito per risolvere un'equazione differenziale. Data l'equazione nella forma:\ncon la condizione iniziale:\ndefinita nel dominio formula_5 \u00e8 necessario prima di tutto discretizzare il dominio con un passo formula_6, ottenendo i punti discreti formula_7, dove formula_8, con formula_9 e formula_10. A questo punto il procedimento \u00e8 quello di sostituire l'equazione della tangente alla funzione:\nIn questo modo la soluzione diviene una somma di funzioni lineari \"troncate\":\nin cui:\nper formula_17.\nMetodo di Eulero \"implicito\" (o all'indietro).\nSi tratta di un metodo implicito per risolvere un'equazione differenziale, ricavato dall'approssimazione della derivata con le \"differenze finite all'indietro\":\nche applicato all'equazione differenziale diventa:\nequivalente a:\nda cui otteniamo la formula risolutiva generica:\nPer risolvere l'equazione ci si riconduce pertanto ad un problema di ricerca di zeri di una funzione. Pur essendo anch'esso un metodo del prim'ordine, \u00e8 in generale pi\u00f9 stabile dell'analogo metodo \"esplicito\". I metodi di Eulero sono usati quasi esclusivamente in analisi numerica, poich\u00e9 permettono di risolvere semplicemente equazioni differenziali mediante l'utilizzo del computer.\nMetodo dei trapezi (o metodo di Crank-Nicolson).\nNon sempre i metodi precedenti sono utilizzabili nell'approssimazione numerica di equazioni differenziali. Ad esempio, nel caso del pendolo lineare:\ni due metodi di Eulero porteranno, durante il processo di numerizzazione, a trasformare il centro in un fuoco. Esistono, dunque, altri metodi, uno di questi \u00e8 il metodo dei trapezi. Questo metodo deriva comunque dai metodi di Eulero: \u00e8 sufficiente sommare membro a membro la formula del metodo di Eulero esplicito e quella di Eulero implicito per ricavarne il nuovo metodo, come segue:\nIl nome del metodo deriva dal fatto che la formula risultante ha la stessa forma utilizzata per approssimare l'integrale definito di una funzione come l'area di un trapezio.\nMetodo di Heun.\nDapprima, calcolare:\nPoi, calcolare:\nMetodi multipasso.\nQuesti metodi utilizzano non solamente formula_26 e formula_27 per calcolare formula_28 ma anche i valori formula_29. Con tutti questi metodi, \u00e8 necessario utilizzare dapprima un metodo a singolo passo (come il metodo di Eulero) per calcolare i primi valori dei formula_29.\nMetodo di Adams-Bashforth.\nMetodo esplicito: \nFu utilizzata da John Couch Adams per risolvere le equazioni differenziali della teoria della capillarit\u00e0 (vedi la bibliografia).\nMetodo di Adams-Moulton.\nMetodo implicito: \nFormule di differenziazione all'indietro.\nLe formule di differenziazione all'indietro (BDF) sono una famiglia di metodi impliciti usati specialmente per la soluzione di equazioni differenziali rigide.\nMetodi predittore-correttore.\nUn metodo predittore-correttore si forma di un metodo esplicito (il predittore) e un metodo implicito (il \ncorrettore). Dapprima il metodo esplicito \u00e8 utilizzato per calcolare un'approssimazione di formula_28, poi questa approssimazione di formula_28 \u00e8 utilizzata nel metodo implicito per calcolare una migliore approssimazione di formula_28. Il vantaggio di questo \ntipo di metodo \u00e8 di evitare di risolvere un'equazione implicita per formula_28. Un esempio di metodo predittore correttore \u00e8 il metodo di Adams-Bashforth (il predittore) con il metodo di Adams-Moulton (il correttore).\nMetodo di approssimazione a serie di potenze.\nLe serie di potenze sono un algoritmo per costruire funzioni e quindi soluzioni di equazioni differenziali lineari. Il procedimento \u00e8 quello di costruire formalmente una serie di potenze in modo che i suoi coefficienti soddisfino l'equazione differenziale, in particolare utilizzando le serie derivate, e controllare poi che la scelta dei coefficienti dia una serie convergente, quindi converga ad una funzione.\nEsempio.\nSi consideri:\nSi costruisce formalmente le serie:\nvalutando i primi termini:\nuguagliando alle rispettive potenze della formula_40:\nQuesta serie \u00e8 convergente in formula_50 per ogni scelta di formula_51 (potendosi ricondurre alla serie esponenziale con la sostituzione formula_52) e la somma di tale serie, che \u00e8 funzione di classe formula_53, fornisce una soluzione dell'equazione differenziale.\nNaturalmente l'algoritmo vale anche per equazioni differenziali lineari di ordini superiori."}
{"id": "222013", "revid": "287204", "url": "https://it.wikipedia.org/wiki?curid=222013", "title": "Monte Alfeo", "text": "Il monte Alfeo (\"munte Arf\u00e9\" in ligure) \u00e8 una montagna, alta 1.651\u00a0m. s.l.m. dell'Appennino Ligure situata ai confini tra la Provincia di Genova e quella di Piacenza\nDescrizione.\nL'Alfeo \u00e8 una delle montagne pi\u00f9 belle e imponenti dell'Appennino ligure, interamente posta nel territorio del Comune di Ottone. Sorge sul lato sinistro della Val Trebbia, tra la val Boreca a nord e la val Dorbera a sud. Situato nel cuore delle quattro province fa parte del Gruppo del Monte Antola. Ha l'aspetto di una grande piramide isolata, con i fianchi ripidi, in gran parte coperti da boschi, costituiti da estesi castagneti, retaggio delle popolazioni che abitarono queste valli, e da faggete alle quote pi\u00f9 alte.\nIl versante settentrionale, molto ripido e interamente boscoso, ospita piccole frazioni del comune di Ottone: Belnome, Campi, Tartago, Pizzonero e Suzzi. Sul versante meridionale, invece, dove si trova la frazione di Bertone, appartenente al Comune di Ottone, la vegetazione copre i fianchi della montagna fino a 1500 metri di altezza, per poi lasciare il posto ad estesi prati contornanti la vetta, sulla quale si trova una statua della Madonna.\nAccesso.\nIl monte Alfeo \u00e8 raggiungibile:"}
{"id": "222014", "revid": "1305772", "url": "https://it.wikipedia.org/wiki?curid=222014", "title": "Metodi di soluzione analitica per equazioni differenziali ordinarie", "text": "I metodi di soluzione analitica per equazioni differenziali ordinarie permettono di risolvere in maniera \"esatta\" alcune classi di equazioni differenziali ordinarie.\nEquazioni del primo ordine.\nNon esiste un'unica formula risolutiva valida per tutti i tipi di equazioni differenziali del primo ordine. Tra i casi pi\u00f9 ricorrenti vi sono:\nLe equazioni differenziali del primo ordine sono particolarmente importanti, in quanto \u00e8 possibile ridurre un'equazione di grado \"n\", superiore al primo, ad un sistema di equazioni del primo ordine, di cui almeno \"n-1\" lineari. Ad esempio, sia data l'equazione di terzo grado:\nEssa \u00e8 equivalente al sistema:\nUna volta trovate le soluzioni, tramite semplice integrazione si ottiene formula_5.\nEquazioni differenziali lineari.\nLe equazioni differenziali lineari del primo ordine hanno la forma canonica:\ndove formula_7 \u00e8 lineare in formula_8. Pertanto l'equazione assume la forma:\nSoluzioni particolari di queste equazioni vennero trovate da Isaac Newton, Leibniz e molti altri esponenti della genesi del calcolo infinitesimale. Tuttavia, la soluzione generica venne trovata da uno dei Bernoulli, Jean. \nLa soluzione generale \u00e8:\nEquazioni differenziali a variabili separabili.\nSono tutte le equazioni differenziali espresse nella forma:\ndove le funzioni formula_12 e formula_13 sono definite e continue su intervalli. Si verifica immediatamente che, se formula_14, allora la funzione costante formula_15 \u00e8 soluzione dell'equazione.\nSe la funzione formula_13 \u00e8 derivabile con continuit\u00e0, segue dal teorema di esistenza di Picard che una soluzione formula_17, tale che formula_18 sia diverso da 0 per un qualche formula_19, non annuller\u00e0 mai formula_20. \u00c8 allora lecito dividere per formula_20, ottenendo:\nIntegrando, si ha:\nSi pu\u00f2 utilizzare il teorema di integrazione per sostituzione (formula_24), ottenendo:\nLa soluzione formula_17 soddisfa quindi, per una opportuna costante reale formula_27, la condizione:\ndove formula_29 \u00e8 una primitiva di formula_30 e formula_31 di formula_12, primitive che certamente esistono per la continuit\u00e0 di formula_12 e formula_13. La formula precedente descrive una soluzione in forma implicita. Pu\u00f2 essere difficile riuscire a trovare una formula che descriva la funzione inversa di formula_29 e quindi avere le soluzioni dell'equazione differenziale in forma \"esplicita\".\nEquazioni differenziali esatte.\nUn terzo tipo di equazioni differenziali del primo ordine risolvibili analiticamente sono quelle riconducibili ad un differenziale esatto. Un'equazione di questo tipo pu\u00f2 essere scritta come:\ndove p e q sono due funzioni qualunque. Consideriamo le derivate parziali di formula_37 rispetto ad formula_8 e di formula_39 rispetto a formula_40: se queste due sono uguali, avremo un differenziale esatto. In simboli:\nLa soluzione generale \u00e8:\noppure:\nQueste sono soluzioni implicite, per cui vale il discorso riguardo l'invertibilit\u00e0 della soluzione.\nAlcuni casi in cui le derivate miste non sono uguali, possono essere ricondotti a questo tramite un opportuno fattore di integrazione formula_44 per cui si abbia:\nEquazioni differenziali non lineari.\nConsideriamo un'equazione differenziale di ordine \"n\" che indicheremo:\nSe l'equazione \u00e8 lineare con coefficienti e termini noti continui in un determinato intervallo allora \u00e8 possibile trovare una funzione reale dipendente da formula_40 e \"n\" parametri costanti formula_27 del tipo:\ndetta anche \"integrale generale della funzione formula_46\"\nSe l'equazione \u00e8 non lineare, invece, non \u00e8 detto che si possa trovare una soluzione del tipo:\nche fornisca tutti gli integrali della funzione:\ne a tale scopo si definisce equazione non lineare la funzione:\nper la cui soluzione:\ndetta \"integrale generale in forma esplicita\", si hanno solo alcuni integrali di:\ne non necessariamente tutti gli integrali di essa.\nEquazioni a variabili separabili del primo ordine.\nData l'equazione:\ndove formula_57 e formula_58 sono funzioni continue rispettivamente nei propri intervalli di definizione, essa \u00e8 non lineare se formula_13 non \u00e8 un polinomio di primo grado. Riconducendosi ad un problema di Cauchy imponendo una condizione iniziale formula_60 \u00e8 possibile risolvere il problema con il metodo di separazione delle variabili con la procedura enunciata precedentemente."}
{"id": "222015", "revid": "125804453", "url": "https://it.wikipedia.org/wiki?curid=222015", "title": "Campi per l'internamento civile in Italia", "text": "I campi per l'internamento civile in Italia furono dei campi di prigionia istituiti in Italia, nelle sue colonie e nei territori occupati in Jugoslavia. Il primo fu il campo di concentramento di Nocra, in Eritrea, nel 1887.\nUn notevole incremento nell'utilizzo dei campi avvenne sotto il regime fascista, durante il quale vennero eretti pi\u00f9 del 90% dei campi di internamento totali.\nEssi operarono come campi di confino, concentramento e lavoro coatto ai fini di sottomettere i popoli nelle colonie (libici, somali, eritrei ed etiopi), per \"purificare la razza italiana\" (internando ebrei, sloveni, croati, serbi, bosniaci, albanesi, cinesi, rom e greci) e per i dissidenti politici antifascisti. In seguito all'Armistizio dell'8 settembre 1943 l'amministrazione dei campi pass\u00f2 dal Regno d'Italia alla Repubblica Sociale Italiana, che li convert\u00ec in campi di raccolta finalizzati alla deportazione nei campi di sterminio della Germania nazista, in primo luogo Auschwitz. \nI campi d'internamento civile non vennero pi\u00f9 ripristinati dal governo italiano dopo la guerra, e la Costituzione della Repubblica italiana del 1948 escluder\u00e0 esplicitamente i campi dal sistema penitenziario. L'ultimo lager, il campo di concentramento di Danane, in Somalia, venne ufficialmente smantellato nel 1954, durante l'Amministrazione fiduciaria italiana della Somalia.\nLa misura durante il fascismo era simile al Confino.\nStoria.\nNelle colonie.\nCon l'acquisto da parte del governo italiano della Baia di Assab, in Eritrea, nel 1882 ebbe ufficialmente inizio il Colonialismo italiano. Fin da subito la presenza italiana fu fortemente osteggiata dalle popolazioni locali e il processo di espansione nel Corno d'Africa fu molto pi\u00f9 lungo e faticoso del previsto. Per stroncare le rivolte e sottomettere le popolazioni africane non bastarono i sanguinosi saccheggi e rastrellamenti ad opera delle truppe italiane, si opt\u00f2 dunque per l'istituzione di un grande campo di concentramento punitivo, rivolto agli africani avversi all'Imperialismo. Venne individuato come luogo ottimale l'isola di Nocra, a largo dell'Eritrea, per via delle pesanti condizioni climatiche. Nell'isola infatti le temperature possono raggiungere i 50\u00a0\u00b0C, e il tasso di umidit\u00e0 pu\u00f2 arrivare al 90%. Ci\u00f2, unito alla scarsissima distribuzione di cibo e acqua (la razione era di 300 grammi di farina, 10 di t\u00e8 e 20 di zucchero, razione non garantita quotidianamente), comportava frequentissimi ribellioni e tentativi di fuga, terminati sempre con l'esecuzione dei fuggitivi. La pi\u00f9 memorabile fu la fuga di massa tentata nel 1893. \nIl tasso di mortalit\u00e0 a Nocra superava il 58%, e i superstiti erano soliti perdere l'uso delle gambe a causa dello strazio fisico disumano.\nA Nocra seguirono numerosi altri campi, presenti in tutte le colonie, i pi\u00f9 grandi furono, nella Libia italiana, nelle citt\u00e0 di Agedabia, El Algheila, Brega, El Maghrun e Soluch e nella Somalia italiana nella citt\u00e0 di Danane. \nNei Balcani.\nIl modello adottato (anche per gli ebrei) fu piuttosto quello dei campi di confino; agli internati era concessa una certa libert\u00e0 di movimento e autonomia organizzativa, e la possibilit\u00e0 di ricevere aiuti e assistenza dall'esterno. Il trattamento fu simile a quello di una prigionia, e non fu affiancato da violenze antisemite fisiche o morali aggiuntive. Gli internati familiarizzarono con le popolazioni locali. Soprattutto gli ebrei non furono consegnati ai tedeschi e non furono soggetti a deportazione nei campi di sterminio.\nLe comunit\u00e0 ebraiche italiane si mobilitarono a sostegno dei loro correligionari internati attraverso l'istituzione della DELASEM (Delegazione per l'Assistenza degli Emigranti Ebrei), una societ\u00e0 di assistenza per i profughi creata dall'Unione delle comunit\u00e0 israelitiche in Italia il 1\u00ba dicembre 1939 con l'assenso del regime. Durante tutto il primo periodo bellico fino all'8 settembre del 1943 la DELASEM pot\u00e9 svolgere legalmente un'opera fondamentale nell'assistenza dei profughi ebrei, rendendo meno dure le condizioni di vita nei campi, favorendo l'emigrazione di migliaia di internati e quindi sottraendoli di fatto allo sterminio. Poich\u00e9 nei campi erano presenti anche molti cristiani cattolici ed ortodossi, anche la Chiesa attivo' le proprie organizzazioni caritative a favore degli internati. La rete di rapporti che cos\u00ec si stabil\u00ec tra la DELASEM e alcuni vescovi e sacerdoti, sar\u00e0 decisiva per la continuazione delle attivit\u00e0 dell'organizzazione in una condizione di clandestinit\u00e0 dopo l'8 settembre 1943.\nPer gli slavi invece la situazione fu molto diversa, in quanto essi furono sottoposti ad una vera e propria azione di pulizia etnica nei territori occupati dall'Italia. In alcuni campi la popolazione civile slava fu soggetta a condizioni di vita inumane che portarono alla morte per stenti di migliaia di prigionieri (incluse donne e bambini).\nDopo la caduta di Benito Mussolini il 25 luglio 1943, molti dei campi furono aperti e i prigionieri li poterono abbandonare. Molti prigionieri per\u00f2 rimasero nei campi, non avendo semplicemente altro luogo in cui andare. Dopo l'8 settembre 1943, i campi situati nell'Italia meridionale (tra cui Ferramonti e Campagna) furono liberati dagli Alleati e i prigionieri rimastivi (inclusi molti ebrei) trovarono la libert\u00e0. Nel Centro-Nord la Repubblica Sociale Italiana alcuni dei campi furono trasformati in campi di raccolta e concentramento per gli ebrei (italiani e \"stranieri\") ora soggetti a deportazione verso i campi di sterminio della Germania. Nuovi campi (Borgo San Dalmazzo, Fossoli, Bolzano, la Risiera di San Sabba) furono specificamente allestiti per le finalit\u00e0 dell'Olocausto.\nCampi in Italia.\nLo storico Luciano Casali conta 259 campi d'internamento operanti sul suolo italiano.\nIn questa tabella sono riportati i dati riguardanti i 54 campi di cui si conosce il numero di internati.\nCampi nelle colonie italiane.\nNumerosi furono i crimini di guerra condotti dall'Esercito italiano nelle colonie. Nella sola Cirenaica tra il 1929 e il 1933 oltre 40.000 persone furono uccise e 80.000 rinchiuse nei campi di concentramento, su una popolazione totale di appena 193\u00a0000 persone. Secondo lo storico Ilan Papp\u00e9, il regime fascista tra il 1928 e il 1932 uccise met\u00e0 della popolazione beduina direttamente o per fame nei campi. Secondo lo storico Angelo Del Boca, nel 1933, dei circa 100\u00a0000 libici deportati dal Gebel Achdar e dalla Marmarica, pi\u00f9 di 40\u00a0000 trovarono la morte nei campi.\nSotto la Repubblica Sociale Italiana.\nDopo l'8 settembre 1943 alcuni dei vecchi \"campi per l'internamento civile\" furono inclusi nella rete dei campi di concentramento della Repubblica Sociale Italiana, gestiti da militari tedeschi e/o milizie repubblichine italiane. La funzione di questi campi era ora cambiata radicalmente. Vi transitavano ebrei (senza pi\u00f9 alcuna distinzione tra \"Italiani\" e \"stranieri\"), nonch\u00e9 prigionieri politici antifascisti, in attesa di deportazione. I convogli partivano quindi dalla Risiera di San Sabba o da Fossoli con destinazione i campi di concentramento e sterminio in Germania e Polonia.\nIl periodo post-bellico.\nFinita la guerra, alcuni campi furono utilizzati con altre funzioni; vi furono infatti:"}
{"id": "222017", "revid": "2031001", "url": "https://it.wikipedia.org/wiki?curid=222017", "title": "Scautismo", "text": "Lo scautismo, o scoutismo, \u00e8, come dichiarato nel 1924 dalla Conferenza internazionale dello scautismo di Copenaghen, un movimento di carattere nazionale, internazionale e universale che ha come fine ultimo la formazione fisica, morale e spirituale della giovent\u00f9 mondiale. Nato nel 1907 da un'idea del tenente generale inglese Robert Baden-Powell (chiamato affettuosamente \u00abB.-P.\u00bb dagli scout di tutto il mondo), questo metodo educativo \u00e8 fondato sul volontariato e sull'\u00abimparare facendo\u00bb attraverso attivit\u00e0 all'aria aperta e in gruppi. Offre ai giovani la possibilit\u00e0 di fare amicizia e vivere esperienze formative divertendosi..\nOggi lo scautismo conta in totale pi\u00f9 di quaranta milioni di iscritti ed \u00e8 uno dei pi\u00f9 grandi movimenti al mondo di educazione non formale. Le pi\u00f9 grandi organizzazioni scout a livello mondiale sono l'Associazione mondiale guide ed esploratrici (WAGGGS o AMGE), e l'Organizzazione mondiale del movimento scout (WOSM o OMMS), alle quali sono affiliate la maggior parte delle associazioni in tutto il mondo, e alle quali \u00e8 preposta l'organizzazione dei vari Jamboree mondiali dello scautismo, che si svolgono ogni quattro anni.\nOrigine del termine.\nLa parola \"scout\", che significa in lingua inglese \u00abricognitore, esploratore\u00bb, veniva e viene tuttora usata in ambito militare per indicare tutti quei mezzi e quelle attivit\u00e0 volte a localizzare il nemico. Fu scelta da Baden-Powell pensando ai ragazzi e ai molteplici orizzonti che essi potevano scoprire; il termine vuole anche far pensare a delle persone in grado di cavarsela da soli nelle situazioni pi\u00f9 svariate, organizzate e attrezzate, sia interiormente sia esteriormente, in ogni evenienza.\nIl termine simile \"boy scout\", spesso erroneamente scritto con un trattino, era usato inizialmente per caratterizzare in senso giovanile questo movimento (che si rivolge ai ragazzi e non agli adulti), e in seguito anche per distinguere gli scout maschi dalle \"girl guides\" (ragazze). Nel Regno Unito venne mutato in \"scout\" nel 1966, nell'ambito di estese riforme.\nIn altre nazioni (fra cui l'Italia) \u00e8 caduto in disuso dagli anni '70, cio\u00e8 quando la maggior parte delle associazioni ha cominciato ad avere soci di entrambi i sessi (anche se con modalit\u00e0 diverse). L'espressione \"boy scout\" \u00e8 talvolta ancora usata all'estero in associazioni esclusivamente maschili (specialmente negli Stati Uniti d'America).\nStoria.\nAntefatti.\nSeconda guerra matabele.\nNel 1896 Robert Baden-Powell venne assegnato alla regione africana del Matabeleland, in Rhodesia Meridionale (nell'odierno Zimbabwe), presso il comando di Frederick Carrington, per la rivolta dei Matabele. L\u00ec incontr\u00f2 e fece amicizia con lo statunitense Frederick Russell Burnham, futuro fondatore dei Boy Scouts of America. La Seconda guerra matabele rappresent\u00f2 un'importante fase per lo scautismo, poich\u00e9 fu da questa esperienza che nella mente del suo fondatore si abbozzarono le prime idee su quello che sar\u00e0 il movimento scout. Praticata dai pionieri del West e dai nativi americani, l'arte della sopravvivenza non era molto conosciuta dall'Esercito Britannico, ma al contrario lo era da molti esploratori americani, come Burnham. Le abilit\u00e0 di questa arte hanno costituito la base dell'odierno scouting e, dalla sua fondazione, dell'odierno scautismo.\nDurante le loro pattuglie congiunte di esplorazione presso le Matobo Hills, Burnham e Baden-Powell ebbero modo di approfondire molto le loro conoscenze in ambito di sopravvivenza e comportamento, rivolgendo particolarmente i loro pensieri all'applicazione di queste arti presso un pubblico giovane, ponendo le basi per quello che saranno le capacit\u00e0 richieste e i codici d'onore nello scautismo, contenuti nel futuro libro (pubblicato nel 1908 da Baden-Powell), \"Scautismo per ragazzi\", mattone fondamentale per l'intero movimento scout. Fu durante la suddetta guerra inoltre che Baden-Powell inizi\u00f2 a usare il cappellone boero (come quello di Burnham), e ricevette il corno di Kudu, corno di guerra Ndebele, che successivamente utilizzer\u00e0 per l'apertura e per le varie chiamate di raccolta del primo campo scout mondiale.\nSeconda guerra boera.\nTre anni dopo, in Sudafrica, pi\u00f9 precisamente nel piccolo centro cittadino di Mafeking, durante la seconda guerra boera, Robert-Baden Powell fu messo sotto assedio dalle forze boere. Per organizzare la difesa l'allora colonnello Baden-Powell dovette ricorrere a molte nozioni personali di sopravvivenza. Nella citt\u00e0 assediata venne istituito, poich\u00e9 emanato un ordine di reclutamento per tutti gli uomini atti alle armi, il Corpo dei cadetti di Mafeking, un gruppo organizzato di giovani di supporto utilizzato per lo svolgimento dei servizi logistici venuti a mancare con il reclutamento di massa (servizi come quello di postino, ausiliario o vedetta). Questo corpo fu molto importante per la nascita del movimento, in quanto fu di grande ispirazione a Baden-Powell, soprattutto per la sua organizzazione in squadre di 5 o 6 ragazzi di cui un capo ciascuna (futura squadriglia o pattuglia scout). A tutti i ragazzi venne successivamente dato un distintivo recante una bussola e una punta di lancia, molto simile a un giglio, che sar\u00e0 poi adottato come simbolo ufficiale dello scautismo.\nNel frattempo in tutto il Regno Unito il popolo, attraverso i giornali, segu\u00ec e sostenne la lotta per la difesa di Mafeking; quando questa si concluse con la vittoria delle forze britanniche, Baden-Powell venne acclamato come eroe nazionale. Questa ascesa alla fama aliment\u00f2 sensibilmente le vendite del piccolo libro di istruzioni alla sopravvivenza che aveva scritto nel 1899, \"Aids to Scouting\", che doveva molto a quello che il militare inglese aveva imparato dalle discussioni con Burnham.\nRitorno in patria.\nDurante il ritorno nel Regno Unito, Baden-Powell venne a conoscenza del grande successo (soprattutto tra i giovani) del suo scritto \"Aids to Scouting\", che veniva usato inaspettatamente da vari insegnanti e da vari gruppi giovanili come primo manuale di sopravvivenza. In seguito gli fu chiesto, soprattutto dall'organizzazione giovanile cristiana di ispirazione militare Boys' Brigade (BB), di scrivere un secondo libro per ragazzi sull'argomento, ma Baden-Powell ritenne che non fosse ancora tempo e studi\u00f2 altri schemi, parte dei quali utilizz\u00f2 successivamente per lo scautismo.\nNel mese di luglio del 1906, Ernest Thompson Seton sped\u00ec a Baden-Powell una copia del suo libro \"The Birchbark Roll of the Woodcraft Indians\" (1902). Seton incontr\u00f2 personalmente Baden-Powell poche settimane dopo, nel mese di ottobre dello stesso anno, per condividere reciprocamente idee e pensieri sui programmi di formazione per i giovani. In seguito a questo colloquio, ma anche grazie alla partecipazione a una conferenza tenuta da William Alexander Smith, fondatore delle Boys' Brigade, Baden-Powell decise di riscrivere \"Aids to Scouting\" per un pubblico pi\u00f9 giovane.\nNascita.\nPrimo campo scout mondiale.\nNel 1907 Robert Baden-Powell scrisse una bozza sull'arte della sopravvivenza intitolata \"Boy Patrols\". Nel mese di agosto dello stesso anno, per testare le sue idee, raccolse ventuno ragazzi di estrazione sociale mista (da scuole maschili di Londra, Poole, Parkstone, Hamworthy, Bournemouth e da unit\u00e0 di Boys' Brigade di Winton) e tenne un campo di una settimana nell'isola inglese di Brownsea (nella baia di Poole, Dorset, sulla Manica). Organizzato con il sistema delle pattuglie e dei capi pattuglia, il campo segna la data storica di nascita del movimento scout.\nScautismo per ragazzi.\nNell'autunno dello stesso anno, Baden-Powell fece un lungo tour organizzato dal suo editore, Arthur Pearson, per promuovere il suo prossimo scritto \"Scautismo per ragazzi\". Per la stesura del testo non si limit\u00f2 a riscrivere \"Aids to Scouting\", ma omise la formazione degli aspetti militari e trasfer\u00ec le tecniche (soprattutto di sopravvivenza) a eroi non militari, come uomini dei boschi ed esploratori (pi\u00f9 tardi anche marinai e aviatori); il libro venne pubblicato prima in sei parti quindicinali, e fu riproposto in un solo volume sempre nel 1908.\nLo scritto ottenne un successo di proporzioni inimmaginabili anche per lo stesso Baden-Powell, e rappresenter\u00e0 le fondamenta dell'intero movimento scout, rimanendo ancora oggi un punto di riferimento fisso per tutti gli esploratori e per tutte le guide del pianeta, poich\u00e9 contenente tutti i punti necessari per essere un buon scout; il volume \u00e8 il quarto libro pi\u00f9 venduto del XX secolo.\nIn breve tempo sulla base di questo libro si crearono centinaia e centinaia di gruppi a carattere scout sparsi per tutto il suolo inglese. Nel 1909 il fondatore del neonato scautismo decise di tenere il primo raduno scout al Crystal Palace di Londra, al quale parteciparono circa 11.000 scout, pi\u00f9 alcune ragazze vestite da scout che si facevano chiamare \"Girl Scout\": saranno le future guide. Baden-Powell, dopo aver realizzato la portata del grande successo ottenuto con il suo libro, cap\u00ec che il suo compito sarebbe stato quello di estendere il movimento nascente a tutto il mondo. Nel 1910 lasci\u00f2 quindi l'esercito per fondare la The Boy Scouts Association (solo pi\u00f9 tardi nacque la The Girl Guides Association), alla quale poi si aggiungeranno le specializzazioni per lo scautismo nautico e aeronautico. Nello stesso anno, grazie a un censimento, si arrivarono a contare gi\u00e0 oltre i scout dell'associazione nazionale britannica maschile. \nEvoluzione.\nIl movimento scout non si ferm\u00f2 neanche nel momento della sua fondazione entro in confini nazionali inglesi, ma si espanse in tutti i domini dell'Impero britannico (odierne nazioni del Commonwealth); nel 1908 (appena dopo la pubblicazione di \"Scautismo per ragazzi\") si attiv\u00f2 soprattutto in Gibilterra, Malta, Canada, Australia, Nuova Zelanda e Sudafrica. Nel 1909 fu il Cile a essere il primo stato non appartenente ai domini britannici a possedere associazioni scout riconosciute da Baden-Powell. Molte altre nazioni seguirono il Cile l'anno successivo: l'Argentina, la Danimarca, la Finlandia, la Francia, la Germania, la Grecia, l'India, la Malesia britannica, il Messico, i Paesi Bassi, la Norvegia, la Russia, la Svezia e gli Stati Uniti d'America.\nNello stesso decennio, per ovviare ai problemi d'et\u00e0 per la partecipazione allo scautismo, a quella di Reparto vennero aggiunte le sezioni di Branco (per i pi\u00f9 giovani) e di Rover (per i pi\u00f9 grandi). Negli Stati Uniti d'America il lupettismo inizi\u00f2 a muovere i primi passi nel 1911 ma venne riconosciuto ufficialmente solo nel 1930 e cos\u00ec come per il paese americano anche diversi altri stati dovettero attendere a lungo per un riconoscimento ufficiale delle nuove branche.\nIl movimento raggiunse quindi un'espansione globale e in quegli stati che a seguito di forti stravolgimenti politici legati a guerre, rivoluzioni e regimi dittatoriali (legati soprattutto alle guerre mondiali), dove si assistette alla soppressione del libero scautismo, non manc\u00f2, oltre alla clandestinit\u00e0, lo scautismo in esilio. \nGuidismo.\nInizialmente, il movimento scout era solamente maschile, ma anche le ragazze volevano entrarne a far parte. Per questo motivo, Baden-Powell, con l'aiuto di sua sorella Agnes diede vita al movimento parallelo del guidismo, rivolto alle ragazze. Agnes Baden-Powell divenne quindi la prima presidente della The Girl Guides Association e fu la fondatrice delle \"Brownie Guides\", branca femminile per le pi\u00f9 giovani.\nNel 1920 la presidenza dell'associazione pass\u00f2 alla moglie di Baden-Powell, Olave.\nTutte le associazioni riconosciute di guide del mondo fanno parte dell'Associazione Mondiale Guide ed Esploratrici (AMGE/WAGGGS), corrispondente femminile dell'Organizzazione Mondiale del Movimento Scout (OMMS/WOSM).\nInizialmente i destini dei due movimenti (scautismo e guidismo) sembravano dover essere distinti per sempre, ma pian piano nacquero anche associazioni con organizzazione co-educativa e dagli anni '90 fu calcolato che la maggior parte delle associazioni dell'Organizzazione mondiale del movimento scout avevano questa impostazione; a oggi le associazioni scout sono per il maggior numero sia maschili sia femminili, portando avanti un metodo co-educativo. In alcuni casi (come in Gran Bretagna) questo \u00e8 accaduto quando l'associazione scout locale (The Scout Association), ha iniziato ad accogliere ragazze (mentre contemporaneamente rimane in piedi anche 'The Girl Guides Association\").\" In altri casi (come in Italia) invece le associazioni di scout e quelle di guide si sono unite a formare una sola associazione che appartiene contemporaneamente sia al movimento mondiale dello scautismo (tramite l'OMMS) che a quello del guidismo (tramite l'AMGE).\nFormazione capi.\nNon potendo essere di riferimento per ogni singolo gruppo scout esistente, Robert Baden-Powell decise di istituire dei campi di formazione per adulti con lo scopo di istruirli per il comando di unit\u00e0 scout. I primi campi di addestramento per capi si tennero nella stessa Londra e nello Yorkshire tra il 1910 e il 1911. Baden-Powell volle un addestramento pi\u00f9 pratico possibile per incoraggiare altri adulti ad assumere ruoli di comando all'interno dello scautismo, e svilupp\u00f2 pertanto il corso Wood Badge, al fine di riconoscere la formazione degli adulti.\nLo sviluppo della formazione nella storia \u00e8 stato ritardato a causa della Prima Guerra Mondiale. Per questo motivo il primo corso Wood Badge non si \u00e8 tenuto fino al 1919, primo anno di pace dal termine della guerra, quando si svolse a Gilwell Park.\nNel 1919 Robert Baden-Powell pubblic\u00f2 inoltre un libro, \"Il libro dei Capi\", per aiutare e guidare a sua volta i capi scout. \nCentenario dello scautismo.\nIl 1\u00ba agosto 1907 cominciava il primo campo scout nell'isola di Brownsea, guidato da Robert Baden-Powell. Nel 2007 \u00e8 stato celebrato l'anniversario del centenario e, il 1\u00ba agosto 2007, gli scout di tutto il mondo hanno partecipato all'alba del giorno rinnovando la promessa. \nPer questa occasione l'Organizzazione Mondiale del Movimento Scout ha indetto il Jamboree del Centenario che si \u00e8 tenuto in Gran Bretagna, a Hylands Park.\nNumerosi luoghi sono stati intitolati al fondatore o allo scautismo: piazze, strade, parchi, edifici, e anche una montagna: Picco Baden-Powell.\nVennero organizzate varie iniziative:\nIn Italia la Federazione Italiana dello Scautismo (FIS) in ha indetto diverse iniziative:\nAnche l'Associazione Italiana Guide e Scouts d'Europa Cattolici (FSE) ha indetto diverse iniziative:\nLe diverse associazioni italiane hanno promosso il 20 maggio una giornata di \"scautismo in piazza\" (battezzata in diversi modi dalle diverse associazioni) per promuovere la conoscenza dello scautismo.\nTale manifestazione ha visto in alcune realt\u00e0 locali l'incontro delle diverse associazioni in un evento unico.\nLe Poste Italiane hanno emesso il 23 aprile (festa di San Giorgio, patrono degli Scout) due francobolli per ricordare l'evento.\nLa RAI e l'Istituto Luce, in collaborazione con la FIS e la FSE, hanno prodotto un documentario sulla storia dello scautismo italiano.\nL'Associazione Guide e Scouts Cattolici Italiani (AGESCI), con Rai Trade, Rai Teche e Il Segretariato Sociale della Rai ha prodotto il film documentario in DVD \"Il Grande Gioco - Cento anni di scautismo\" di Fabio Toncelli. Il film, messo in onda su Rai Tre il 9 gennaio, racconta la storia dello scautismo italiano attraverso testimonianze, fiction e alcuni preziosi documenti filmati inediti, datati addirittura a partire dal 1920, mostrati in anteprima assoluta.\nIn questo anno vanno inoltre segnalati diversi interventi sullo scautismo su giornali, radio e televisioni promosse dalle varie associazioni e gruppi locali.\nRiconoscimenti.\nNel 2021, l'Organizzazione Mondiale del Movimento Scout (OMMS/WOSM) e l'Associazione Mondiale Guide ed Esploratrici (AMGE/WAGGGS) vengono candidate congiuntamente al Premio Nobel per la pace 2021. L'OMMS era gi\u00e0 stata candidata nel 1957, anno del cinquantenario del movimento scout.\nIl metodo scout.\nIl metodo scout \u00e8 il cuore pulsante dello scautismo stesso, sua necessaria colonna portante. Come delineato dal suo fondatore Robert Baden-Powell, consiste in una serie di dettami fisici, spirituali e morali di educazione non formale distribuiti negli obiettivi secondo l'et\u00e0 dei ragazzi partecipanti, prevedendo per lupetti e coccinelle maggiormente quello di sviluppare se stessi come individui sia mentalmente che fisicamente, per gli esploratori e le guide quello di aiutare il prossimo e per i rover e le scolte quello di mettersi al servizio della comunit\u00e0.\nIn particolare Baden-Powell schematizza nei suoi scritti il suddetto sistema educativo in quattro punti cardine:\nIl metodo scout si \u00e8 per\u00f2 sempre evoluto durante la storia dello scautismo, cos\u00ec, nel 1990, la pi\u00f9 grande associazione internazionale scout, l'Organizzazione Mondiale del Movimento Scout ha deciso di stilarne una forma in sette punti fondamentali:\nCos\u00ec come l'OMMS anche la sua corrispondente femminile l'AMGE, Associazione Mondiale Guide ed Esploratrici, ha stilato una lista di cinque punti cardine del metodo scout. Oltre a riconoscere i punti per il sistema di gruppi d'azione, la progressione personale, l\"'imparare facendo\" e l'importanza della natura dell'OMMS, questa associazione ne aggiunge il concetto di fratellanza e cittadinanza mondiale:\nLo scautismo nel mondo.\nNel mondo esistono al 2009 almeno 540 associazioni (nazionali o regionali) con pi\u00f9 di 38 milioni di scout e 10 milioni di guide, giovani e adulti, maschi e femmine, in 216 differenti paesi e territori.\nLe organizzazioni mondiali che raccolgono il maggior numero di associazioni affiliate e di iscritti, sono:\nLa pi\u00f9 antica organizzazione scout internazionale attiva ininterrottamente \u00e8 la Skolta Esperanto Ligo, fondata nel 1918. Essa riunisce singoli membri di associazioni scout nazionali (non \u00e8 dunque in \"concorrenza\" con le altre associazioni scout) e promuove la dimensione internazionale dello scautismo attraverso l'uso della Lingua esperanto, come auspicato da Baden-Powell.\nLo scautismo nella cultura di massa.\nFin dalla sua fondazione il Movimento Scout \u00e8 entrato a far parte di molti elementi della cultura popolare; dai film alle serie televisive, dai libri ai fumetti."}
{"id": "222020", "revid": "38120", "url": "https://it.wikipedia.org/wiki?curid=222020", "title": "Movimento scout", "text": ""}
{"id": "222027", "revid": "154893", "url": "https://it.wikipedia.org/wiki?curid=222027", "title": "James Ussher", "text": "Biografia.\nProveniente da Dublino, \u00e8 famoso per aver calcolato \u201cscientificamente\u201d in base alla Bibbia la data della creazione del mondo. Il suo calcolo \u00e8 contenuto nel libro \"Annales Veteris Testamenti, a prima mundi origine deducti\" (Annali dell'Antico Testamento, a partire dalla prima origine del mondo), pubblicato nel 1650: secondo Ussher, Dio cre\u00f2 l'Universo al tramonto della notte antecedente alla domenica 23 ottobre del 4004 a.C. Calcoli eseguiti da altri autori danno invece le date del 5199 a.C. o del 3760 a.C. \nIl calcolo di Ussher divenne molto noto nei paesi di religione protestante ed \u00e8 quello utilizzato in genere dai creazionisti, che affermano tuttora la verit\u00e0 del racconto biblico: essi sostengono che Dio cre\u00f2 anche i fossili e le galassie in allontanamento per mettere alla prova la fede dei cristiani.\nUssher fu ordinato sacerdote nel 1601 e nel 1607 divenne professore al Trinity College di Dublino, che aveva precedentemente frequentato come studente. Nel 1625 fu nominato arcivescovo di Armagh e divenne primate della Chiesa anglicana di tutta l'Irlanda, criticando con forza i cattolici irlandesi, maggioritari nell'isola. Nel 1642, allo scoppio della guerra civile inglese, Ussher si trovava in Inghilterra e da allora non rientr\u00f2 pi\u00f9 in Irlanda. Nonostante Ussher fosse un realista convinto, sostenitore del deposto re Carlo I, alla sua morte Cromwell ne fece celebrare il funerale di stato all'abbazia di Westminster."}
{"id": "222028", "revid": "1781168", "url": "https://it.wikipedia.org/wiki?curid=222028", "title": "Giovanni Battista Grassi", "text": "Biografia.\nGli anni giovanili.\nGiovan Battista Grassi nacque a Rovellasca, in Provincia di Como, il 25 marzo 1854, da Luigi Battista Grassi, funzionario pubblico e da Costanza Mazzucchelli, di origine contadina.\nConosciuto come \"Giovanni\", il vero nome, cos\u00ec come riportato sulla facciata della casa natale di Rovellasca, \u00e8 Giovan Battista Grassi. Compiuti gli studi elementari e ginnasiali nel collegio privato Bolchi-Stucchi di Saronno, e quelli liceali a Como, nel liceo Volta, nell'ottobre del 1872, si iscrisse alla facolt\u00e0 di Medicina dell'Universit\u00e0 degli Studi di Pavia, convittore del Collegio Ghislieri.\nFu un appassionato naturalista e spesso lo si vedeva vagare per i campi intento all'osservazione e alla raccolta di insetti.\nNel 1876, ancora studente, mentre si trovava a Rovellasca, aveva notato che c'era stata una grave moria di gatti dovuta a cause assolutamente sconosciute; sezionando gli animali morti fu in grado di dimostrare che l'agente causale era un parassita molto simile all\"Anchylostoma duodenale\", che \u00e8 all'origine di gravi anemie nei paesi tropicali.\nPrime attivit\u00e0 di ricerca.\nNel 1878 conseguita la laurea in medicina, continu\u00f2 ad occuparsi dell\"Anchylostoma\" e decise di applicare i risultati ottenuti allo studio del parassita umano. Nello stesso anno vedendo una donna affetta da una grave forma di anemia egli sospett\u00f2 si trattasse di un \"Anchylostoma\" ed a seguito di indagini trov\u00f2 effettivamente le uova del parassita nelle feci della donna.\nA causa della sua particolare inclinazione alla zoologia, vinta una borsa di studio, decise di lasciare Pavia e si trasfer\u00ec prima presso la Stazione Zoologica di Messina, per seguire le ricerche del professore Nicolaus Kleinenberg, zoologo e ricercatore sull'embriologia degli invertebrati e poi presso la Stazione Zoologica di Napoli.\nDurante la permanenza a Messina si dedic\u00f2 allo studio istologico ed embriologico dei Chetognati, un gruppo di animali di cui individu\u00f2 quattordici nuove specie e del quale cerc\u00f2, senza successo, le affinit\u00e0 biologiche; concluse che si trattava di un phylum isolato, non collocabile in alcuno schema filogenetico.\nIl trasferimento a Heidelberg.\nDeciso a completare la propria formazione come zoologo, Grassi, nel 1879 si trasfer\u00ec a Heidelberg, (Germania), dove rimase fino al 1880, per seguire le lezioni e il laboratorio dell'eminente zoologo e anatomista Karl Gegenbaur, la cui scuola, in linea con la teoria darwiniana, cercava di portare prove di affinit\u00e0 e parentela tra specie, sulla base di omologie e analogie. A Heidelberg incontr\u00f2 la ricercatrice Marie Koenen, che fu dapprima sua assistente e poi sua moglie.\nGli studi sui platelminti.\nSin dal 1879 inizi\u00f2 ad occuparsi anche di platelminti e fu il primo a dimostrare che l'intero\nciclo vitale del parassita \"Hymenolepis nana\" si pu\u00f2 compiere in un unico animale senza dover passare per un ospite intermedio.\nEgli fu anche in grado di dimostrare che le pulci sono l'ospite intermedio della \"Taenia cucumerina\". Infatti date le pessime condizioni igieniche delle campagne italiane era molto facile che un bambino ingerisse latte contaminato da pulci infette, entrando cos\u00ec in contatto con quest'ospite indesiderato. Fu in quegli anni che Giovan Battista Grassi comprese l'importanza degli ospiti intermedi ai fini della lotta contro le pi\u00f9 diffuse malattie parassitarie di quel tempo.\nNel 1881, inoltre fu in grado di dimostrare il dimorfismo nell\"Anguillola intestinalis\" e che l\"Ascaris lumbricoides\" si sviluppa direttamente dalle uova ingerite accidentalmente dall'uomo.\nGli studi sui protozoi.\nNel 1883, a soli ventinove anni, a seguito di concorso, venne nominato professore di zoologia, anatomia e fisiologia comparata all'Universit\u00e0 degli Studi di Catania, dove riprese gli studi sugli elminti parassiti e contemporaneamente in collaborazione con lo studioso Salvatore Calandruccio inizi\u00f2 a studiare il ciclo vitale delle anguille dimostrando sul campo e in laboratorio la metamorfosi larvale delle stesse. Nel 1890-1893 torn\u00f2 ad occuparsi di protozoi di cui si era gi\u00e0 occupato intorno al 1880 e, studiando le termiti, ipotizz\u00f2 il ruolo determinante di alcuni flagellati per la digestione del legno di cui sembravano alimentarsi le termiti. Nel 1904, poi, in collaborazione con Anna Fo\u00e0, Giovan Battista Grassi precis\u00f2 le caratteristiche della struttura dei flagellati e del loro processo riproduttivo.\nNei lavori sui parassiti concentr\u00f2 la sua attenzione in modo particolare sulla mosca domestica e giunse a dimostrare che esse potevano ospitare, nel loro intestino, uova di tenie e di altri parassiti, che venivano deposte con le feci. Affermava inoltre che le mosche erano pericolosi vettori di malattie infettive, epidemiche e parassitarie e che la loro distruzione rappresentava una condizione essenziale per il miglioramento della salute pubblica. Nel 1895, Grassi ottenne il trasferimento all'Universit\u00e0 di Roma dove insegn\u00f2, fino al termine della sua carriera, anatomia comparata ed entomologia agraria. In quel periodo si occup\u00f2, tra l'altro, di entomologia di base (scoprendo una nuova specie di aracnidi che battezz\u00f2 \"Koenenia mirabilis\") e di entomologia applicata all'agricoltura e alla medicina.\nGli studi sulla malaria.\nLa fama di Giovan Battista Grassi \u00e8 legata, soprattutto, ai suoi studi sulla malaria che fino al XIX secolo, oltre ad essere molto diffusa in tutte le regioni del mondo a clima temperato o tropicale, era presente anche in Italia e mieteva un enorme numero di vittime. Seguendo le idee di Alphonse Laveran, medico militare, che in Algeria, nel 1878, attraverso le lenti del microscopio aveva notato che il sangue delle vittime della malaria conteneva misteriosi corpi pigmentati differenti dai batteri, Grassi, nel 1890 ed in collaborazione con il clinico Raimondo Feletti, scopr\u00ec il \"Plasmodium vivax\" senza per\u00f2 riuscire ad identificare il meccanismo di trasmissione. Alcuni studiosi, compreso Alphonse Laveran, sospettarono che il vettore responsabile potesse essere la zanzara. In particolare Patrick Manson dimostr\u00f2 che la \"filariasi\" (malattia parassitaria) poteva essere trasmessa all'uomo dagli insetti e sosteneva la tesi che la malaria potesse essere trasmessa dalla zanzara analogamente a quanto egli stesso aveva dimostrato per la \"Filaria\".\nSulle idee di Patrick Manson, lavor\u00f2 Ronald Ross, un medico militare inglese, che prestava servizio nei paesi tropicali, dove aveva in cura malati di malaria.\nNello stesso periodo, Grassi, sempre con la collaborazione di Raimondo Feletti, autonomamente e indipendentemente da Ronald Ross, lavor\u00f2 nella medesima direzione e tra il 1891 e il 1892 scopr\u00ec il parassita della malaria degli uccelli, il \"Protosoma praecox\", che somigliava molto al \"Plasmodium vivax\". Nell'ambito dell'attivit\u00e0 di ricerca, decise di ottenere un quadro completo delle relazioni esistenti tra la malaria e le zanzare; in primo luogo osserv\u00f2 che dove erano presenti casi di malaria vi erano anche zanzare ma anche che non in tutte le zone infestate da zanzare vi erano casi di malaria. Sulla base di tale osservazione arriv\u00f2 alla conclusione che solo una specie particolare di zanzara doveva essere responsabile della trasmissione della malaria.\nDopo i risultati ottenuti da Ronald Ross a seguito degli studi preliminari compiuti in India (1897) sulla malaria umana e la dimostrazione sperimentale della trasmissione della malaria aviaria degli uccelli da \"Culex pipiens\", Giovan Battista Grassi, nel luglio del 1898 intraprese un ampio studio biogeografico che gli consent\u00ec di correlare la presenza della malaria ad un genere particolare di zanzara, le Anofeli.\nIn collaborazione con i patologi Giuseppe Bastianelli e Amico Bignami, studi\u00f2 il ciclo vitale del Plasmodio nell'uomo e nelle zanzare e nel novembre del 1898 realizz\u00f2 sperimentalmente la trasmissione della malaria in un soggetto sano attraverso la puntura di \"Anopheles\" raccolte in aree malariche. L'anno successivo fu in grado di dimostrare che l\"Anopheles\" si infetta quando punge un essere umano infetto e annunci\u00f2 quella che venne chiamata \u201c\"La legge di Grassi\"\u201d: malaria= anofeli + esseri umani infetti.\nTra il 1900 e il 1902, Grassi, in collaborazione con i dottori G. No\u00e8, G. Pittalunga e G. Riccioli, comp\u00ec una serie di esperimenti mirati a trovare una soluzione alla malaria che infestava la zona di Ostia e la pianura di Capaccio, presso Paestum, dimostrando, con successo, l'efficacia della protezione meccanica contro la malaria. Dette protezioni consistevano in: abitazioni solide, permanenza all'interno degli alloggi dopo il tramonto e prima dell'alba, apposizione di reticelle metalliche alle porte e alle finestre allo scopo di ridurre al minimo il contatto con gli insetti. Per poter combattere al meglio la malaria, Grassi sugger\u00ec al Parlamento di intraprendere una campagna di protezione chimica che contemplava la somministrazione del chinino- che uccide i parassiti- che ebbe inizio nel 1901 e che prosegu\u00ec negli anni successivi, fino alla bonifica delle aree interessate dalla malaria.\nI contrasti con Ronald Ross.\nAlla fine dell'Ottocento, Ronald Ross inizi\u00f2 una campagna diffamatoria contro i ricercatori italiani per rivendicare la priorit\u00e0 della scoperta del meccanismo di trasmissione della malaria, sicuramente con la prospettiva del premio Nobel. In particolare mise in dubbio l'originalit\u00e0 della ricerca di Giovan Battista Grassi, insistendo sul fatto che la sua indicazione che una \u201c\"zanzara grigio pezzato con le ali\"\u201d era stata responsabile della trasmissione, aveva guidato Grassi nella identificazione del vettore. Ne nacque una grossa disputa, documentata in vari atti custoditi presso il Dipartimento di Biologia Animale e dell'Uomo (Polo museale Sapienza), che venne interpretata come ambizione personale, orgoglio personale e nazionale che ben poco avevano a che fare con la scienza.\nSecondo alcuni storici della medicina, Ronald Ross arriv\u00f2 prima di Giovan Battista Grassi alla conclusione che sono proprio le zanzare a trasmettere la malaria e fu anche il primo ad ottenere la trasmissione della malaria da un uccello all'altro attraverso la puntura di una zanzara. Secondo gli stessi studiosi fu, per\u00f2, Giovan Battista Grassi ad identificare per primo nell\"Anopheles\" il vettore della malattia.\nIl mancato conferimento del Premio Nobel per la medicina.\nNel 1902, per la scoperta della modalit\u00e0 di trasmissione della malaria, venne insignito del Premio Nobel per la medicina Ronald Ross. Tale scelta non venne accettata da Grassi che per reazione decise di abbandonare gli studi sulla malaria e dedicarsi ad altri temi di ricerca; in particolare si dedic\u00f2 allo studio del ciclo vitale del parassita della vite (\"Phylloxera vastatrix\"), che alla fine dell'Ottocento aveva provocato danni di entit\u00e0 incalcolabile alla produzione del vino in Europa. Negli studi condotti, riusc\u00ec a dimostrare la differenza tra i ceppi europei e americani, suggerendo misure di controllo adeguate. Nello stesso periodo Grassi si interess\u00f2 di argomenti di medicina sociale ed in particolare effettu\u00f2 ricerche sulla necrosi fosforica che colpiva i lavoratori dell'industria dei fiammiferi e sul gozzo endemico presente in alcune valli alpine italiane.\nIl ritorno agli studi sulla malaria.\nAlla fine della prima guerra mondiale, si ebbe una grave recrudescenza di malaria e ci\u00f2 indusse Grassi ad occuparsene nuovamente. Nel 1918, fond\u00f2, infatti, un \u201c\"Osservatorio della Malaria\"\u201d a Fiumicino, nel delta del Tevere, dove studi\u00f2 le abitudini di volo della zanzara e fece un ampio studio epidemiologico sull'incidenza della malaria nella zona, suggerendo vari metodi di controllo della stessa.\nA partire dal 1918 studi\u00f2 le popolazioni di anofele in tre localit\u00e0 - Orti di Schito, nel napoletano, a Massarosa in provincia di Lucca e a Chignolo Po nei pressi di Pavia- dove la presenza di \"Anopheles claviger\" non era accompagnata da malaria; dopo tre anni di studi gli fu possibile dimostrare che esisteva una specie di anofele che non punge l'uomo ma solo gli animali. Grassi continu\u00f2 a studiare la malaria e mentre correggeva un proprio manoscritto sulla biologia delle zanzare \"Anopheles superpictus\", mor\u00ec a Roma il 4 maggio 1925. Secondo le sue ultime volont\u00e0 fu sepolto nel piccolo cimitero di Fiumicino.\nRiconoscimenti.\nGrassi, per la scoperta della malaria non ricevette il Premio Nobel per la medicina ma in compenso nella sua lunga carriera ricevette numerosi riconoscimenti."}
{"id": "222034", "revid": "767487", "url": "https://it.wikipedia.org/wiki?curid=222034", "title": "Faith Evans", "text": "Biografia.\nFamosa scrittrice di brani per Mary J. Blige, Faith debutta nel 1995 con l'omonimo album. Divenuta moglie e madre di tre figli, Faith lavora fianco a fianco con il rapper e produttore P. Diddy. Nel 1997 suo marito, il rapper Notorious B.I.G. viene ucciso nella faida tra West ed East Coast. Come tributo all'amico scomparso, P. Diddy, all'epoca \"Puff Daddy\", decide di incidere con Faith il pezzo \"I'll Be Missing You\", che rester\u00e0 in cima alla classifica americana dei singoli per ben 11 settimane.\nNel 1998 Faith lancia il suo secondo album, \"Keep the Faith\", in cui affronta il dolore per la perdita del marito e i doveri di madre. Nel 2000 si risposa con Todd Russaw e l'anno successivo, dopo tre anni di silenzio, torna con \"Faithfully\", prima di chiudere il sodalizio con P. Diddy e la Bad Boy Records e di passare alla Capitol Records. Nel 2001 conta una collaborazione con Anastacia.\nNel gennaio del 2004 Faith e il suo secondo marito, Todd Russaw, vengono arrestati per possesso di cocaina e marijuana. Nell'aprile 2005 viene lanciato, anche in Italia, il suo quarto album \"The First Lady\", che debutta al secondo posto della classifica americana vendendo 157.000 copie nella prima settimana di vendite e diventa \"disco d'oro\".\nIl 25 ottobre 2005 Faith lancia il suo primo disco di Natale \"A Faithful Christmas\". Il 2 agosto 2010 Faith torna nelle radio americane dopo 4 anni di assenza con il nuovo singolo \"Gone Already\". Si tratta di una mid-tempo che anticipa l'uscita dell'album \"Something About Faith\" (E1 Music), avvenuta il 5 ottobre dello stesso anno.\nNel 2012 partecipa al reality show \"R&amp;B Divas: Atlanta\", con Nicci Gilbert, Syleena Johnson, Keke Wyatt e Monifah. Pubblica una raccolta dallo stesso titolo i cui incassi sono devoluti alla \"Whitney E. Houston Academy of Creative &amp; Performing Arts\". Il 24 novembre 2014 esce il suo sesto album studio, \"Incomparable\".\nNel maggio 2017 pubblica un album collaborativo in cui ha duettato con il compianto The Notorious B.I.G., intitolato \"The King &amp; I\"."}
{"id": "222035", "revid": "9", "url": "https://it.wikipedia.org/wiki?curid=222035", "title": "Geometria della sella", "text": ""}
{"id": "222036", "revid": "9", "url": "https://it.wikipedia.org/wiki?curid=222036", "title": "Geometria di Lobachevsky", "text": ""}
{"id": "222038", "revid": "702184", "url": "https://it.wikipedia.org/wiki?curid=222038", "title": "Angelo Celli", "text": "Biografia.\nSi laure\u00f2 in Medicina nel 1878 all'Universit\u00e0 di Roma \"La Sapienza\", dove divenne professore d'Igiene. Nel 1880 con Ettore Marchiafava studi\u00f2 il nuovo protozoo scoperto da Alphonse Laveran, che da loro fu chiamato \"Plasmodium\", e che successivamente si dimostrer\u00e0 essere l'agente eziologico della malaria. Studi\u00f2 per anni con i suoi colleghi Ettore Marchiafava, Amico Bignami e Giuseppe Bastianelli la biologia dei plasmodi e la patogenesi della malaria. Celli \u00e8 infatti noto, specialmente a Roma (busti marmorei a lui dedicati sono posti nella Biblioteca dell'Istituto d'Igiene \u201cG. Sanarelli\u201d nella Citt\u00e0 Universitaria e al Pincio), per la sua straordinaria e notevole attivit\u00e0 di igienista, di sociologo e di deputato.\nEletto alla Camera dei deputati del Regno d'Italia nel 1892, resse l'incarico di deputato per venti anni (XVIII, XIX, XX, XXI, XXII, XXIII legislatura), promuovendo in particolare l'articolato corpo di norme contro la malaria considerato uno straordinario esempio di legislazione di classe.\nLa lotta alla malaria.\nCon la fondazione dell'Azienda del Chinino di stato e la concessione del farmaco agli spacci di sali e tabacchi si evitarono, grazie alla sua iniziativa legislativa, gli abusi degli speculatori e si rese facile l'acquisto del prezioso medicinale anche nei territori pi\u00f9 arretrati; al contempo, con la determinazione di \u201czona malarica\u201d, si defin\u00ec il principio del diritto dei poveri e degli operai di avere in tali aree il chinino profilattico e curativo gratuitamente.\nLa malaria al tempo non infestava solo le Paludi Pontine e la Maremma toscana, ma anche la Basilicata, come ricordava Francesco Saverio Nitti quando affermava che Atella, ad esempio, rimase deserta sino all'adozione della legge sul chinino di Stato.\nCelli comprese anche che occorreva scuotere le popolazioni analfabete portate a un'accettazione fatalista della malaria. A lui si deve non a caso ricondurre la promozione della costituzione dell'ente nazionale \u201cLe Scuole per i Contadini dell'Agro Romano e le Paludi Pontine\u201d. Nella lotta contro la malaria e l'analfabetismo nelle campagne romane fu costantemente affiancato ed aiutato dalla moglie infermiera Anna Fraentzel Celli.\nL'opera del Celli contro la malaria fu d'esempio ad altre nazioni quali l'Argentina e la Grecia.\nLa questione marchigiana.\nCelli viene altres\u00ec ricordato per l'impegno che profuse nel portare all'attenzione del governo Giolitti la spinosa vicenda dell'arretratezza della sua regione natia, le Marche. Promotore di un movimento che nel tempo coinvolse gran parte dei suoi colleghi parlamentari conterranei, anche di diversa estrazione politica, fu protagonista di un serrato duello dialettico col presidente del consiglio Giolitti, e soprattutto contro la sua linea di interventi settoriali e circostanziati, coi quali cercava spesso di eludere un impegno ben pi\u00f9 oneroso; non a caso quest'ultimo, dopo aver minimizzato i termini della questione (che riteneva esagerati) ironizzandoci su, prosegu\u00ec imperterrito sulla consueta linea di condotta.\nRiconoscimenti.\nL'attivit\u00e0 scientifica dell'igienista-deputato \u00e8 sottolineata anche da numerosi riconoscimenti, quali Laurea Honoris Causa dell'Universit\u00e0 degli Studi di Atene e di Aberdeen e del Regio Istituto di Salute Pubblica di Londra, mentre l'Istituto di Medicina Tropicale di Liverpool gli confer\u00ec la medaglia d'oro Mary Kingley. Tratto particolare di Angelo Celli \u00e8 che alle conquiste in campo scientifico, specialmente con le proficue ricerche sulla malaria, seppe legare un'intensa attivit\u00e0 politica che dalla promozione delle leggi si estendeva alla loro concreta applicazione nei territori pi\u00f9 arretrati d'Italia. \n\u00c8 sepolto a Frascati mentre a Cagli (accanto alla dedicazione dell'Ospedale Civile, dove \u00e8 un suo busto, ed all'intitolazione di una pubblica via) gli \u00e8 stata eretta nel 1959 una scultura bronzea a grandezza naturale in piazza San Francesco, opera dello scultore Angelo Biancini; gi\u00e0 nel 1932 era stata inaugurata la \"Scuola Monumento Angelo Celli\" sul Colle di Sant'Anastasio, opera dell'ingegnere romano Mario Egidi De Angelis, con rilievi bronzei e lapidei dell'artista Duilio Cambellotti. Quest'ultimo complesso monumentale (destinato a scuola campestre) doveva ricordare la battaglia da lui condotta contro l'analfabetismo delle masse rurali.\nArchivio.\nL'archivio di Celli \u00e8 conservato presso la Facolt\u00e0 di medicina sperimentale e patologia dell'Universit\u00e0 degli studi di Roma la Sapienza, ma alcune lettere e documenti che attestano la sua costante attivit\u00e0 nella sanit\u00e0 pubblica e la sua passione come studioso e docente di igiene sono conservati nella biblioteca del Museo Galileo."}
{"id": "222040", "revid": "253269", "url": "https://it.wikipedia.org/wiki?curid=222040", "title": "James Marsters", "text": "Biografia.\nSuo padre era un ministro metodista (perch\u00e9 il celibato fu reintrodotto del tutto solo nel 1980) e sua madre un'assistente sociale. Ha una sorella maggiore (Susan) e un fratello minore (Paul). La famiglia trasloc\u00f2 a Modesto in California quando lui era solo un bambino. Sognava di diventare un attore sin da quando recit\u00f2 in \"Winnie the Pooh\" e altri musical durante i suoi anni alla Davis High School, dove si \u00e8 diplomato.\nStudi\u00f2 al \"Pacific Conservatory of the Performing Arts\" dal 1980 al 1982 e alla \"Juliard Drama School\" dal 1982 al 1984. Venne espulso dalla prestigiosa scuola dopo appena due anni. Inizi\u00f2 per\u00f2 la sua carriera a teatro, spostandosi da New York a Seattle e a Chicago, dopo una breve permanenza nel Bronx e nel Queens.\nJames si trasfer\u00ec a Chicago durante il suo primo lavoro da attore nel ruolo di Ferdinando in \"The Tempest\" (\"La tempesta\") al \"Goodman Theatre\" nel 1987. Nel 1990 si trasfer\u00ec a Seattle e istitu\u00ec il \"New Mercury Theatre\". In questo e in altri teatri James recit\u00f2 per molti anni.\nSi spos\u00f2 con Liane Davidson dalla quale nel 1996 ebbe un figlio, Sullivan, e dalla quale poi divorzi\u00f2. Oltre all'affido congiunto (condiviso con la ex moglie) del figlio, ha in affidamento la nipote Brittany (figlia del fratello Paul), nata anche lei nel 1996.\nIl 14 gennaio 2011 ha sposato Patricia Rahman, in una cerimonia privata civile a Los Angeles.\nCarriera.\nTelevisione.\nNel 1992, James ottenne il suo primo lavoro in televisione in uno show girato vicino a Seattle \"Un medico tra gli orsi\" (\"Northern Exposure\") nel ruolo di un prete. Inoltre apparve in molte serie televisive famose in quegli anni come \"Andromeda\" e in film come \"Chance\", \"Winding Roads\".\nPoco tempo dopo, decide di fare il provino per il ruolo di Spike in \"Buffy l'ammazzavampiri\", presentandosi con il look che poi port\u00f2 nel serial.\nLa parte di Spike fu immediatamente sua, ma gli venne imposto il biondo platino, per rendere il vampiro ancora pi\u00f9 originale.\nIl successo fu immediato, tanto che, inizialmente membro occasionale del cast (avrebbe dovuto morire per mano della cacciatrice dopo poche puntate), grazie al successo ottenuto dai fans, dovuti al suo carisma e alla sua bravura, entra a far parte del cast fisso della serie fino alla fine della stessa, passando nel tempo da essere il \"Supercattivo\" della serie fino a diventarne uno dei protagonisti.\nRiprende inoltre i panni di Spike in \"Angel\", spin-off di \"Buffy\", nella quinta ed ultima stagione.\nNel 2005 James ha firmato il contratto per la parte del dott. Milton Fine (Brainiac) nella serie televisiva \"Smallville\".\nNel 2009 entra nel cast della serie televisiva britannica \"Torchwood\" (spin-off della pi\u00f9 famosa \"Doctor Who\").\nNel 2011 prende parte all'episodio 7x05 della serie televisiva \"Supernatural\" assieme a Charisma Carpenter, che interpretava Cordelia Chase nella serie televisiva \"Buffy l'ammazzavampiri\" e lo spin-off \"Angel\".\nMusica.\nDopo aver cantato con i \"Four Star Mary\" in alcuni live, ha fondato la band Ghost of the Robot nel 2002-2004. Il loro album di debutto \"Mad Brilliant\" \u00e8 uscito il 2 febbraio 2003. Molte canzoni dell'album sono state scritte da James. Dall'ottobre 2004 James ha lasciato il gruppo ed \u00e8 diventato un solista. Nel 2005 \u00e8 uscito il suo primo album \"Civilized Man\", mentre il 27 ottobre in USA e il 17 novembre 2007 in UK \u00e8 uscito il secondo album \"Like a Waterfall\".\nDoppiatori italiani.\nNelle versioni in italiano dei suoi film, James Marsters \u00e8 stato doppiato da:"}
{"id": "222041", "revid": "17654", "url": "https://it.wikipedia.org/wiki?curid=222041", "title": "Societ\u00e0 del quartetto di milano", "text": ""}
{"id": "222042", "revid": "73843", "url": "https://it.wikipedia.org/wiki?curid=222042", "title": "Just Whitney", "text": "Just Whitney \u00e8 il quinto album della cantante statunitense Whitney Houston ed \u00e8 stato lanciato nel 2002."}
{"id": "222044", "revid": "123895468", "url": "https://it.wikipedia.org/wiki?curid=222044", "title": "Chiesina Uzzanese", "text": "Chiesina Uzzanese \u00e8 un comune italiano di abitanti della provincia di Pistoia in Toscana.\nGeografia fisica.\nIl comune si estende presso il limite occidentale della Valdinievole, di cui \u00e8 il comune pi\u00f9 piccolo, a nord-ovest del Padule di Fucecchio e a nord delle colline delle Cerbaie.Il comune \u00e8 composto dal centro abitato principale e da tre frazioni: Chiesanuova, Molin Nuovo (entrambe nella parte nord del territorio comunale) e Capanna (collocato a sud dell'abitato principale).\nStoria.\nUn primo insediamento, ai margini del \"lago di Valdinievole\" (odierno Padule di Fucecchio) sorse sin dal 1300 circa quando \u00e8 attestata la presenza di un ricovero per i pellegrini, uno xenodochio. La cartografia dell'epoca riporta la dicitura \"Ponte Uzzanese\" e tale appellativo si \u00e8 mantenuto per il ponte che attraversa il torrente Pescia, a nord dell'attuale centro abitato. Nei pressi del \"Ponte Uzzanese\", fu edificata una piccola chiesa, la \"chiesina\", dedicata a Santa Maria. Nel 1613 fu edificata la prima abitazione di Chiesina, nel centro del paese con l'incisione della data su una pietra della facciata della casa. Dal punto di vista amministrativo, il nuovo nucleo abitato si divideva tra i comuni di Pescia (la zona ovest di Chiesina e la localit\u00e0 Chiesanuova) e di Uzzano (la zona est di Chiesina e la localit\u00e0 Capanna). Nel 1893, la zona di Chiesina che faceva parte del Comune di Pescia chiese e ottenne il passaggio al Comune di Uzzano, di cui Chiesina divenne la frazione pi\u00f9 importante e popolosa. Da l\u00ec, iniziarono i numerosi tentativi da parte di Chiesina di vedere trasferita la sede comunale di Uzzano in paese. Non riuscendo ad ottenere il riconoscimento di capoluogo, Chiesina cominci\u00f2 allora a rivendicare l'autonomia comunale, che raggiunse il 23 gennaio 1963.\nL'economia del paese si fondava anticamente sulla pesca praticata nella zona paludosa da cui \u00e8 circondato.\nSuccessivamente alla bonifica delle zone acquitrinose il paese si amplia fino a raggiungere una buona dimensione nel XIX secolo.\nNell'estate 1944 si costitu\u00ec un comitato di Liberazione e, dopo il 3 settembre 1944 con la liberazione del paese dalle truppe nazifasciste. di alimentazione, allo scopo di assicurare le forniture alimentari minime per gli abitanti durante le ultime fasi della seconda guerra mondiale.\nDa sottolineare che nella relazione prodotta dai Comitati il Comune \u00e8 chiamato \"Chiesina Valdinievole (Uzzanese-Prov. Pistoia) e non comune di Uzzano.\nCon il XX secolo la zona si caratterizza per la coltivazione dei fiori, caratteristica che la rende famosa ancora oggi grazie al commercio florovivaistico con il vicino mercato dei fiori di Pescia. A partire dagli anni '90 del XX secolo la floricoltura \u00e8 stata colpita da una pesante crisi che ha comportato la chiusura di numerose aziende. A partire dagli inizi del XXI secolo Chiesina Uzzanese ha quindi smesso di avere le caratteristiche proprie di un comune agricolo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 461 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nSport.\nGli sport principali che vengono praticati a Chiesina Uzzanese sono il calcio, il basket e la pallavolo.\nLa squadra storica di calcio \u00e8 l'U.S. Chiesina Uzzanese che \u00e8 nata nel 1963 e ha come colori sociali l'amaranto. Partecipa ai campionati FIGC."}
{"id": "222045", "revid": "767487", "url": "https://it.wikipedia.org/wiki?curid=222045", "title": "Kelly Price", "text": "Price \u00e8 nata a Queens, New York. Dopo aver lavorato come corista per Mariah Carey, Kelly Price si fece notare per alcune collaborazioni con importanti artisti, tra cui Whitney Houston e Faith Evans nel singolo \"Heartbreak Hotel\".\nNel 1998 debutt\u00f2 come solista con l'album discografico \"Soul Of A Woman\".\nDue anni dopo \u00e8 la volta di \"Mirror Mirror\" che raccoglie molti consensi dai critici.\nDopo un album natalizio, Kelly lancia regolarmente il suo terzo album \"Priceless\" nel 2003.\nNel 2006 esce un suo disco di musica gospel intitolato \"This Is Who I Am\"."}
{"id": "222048", "revid": "767487", "url": "https://it.wikipedia.org/wiki?curid=222048", "title": "Faith Hill", "text": "Nominata come la miglior \"Adult Contemporary Artist\" del decennio 2000, \u00e8 tra gli artisti country di maggior successo, vendendo pi\u00f9 di 40milioni di album in tutto il mondo. Durante la carriera ha vinto cinque Grammy Award, 15 Academy of Country Music Awards, sei American Music Awards e molti altri premi.\nNel 2001, \u00e8 stata nominata una delle \"30 donne pi\u00f9 potenti in America\" dal \"Ladies Home Journal\". Nel 2009, \"Billboard\" l'ha nominata come l'artista numero uno tra gli \"Adult Contemporary Artist\" e sempre al primo posto del decennio 2000, oltre che la 39\u00aa migliore artista nella classifica generale. Nel 2019, Hill riceve una stella sulla Hollywood Walk of Fame.\nIl suo \"Soul2Soul II Tour\" del 2006, con il marito Tim McGraw, \u00e8 diventato uno dei tour country con il pi\u00f9 alto incasso di tutti i tempi, circa 140milioni di dollari.\nBiografia.\nFaith nasce a Ridgeland, a nord di Jackson, Mississippi. Viene adottata dopo dieci giorni dalla nascita e riceve il nome di Audrey Faith Perry. I suoi genitori adottivi, Edna e Ted Perry, la crescono insieme ai loro due figli biologici in un devoto ambiente cristiano, nel piccolo insediamento di Star, a 20 miglia da Jackson.\nA 19 anni lascia il college per trasferirsi a Nashville, capitale della musica country e inseguire il suo sogno di diventare una cantante country. Nei suoi primi giorni di permanenza nella citt\u00e0 sostiene una audizione come vocalist di Reba McEntire, ma viene scartata. Lavora, tra l'altro come cameriera e in un fast food. Si sposa per la prima volta nel 1989 a 22 anni con il produttore Daniel Hill, da cui prender\u00e0 il cognome.\nNello stesso anno firma un contratto con la Warner Bros. e lancia il suo primo album \"Take Me as I Am\". Dopo due anni torna con \"It Matters to Me\". Nel 1996, dopo aver divorziato, sposa il cantante country Tim McGraw. La coppia ha tre figlie. I primi album della sua carriera sono strettamente \"country\" e, nonostante i successi dei primi singoli, si capisce subito che la musica country le sta stretta poich\u00e9 costringe la sua carriera entro i confini nazionali.\nNel 1998 esce il suo terzo album \"Faith\" da cui si percepisce un suono orientato verso la musica pop. Il disco raggiunge la settima posizione in classifica ed \u00e8 un successo. Nel 1999 tutto si ripete: Faith lancia sul mercato internazionale il suo quarto album \"Breathe\" che raggiunge la prima posizione negli USA e nel mondo vendendo oltre dodici milioni di copie, ottenendo ben 8 nomination per i Grammy Awards e riuscendo ad ottenere un posto nella classifica della RIAA come uno dei 100 album pi\u00f9 venduti nella storia della musica.\nDurante quel periodo si scatena l'ira dei primi fan di Faith che si sentono traditi per il suo cambiamento e l'accusano di ingratitudine nei confronti del tipo di musica che l'ha resa famosa. Nel 2001 il disco arriva anche in Italia insieme ad un numero cospicuo di hit come \"Breathe\", \"The Way You Love Me\" e \"This Kiss\". Nell'inverno dello stesso anno Faith lancia la sua prima collezione, \"There You'll Be\", nome tratto dal primo singolo dell'album.\nL'anno successivo \u00e8 la volta di \"Cry\" prodotto in collaborazione con Angie Aparo che raggiunge la vetta negli USA. Nel 2005 ha lanciato \"Fireflies\", l'album che segna il ritorno alla musica country. Quest'ultimo disco ha venduto oltre 2 milioni di copie solo negli Stati Uniti, eguagliando cos\u00ec le vendite del discusso \"Cry\". Faith pu\u00f2 essere ascoltata nel disco \"Let It Go\" del marito Tim McGraw in ben due canzoni: \"I Need You\" e \"Shotgun Rider\". Nel 2007, sono usciti due singoli intitolati \"Lost\" e \"Red Umbrella\", ascoltabili anche sul suo sito, che anticipano l'uscita della collezione The Hits, out il 28 settembre.\nLo scorso 6 dicembre, la canzone \"I Need You\", duetto con Tim McGraw, \u00e8 stata nominata per due Grammy Awards allo show del 10 febbraio 2008 ma non ha vinto. Il 16 settembre 2008 \u00e8 stato pubblicato il suo primo album natalizio intitolato Joy to the World."}
{"id": "222050", "revid": "110157", "url": "https://it.wikipedia.org/wiki?curid=222050", "title": "Kirchleerau", "text": "Kirchleerau (toponimo tedesco) \u00e8 un comune svizzero di 849 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "222053", "revid": "767487", "url": "https://it.wikipedia.org/wiki?curid=222053", "title": "Amico Bignami", "text": "Biografia.\nSi laure\u00f2 in medicina a Roma nel 1882, dove lavor\u00f2 con Giuseppe Bastianelli sotto la direzione di Ettore Marchiafava, con i quali comp\u00ec importanti studi sulla malaria. Nel 1896 ipotizz\u00f2 che la trasmissione all'uomo del plasmodio della malaria avvenisse con la puntura, durante il pasto ematico dell'anofele femmina e non morendo come aveva erroneamente proposto sir Patrick Manson. Con Angelo Celli (1862-1919) e Giuseppe Bastianelli, nel 1899 realizz\u00f2 la prima infezione sperimentale e con Ettore Marchiafava defin\u00ec Plasmodium vivax e Plasmodium falciparum, come specie differenti. Nel 1906, divenne professore di patologia generale all'Universit\u00e0 La Sapienza di Roma.\nNel 1897, con Ettore Marchiafava, osserv\u00f2 la demielinizzazione del corpo calloso nel cervello di un paziente alcolista, e nel 1903 pubblic\u00f2 una descrizione completa della demenza degli alcolisti, oggi nota come morbo di Marchiafava o di Marchiafava-Bignami.\nUna curiosit\u00e0: nel 1919 Bignami fu interpellato per una diagnosi clinica delle stimmate di Padre Pio. Il 26 luglio dello stesso anno il rapporto da lui consegnato recitava che il presunto sangue sulle fasce che ricoprivano le mani era tintura di Iodio. Alla stessa diagnosi pervenne monsignor Pasquale Gagliardi, arcivescovo di Manfredonia, che il 3 luglio 1922 present\u00f2 rapporto a papa Pio XI. Queste dichiarazioni provocarono il decreto ufficiale di sconfessione di Padre Pio da parte del Sant'Uffizio il 31 maggio 1923, che tuttora non risulta revocato, nonostante la dichiarazione di santit\u00e0 del 16 giugno 2002."}
{"id": "222054", "revid": "2225", "url": "https://it.wikipedia.org/wiki?curid=222054", "title": "Brian de Palma", "text": ""}
{"id": "222055", "revid": "2225", "url": "https://it.wikipedia.org/wiki?curid=222055", "title": "Brian dePalma", "text": ""}
{"id": "222056", "revid": "2225", "url": "https://it.wikipedia.org/wiki?curid=222056", "title": "Brian DePalma", "text": ""}
{"id": "222057", "revid": "2225", "url": "https://it.wikipedia.org/wiki?curid=222057", "title": "Brian Depalma", "text": ""}
{"id": "222061", "revid": "125843549", "url": "https://it.wikipedia.org/wiki?curid=222061", "title": "Braille", "text": "Il Braille \u00e8 un sistema di lettura e scrittura tattile a rilievo per non vedenti e ipovedenti, messo a punto dal francese Louis Braille nella prima met\u00e0 del XIX secolo.\nCaratteristiche.\nConsiste in simboli formati da un massimo di sei punti, disposti su una matrice 3 x 2 e con ciascuna casella solitamente della grandezza di circa 3 \u00d7 2 millimetri o pi\u00f9. Tali punti possono essere impressi con un punteruolo su fogli di carta spessa o di plastica, oppure essere riprodotti a rilievo su superfici plastiche o metalliche. \nPer identificare ciascuno dei sei punti della matrice 3 \u00d7 2, si procede nel modo seguente: \nPer esempio:\nI caratteri di questo sistema segno-grafico possono anche essere riprodotti mediante una macchina detta \"dattilobraille\". Questa macchina \u00e8 formata principalmente da sei tasti per cui ogni tasto imprime un punto sulla carta pi\u00f9 il tasto spazio per separare le varie parole. Con la \"dattilobraille\" il non vedente \u00e8 in grado di sentire immediatamente ci\u00f2 che scrive mentre usando un normale foglio e la tavoletta Braille, il cieco scrive sulla facciata opposta rispetto a quella di lettura (il lato in rilievo). \nIl sistema Braille \u00e8 utilizzato anche in informatica: i display tattili (display braille) riproducono, tuttavia, caratteri a otto punti, vista la grande quantit\u00e0 di caratteri informatici, per i quali le combinazioni disponibili con soli sei punti non sarebbero sufficienti, consentendo a un non vedente di leggere i contenuti che appaiono sullo schermo di un calcolatore.\nLettere e numeri, alfabeto internazionale.\nI caratteri braille standard a livello internazionale sono i seguenti:\nLa corretta scrittura di un numero, a una o pi\u00f9 cifre, prevede che la prima cifra sia preceduta dal carattere \"segna numero\" e l'ultima sia seguita da uno spazio.\nAltri caratteri speciali.\nA causa del limitato numero di simboli disponibili nell'alfabeto braille (solo 64 ovvero 26, incluso lo spazio), esistono diversi significati per ogni carattere, a seconda dell'argomento trattato e del linguaggio usato. Per esempio, il Braille si adatta anche a rappresentare musica, matematica e chimica.\nIl Braille \u00e8 stato inoltre adattato anche a scritture diverse da quella latina.\nUtili strumenti per lo studio dell'aritmetica basati sul sistema di scrittura Braille sono il cubaritmo e la dattiloritmica.\nUnicode.\nIl codice Braille fu aggiunto allo standard Unicode nel settembre 1999 con la versione 3.0.\nLa maggior parte dei caratteri Braille e degli schermi Braille aggiornabili non supportano Unicode, usando invece i sei punti del codice Braille ASC\u2161.\nAlcuni software di scrittura Braille hanno codici di controllo per il Braille ad 8 punti o per la modalit\u00e0 grafica completa, dove i punti possono essere posti in qualsiasi parte della pagina senza lasciare spazi tra celle Braille in modo che linee continue possano essere disegnate nei diagrammi, ma sono usate raramente e non sono standard.\nLo standard Unicode codifica glifi Braille ad 8 punti in base al loro aspetto binario, anzich\u00e9 seguendo l'ordine numerico ad essi assegnato.\nIl punto 1 corrisponde al bit meno significativo del byte basso del valore scalare di Unicode ed il punto 8 al bit pi\u00f9 alto di quel byte.\nIl blocco Unicode per il codice Braille \u00e8 U+2800 ... U+28FF:\nTabella in ordine alfabetico.\nCome si evince da queste tabelle, nel blocco Unicode, le posizioni da U+2800 (decimale 10240) a U+283F (decimale 10303) sono associate ai caratteri Braille a 6 punti, ossia ai caratteri corrispondenti a tutte le 26 = 64 possibili combinazioni disponibili con 6 punti. Invece, le posizioni successive, da U+2840 (decimale 10304) a U+28FF (decimale 10495), sono associate ai caratteri Braille a 8 punti, ossia ai caratteri corrispondenti a tutte le combinazioni disponibili anche con il settimo e l'ottavo punto, escludendo le combinazioni che erano gi\u00e0 presenti nella sequenza precedente per i primi 6 punti. In sintesi, considerando complessivamente tutte le posizioni di entrambe le sequenze, le quali coprono l'intero blocco, ossia tutte le posizioni da U+2800 (decimale 10240) a U+28FF (decimale 10495), vengono considerate tutte le 28 = 256 possibili combinazioni disponibili con 8 punti."}
{"id": "222068", "revid": "115491627", "url": "https://it.wikipedia.org/wiki?curid=222068", "title": "Onuris", "text": "Onuris \u00e8 la forma greca del nome della divinit\u00e0 egizia \"Inhert\".\nW25:n-V28- D2:r - t:N31\nin \u1e25r t - Inhert, con le possibili varianti: \nW25 - N31\n W25 -N1\n W25*A40:N1 \nAltre letture del nome sono: \"Anhur\", \"An-Her\", \"Anhuret\", \"Han-Her\", \"Onouris\".\nRuolo.\nNella mitologia egizia Onuris fu in origine una divinit\u00e0 della caccia, il cui regno era il deserto; in epoca thinita divenne una divinit\u00e0 della guerra.\nIl suo nome significa \"colui che riporta l'allontanata\" e secondo una leggenda raccolse l'occhio di Ra, di cui era il messaggero, che si era allontanato. Secondo un'altra tradizione riport\u00f2 in patria una dea fuggita in Nubia, dea che veniva identificata con Tefnet.\nCentri del suo culto furono Tini, capitale dell'VIII distretto dell'Alto Egitto e Sebennito, capitale del XII distretto del Basso Egitto.\nOnuris, i cui titoli erano \"Distruttore dei nemici\" e \"Salvatore\", era il patrono dell'esercito egizio e proteggeva i fedeli contro i nemici e gli animali. Veniva raffigurato come un uomo, a volte con la testa da leone, con una lancia ed un copricapo con quattro piume.\nDurante il Nuovo Regno, il collegamento con Tefnet port\u00f2 ad associare Onuris con Shu.\nIn quanto difensore del Sole venne identificato con Horo."}
{"id": "222069", "revid": "1318658", "url": "https://it.wikipedia.org/wiki?curid=222069", "title": "Sucre", "text": "Sucre \u00e8 la capitale costituzionale della Bolivia e sede della \"Corte Suprema de Justicia\", ed \u00e8 il capoluogo della provincia di Oropeza (dipartimento di Chuquisaca) con 306.751 abitanti (dato 2010).\nStoricamente \u00e8 conosciuta come Charcas, La Plata e Chuquisaca ed \u00e8 stata la capitale dell'Alto Per\u00f9.\nNel 1991, l'UNESCO riconobbe Sucre come patrimonio dell'umanit\u00e0. La citt\u00e0 attrae migliaia di turisti ogni anno grazie agli edifici coloniali ancora ben conservati.\nStoria.\nInizialmente il luogo era chiamato \"Choke-Chaka\" ed era abitata dai Charca. Da qui il nome \"Charcas\" con cui era conosciuta dagli spagnoli.\nIl 30 novembre 1538, Sucre fu fondata con il nome di \"Ciudad de la Plata de la Nueva Toledo\" da Pedro de Anzures, Marchese di \"Campo Redondo\", su ordine di Francisco Pizarro. Nel 1559 il Re di Spagna Filippo II istitu\u00ec la \"Audencia de Charcas\" a \"La Plata\", la massima corte giudiziaria dell'Alto Per\u00f9 al cui presidente era anche affidato potere amministrativo ed esecutivo per alcune attivit\u00e0 di routine. La giurisdizione comprendeva i territori degli attuali Paraguay, sud-est del Per\u00f9, nord del Cile e Argentina e gran parte della Bolivia. Nel 1609, fu fondato nella citt\u00e0 un arcivescovado. Il 27 marzo 1624 venne fondata la prima universit\u00e0 dell'Alto Per\u00f9, \"Universidad San Francisco Xavier de Chuquisaca\". Nel XVIII secolo si un\u00ec al Viceregno di Rio de la Plata.\nIl 6 agosto 1825, l'Assemblea Costituente dichiara in questa citt\u00e0 l'indipendenza della Bolivia stabilendo qui la capitale costituzionale e cambiandole in nome in \"La Ilustre y Heroica Sucre\", in onore di Antonio Jos\u00e9 de Sucre, eroe della battaglia di Ayacucho.\nDopo il declino economico di Potos\u00ed, Sucre apparve molto lontano dalla ricchezza economica e il Governo Boliviano si spost\u00f2 a La Paz nel 1898.\nNel giugno 2005 il Congresso, a seguito delle proteste per la nazionalizzazione degli idrocarburi che occuparono La Paz e El Alto, si \u00e8 riunito a Sucre, dove \u00e8 stato nominato il nuovo Presidente della Repubblica Eduardo Rodr\u00edguez Veltz\u00e9.\nMonumenti e luoghi d'interesse.\n\u00c8 per lo pi\u00f9 composta da edifici coloniali e presenta una disposizione urbanistica a griglia. La piazza principale \u00e8 \"Plaza 25 de Mayo\" dove affacciano la \"Catedral\" e la \"Casa de la Libertad\", dove il 6 agosto 1825 fu firmata la dichiarazione di indipendenza della Bolivia."}
{"id": "222070", "revid": "6066", "url": "https://it.wikipedia.org/wiki?curid=222070", "title": "Anhur", "text": ""}
{"id": "222071", "revid": "599013", "url": "https://it.wikipedia.org/wiki?curid=222071", "title": "Status", "text": "Status (termine derivante dalla lingua latina e significante \"condizione\", \"posizione\", \"situazione\", derivato dal verbo \"stare\", \"star fermo\") indica la posizione di un soggetto in relazione a un determinato contesto sociale (gerarchia, ruolo, o stato sociale).\nStoria.\nIl termine deriva dal diritto romano, dove condizione necessaria per disporre della capacit\u00e0 giuridica era il possesso di tre \"status\":\nSecondo la teoria di Henry Sumner Maine il diritto delle societ\u00e0 tradizionali sarebbe fondato sullo \"status\", laddove il diritto delle societ\u00e0 moderne sarebbe invece essenzialmente fondato sul contratto (o, pi\u00f9 in generale, sugli atti di autonomia privata). Nelle societ\u00e0 tradizionali le persone sono infatti considerate non come individui, ma come membri di un particolare gruppo, quale un ceto, una casta, un clan o una famiglia; \u00e8 l'appartenenza al gruppo a determinare i loro diritti e doveri, che sono quindi tendenzialmente statici. Nelle societ\u00e0 moderne le persone sono invece prese in considerazione come individui e i contratti, da esse liberamente conclusi, hanno gradualmente sostituito lo status quale fonte di diritti e doveri.\nIn realt\u00e0 lo \"status\" non \u00e8 mai scomparso nel corso dell'evoluzione dei sistemi giuridici; anche nel diritto privato, terreno di elezione del contratto e dell'autonomia privata, il concetto di \"status\" gioca tuttora un ruolo non trascurabile e viene associato ai rapporti familiari (si pensi allo \"status\" di figlio, di genitore o di coniuge) o all'attivit\u00e0 economica esercitata (si pensi, con riferimento all'ordinamento italiano, allo \"status\" di imprenditore o di libero professionista). Non solo: secondo molti autori a partire dal XX secolo si \u00e8 registrata una tendenza inversa, di ritorno allo \"status\", in conseguenza delle crescenti limitazioni della libert\u00e0 contrattuale, di diritto (si pensi alle norme a tutela delle \"parti deboli\", quali i consumatori) o di fatto (si pensi al diffondersi della contrattazione collettiva che vincola i contratti individuali tra datori di lavoro e lavoratori). Da sempre lo \"status\" ha poi un ruolo molto importante nel diritto pubblico: si pensi alle conseguenze che derivano dallo status di cittadino, membro del parlamento, militare, detenuto e cos\u00ec via.\nUtilizzo del termine.\nDiritto.\nEsso pu\u00f2 riferirsi all'intera collettivit\u00e0 o un gruppo minore, dalla quale derivano determinate situazioni giuridiche soggettive, o anche alla posizione di un singolo soggetto in relazione alle caratteristiche che la legge gli ascriva in virt\u00f9 di una data norma; in tali casi si usa anche la locuzione \"stato giuridico\". Che non \u00e8 di per s\u00e9 una situazione giuridica soggettiva, ma una qualit\u00e0 giuridica da cui pu\u00f2 derivare l'attribuzione di situazioni giuridiche soggettive. Viene usato quindi per riferirsi alla posizione di un soggetto di diritto rispetto a un determinato gruppo sociale nell'ambito di un ordinamento giuridico.\nAd esempio, dallo \"status\" di cittadino, il diritto di voto e l'obbligo di prestare servizio militare), tra le quali il diritto del soggetto che possiede lo \"status\" al godimento e al riconoscimento dello stesso (cosiddetto \"diritto qualificativo\"). Lo \"status\" pu\u00f2 essere di diritto pubblico (ad esempio, quello di cittadino) o di diritto privato (ad esempio, quello di figlio o di coniuge).\nSociologia.\nIl termine viene usato nelle scienze sociali per identificare la posizione di un individuo nei confronti di altri soggetti nell'ambito di una comunit\u00e0 organizzata."}
{"id": "222104", "revid": "1318658", "url": "https://it.wikipedia.org/wiki?curid=222104", "title": "Giuseppe Bastianelli", "text": "Fratello maggiore del pi\u00f9 noto Raffaele, si interess\u00f2 inizialmente di chimica, fisiologia e neurologia; successivamente fu attirato dallo studio della fisiopatologia della malaria. Lavor\u00f2 all'ospedale Santo Spirito a Roma con Ettore Marchiafava, Angelo Celli e Amico Bignami, studiando gli aspetti clinici della malaria. Fu cattedratico all'universit\u00e0 di Roma \"La Sapienza\" e diresse l'Istituto di Malariologia dedicato a Ettore Marchiafava, dove lavor\u00f2 fino alla propria morte.\nSpos\u00f2 la signora Marion Louise Rawle (1865-1941), cittadina statunitense nata a Philadelphia. \nFu l'unico dei grandi, storici, malariologi italiani a partecipare, nel secondo dopoguerra, alla grande campagna che port\u00f2 alla completa eradicazione della malaria in Italia.\nFu senatore della XXX legislatura del Regno d'Italia dal 20 dicembre 1939."}
{"id": "222106", "revid": "110157", "url": "https://it.wikipedia.org/wiki?curid=222106", "title": "Zetzwil", "text": "Zetzwil (toponimo tedesco) \u00e8 un comune svizzero di 1\u00a0322 abitanti del Canton Argovia, nel distretto di Kulm.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "222108", "revid": "118451824", "url": "https://it.wikipedia.org/wiki?curid=222108", "title": "Meryl Silverburgh", "text": "Meryl Silverburgh \u00e8 un personaggio dei videogiochi, che appare in due titoli creati da Hideo Kojima. Meryl appare per la prima volta nel 1994 nel videogioco d'avventura fantascientifico \"Policenauts\", seguito spirituale di \"Snatcher\" (1988), uscito solo in Giappone. La seconda versione di Meryl, quella pi\u00f9 conosciuta, \u00e8 quella del 1998 che appare nel videogioco \"Metal Gear Solid\". Entrambi i giochi sono stati pubblicati dalla Konami. In un'intervista, Kojima ha dichiarato di aver riusato il nome e l'aspetto fisico di Meryl perch\u00e9 era il suo personaggio preferito di \"Policenauts\".\nIn \"Policenauts\", Meryl era un'esperta soldatessa terrestre che lavorava nella Vice Squad della Polizia di Beyond Coast. \u00c8 una donna alta, determinata e sempre pronta all'azione; indossa una fascia per capelli e ha un tatuaggio temporaneo sul braccio. Aiuta il personaggio principale del gioco (Jonathan Ingram) nella ricerca dell'assassino della sua ex-moglie. Il suo partner si chiama Dave Forrest, ed \u00e8 il suo esatto opposto.\nIn \"Metal Gear Solid\" \u00e8 una giovane e inesperta soldatessa che viene imprigionata a Shadow Moses, diventa una specie di aiutante per Solid Snake e s'innamora di lui. In \"Metal Gear Solid 4\", invece, Meryl diventa molto pi\u00f9 forte e sicura di s\u00e9.\nAnche se hanno aspetto simile e storia coincidente, le due versioni del personaggio sono due personaggi separati, anche perch\u00e9 gli anni di svolgimento dei giochi non coincidono: \"Policenauts\" \u00e8 ambientato nel 2040, \"Metal Gear Solid\" nel 2005, con un divario di 35 anni, invece in \"Policenauts\" Meryl \u00e8 solo qualche anno pi\u00f9 vecchia della versione MGS.\nNelle versioni giapponesi di \"Metal Gear Solid\" e \"Policenauts\" la doppiatrice di Meryl \u00e8 stata Ky\u00f4ko Terase (sotto lo pseudonimo di Megumi Terase). In inglese la voce \u00e8 affidata a Debi Mae West (nei crediti appare come Mae Zadler). Nella versione italiana di \"Metal Gear Solid\" la voce \u00e8 di Ilaria D'Elia.\nStoria.\n\"Policenauts\".\nIn \"Policenauts\" Meryl ha 24 anni ed \u00e8 alta 185\u00a0cm. \u00c8 un membro della Vice Squad della Polizia di Beyond Coast, subordinata di Ed Brown e partner di Dave Forrest.\n\"Metal Gear Solid\".\nIn \"Metal Gear Solid\" Meryl \u00e8 solo una teenager ed \u00e8 alta 175\u00a0cm. All'inizio del gioco il colonnello Roy Campbell dice a Snake che \u00e8 sua nipote, figlia di suo fratello deceduto.\nDa piccola ammirava la FOXHOUND e le \"leggende\" come Campbell e Snake, tanto da farsi un tatuaggio temporaneo con il vecchio logo della FOXHOUND sul braccio destro. Quando si arruola nell'esercito riceve un trattamento di psicoterapia per non provare attrazione verso gli uomini. \u00c8 armata con una Desert Eagle trovata nell'armeria di Shadow Moses.\nViene reclutata dalle truppe speciali Next-Generation e nel 2005 viene mandata a Shadow Moses. Dopo il suo arrivo sull'isola, scoppia la rivolta e la FOXHOUND s'impadronisce dell'isola e del Metal Gear. Meryl si rifiuta di far parte della ribellione e venne imprigionata.\nQuando riesce a fuggire dalla sua cella incontra Solid Snake, mandato l\u00ec dal governo per neutralizzare i terroristi e liberare gli ostaggi. Insieme a lui ingaggia una sparatoria contro i soldati. Dopo che Snake sfida Revolver Ocelot e libera il presidente della Armstech Baker, lei lo aiuta a dirigersi verso l'edificio di stoccaggio delle armi nucleari, dove incontrer\u00e0 Hal Emmerich poco dopo. Si rincontrano al primo piano sotterraneo dell'edificio (dove lei \u00e8 travestita da soldato). Insieme si dirigono verso la stanza del comandante, dove Psycho Mantis prende controllo della mente di Meryl. Meryl punta la sua pistola verso Snake, ma Snake capisce che Meryl \u00e8 controllata telepaticamente e la stordisce. Snake uccide Mantis e, insieme a Meryl, si dirige verso Nord per distruggere il Metal Gear. Mentre si stanno recando verso la torre A, Meryl, grazie al fatto che \u00e8 entrata telepaticamente in contatto con Mantis, gi\u00e0 conosce la posizione delle mine e rivela il percorso a Snake. Cade per\u00f2 nella trappola di Sniper Wolf, il cecchino della FOXHOUND. Mentre Snake va a recuperare un fucile di precisione nell'armeria della base (per esattezza il PSG1), viene rapita. Quando Snake torna nel passaggio sotterraneo, ingaggia un duello tra cecchini con Wolf. Quando la sconfigge si dirige verso la Torre A, ma viene catturato da Wolf e da alcuni soldati e viene portato nelle stanza delle torture di Revolver Ocelot.\nDurante la fase della tortura, il giocatore pu\u00f2 resistere alle torture (se ci riesce) o arrendersi. Questo condizioner\u00e0 la vita di Meryl. Se il giocatore riesce a completare tutte le sessioni di tortura, Meryl rimarr\u00e0 viva e fuggir\u00e0 alla fine del gioco con Snake. Se il giocatore si arrende, Meryl morir\u00e0 e Snake alla fine del gioco fuggir\u00e0 con Otacon, lasciando che il corpo di Meryl venga sepolto dalle macerie. Alla fine del gioco, Campbell (solo se Meryl muore) rivela a Snake che in realt\u00e0 ella \u00e8 sua figlia.\nNel documento \"Shadow Moses, the unofficial truth\" (pu\u00f2 essere visualizzato negli extra di \"Metal Gear Solid 2\"), scritto da Nastasha Romanenko, si racconta che Snake e Meryl sono riusciti a scappare insieme. Si teorizza che lei abbia vissuto in Alaska con Snake per un po' prima di lasciarlo.\nUn altro fattore che valorizza quest'ipotesi \u00e8 un dialogo tra Otacon e Snake, dopo il combattimento tra quest'ultimo e Olga Gurlukovich: parlando di \"maschiacci\", Otacon chiede che fine abbia fatto Meryl e Snake risponde che \u00e8 andata a vivere altrove.\nIl suo gruppo sanguigno \u00e8 A."}
{"id": "222110", "revid": "125329654", "url": "https://it.wikipedia.org/wiki?curid=222110", "title": "Ettore Marchiafava", "text": "Fu medico di tre papi e della casa reale Savoia, e professore di anatomia patologica all'Universit\u00e0 di Roma \"La Sapienza\".\nBiografia.\nFormazione e primi studi.\nMarchiafava nacque a Roma da Francesco e Maria Anna Vercelli, originari di Patrica .\nConcluso il primo ciclo di studi filosofici si iscrisse alla facolt\u00e0 di medicina e chirurgia presso \"La Sapienza\" laureandosi a pieni voti nel 1871, ed ottenendo anche una menzione per aver discusso in latino la sua tesi. Dopo una breve esperienza come assistente medico presso l'ospedale di S. Spirito, nel 1872 entr\u00f2 con la qualifica di settore nell'istituto universitario di anatomia patologica diretto da Corrado Tommasi Crudeli. In queste circostanze il giovane Marchiafava realizz\u00f2 le sue prime osservazioni e una volta ottenuto il posto come responsabile delle esercitazioni pratiche di anatomia patologica (nell'anno accademico 1873-74), si avvi\u00f2 di fatto alla carriera accademica.\nNel 1875 si rec\u00f2 a Strasburgo per un viaggio di studio presso il locale istituto anatomopatologico in cui complet\u00f2 la propria preparazione con gli insegnamenti teorici e tecnici nel campo della scienza batteriologica e in quello dell'istologia patologica. Dopo essere tornato a Roma per conseguire l'attestato per la libera docenza, Marchiafava ripart\u00ec per la Germania nel 1881 alla volta di Berlino con l'intento di seguire gli studi di Robert Koch sulla tubercolosi.\nCarriera Accademica e prime pubblicazioni.\nNominato professore straordinario di istologia patologica nel 1881-82 e di anatomia patologica nel 1882-83, cominci\u00f2 ad impartire le sue lezioni nella nuova sede in via delle Quattro Fontane a Roma pur continuando ad insegnare anatomia patologica dimostrativa presso il vecchio edificio del S. Spirito (cosa che far\u00e0 fino al 1905). Nel frattempo, a seguito del suo ritorno da Strasburgo, egli cominci\u00f2 le pubblicazioni dei lavori intrapresi in quegli anni; tra i pi\u00f9 significativi si ricordano: la descrizione delle alterazioni prodotte dalla sifilide nelle arterie durante gli studi sull'arterite tubercolare e sull'arterite sifilitica del neonato e gli studi sulla glomerulonefrite in relazione alla scarlattina.\nDal 1885 Marchiafava divent\u00f2 professore ordinario e l'anno successivo fu nominato professore per l'insegnamento dell'igiene sperimentale. Fond\u00f2 un nuovo metodo di insegnamento appositamente per questa disciplina da lui definito come \"osservazione anatomica\": di ogni caso presentato egli accompagnava la descrizione dei reperti acquisiti con l'esposizione della storia clinica, cos\u00ec che sintomi e segni delle forme morbose studiate potessero essere messe in relazione con le anomalie fisiopatologiche conseguenti alle lesioni anatomiche. Nasceva cos\u00ec la scuola anatomopatologica romana.\nLa collaborazione con Celli e gli studi sulla malaria.\nSi occup\u00f2 intensamente, per undici anni, dal 1880 al 1891, allo studio della malaria. Con Angelo Celli studi\u00f2 il nuovo protozoo scoperto da Alphonse Laveran nel 1881, ritrovandolo nel sangue di molti pazienti affetti da febbre malarica, riconoscendone i vari stadi di sviluppo (dalle forme ameboidi apigmentate alla fase di scissione) e la sede endoglobulare. Battezz\u00f2 il nuovo microorganismo \"Plasmodium\", agente eziologico della malaria. Nello stesso periodo Camillo Golgi ultim\u00f2 gli studi sui differenti tipi di malaria, distinguendo tra terzana benigna e quartana, e identificandone i due rispettivi agenti eziologici. In seguito, Celli e Marchiafava confrontarono i loro reperti con le tesi di Golgi e identificarono una terza forma di infezione malarica che chiamarono terzana maligna o febbre estivo-autunnale. Questo ceppo, incidente soprattutto in Roma, presentava una natura pi\u00f9 violenta con frequente esito in forma perniciosa comatosa ed una certa tendenza ad accumularsi nei vasi cerebrali. I due medici, dopo ulteriori conferme ed approfondimenti, pubblicarono le loro scoperte nella monografia \"\u00dcber die Parasiten des rothen Blutk\u00f6rperchens\" nel 1891, \"Sulle febbri malariche estivo-autunnali\" (1892), e \"La infezione malarica\" (1902).\nNel 1884, con Angelo Celli, identific\u00f2 \"Neisseria meningitidis\" (detta anche meningococco) come agente eziologico di meningite batterica. Inoltre, Marchiafava descrisse per primo il reperto istopatologico di arterite cerebrale sifilitica.\nNel 1897 osserv\u00f2 la demielinizzazione del corpo calloso nel cervello di un paziente alcolista, e nel 1903, con Amico Bignami, pubblic\u00f2 una descrizione completa della demenza degli alcolisti, oggi nota come morbo di Marchiafava o di Marchiafava-Bignami. Fu il primo a evidenziare l'importanza della sclerosi delle arterie coronarie nella patogenesi dell'infarto del miocardio. Nel 1926, inoltre, descrisse una forma di ittero emolitico cronico acquisito chiamandola anemia emolitica con emosiderinuria perpetua.\nImpegni civili.\nDurante la prima guerra mondiale Marchiafava esercit\u00f2 il ruolo di consulente presso l'esercito, con l'incarico di organizzare i servizi antimalarici nelle zone di guerra. Fu senatore del regno dal 1913 e assessore all'igiene del comune di Roma nel 1918-19. Nel 1925 organizz\u00f2 il primo congresso internazionale sulla malaria. Fu vicepresidente della Croce Rossa Italiana e promotore di numerose iniziative per la salvaguardia dell'igiene e la cura dei malati di tubercolosi.\nNel 1922 lasci\u00f2 l'insegnamento per limiti di et\u00e0 ma venne nominato professore emerito di anatomia patologica nell'anno successivo, rimanendo sempre legato alla vita scientifica dell'universit\u00e0.\nUltimi Scritti e la morte.\nNel 1931 descrisse in modo completo l'emoglobinuria parossistica notturna, detta anche sindrome di Str\u00fcbing-Marchiafava-Micheli, un raro tipo di anemia emolitica. Si dedic\u00f2 inoltre ai vecchi interessi umanistici pubblicando \"Il vino e le poesie di Orazio\" (1934) e \"Orazio e Dante\" (1935).\nEttore Marchiafava mor\u00ec a Roma il 23 ottobre 1935.\nOnorificenze.\nA Ettore Marchiafava \u00e8 dedicato un largo di Roma, nel quartiere Nomentano, proprio laddove l'odonimia di Roma conosce molte intitolazioni ad altri medici della storia (zona del Policlinico)."}
{"id": "222111", "revid": "1745361", "url": "https://it.wikipedia.org/wiki?curid=222111", "title": "Mondo Naif", "text": "Mondo Naif \u00e8 stata una miniserie a fumetti in tre volumi ideata dai Kappa Boys, edita in Italia nel 1996 da Star Comics e poi una rivista antologica periodica edita da Kappa Edizioni dal 1998 al 2006; \u00e8 stato anche il nome di una collana di romanzi a fumetti autoconclusivi edita da Kappa Edizioni dal 1997.\nStoria editoriale.\nIn questa prima edizione tutte le storie hanno in comune la citt\u00e0 di Bologna, e il finale: tutti al Covo per un concerto dei Tre Allegri Ragazzi Morti (il cui leader, Davide Toffolo \u00e8 sia musicista sia autore di una delle storie). La rivista si propone come vetrina per nuovi autori italiani e vi collaborano autori come Vanna Vinci, Andrea Accardi, Davide Toffolo, Otto Gabos, Gianmaria Liani, Andrea Baricordi, Massimiliano De Giovanni, Barbara Rossi e Massimo Semerano, quest'ultimo anche in veste di copertinista, e ottiene un buon riscontro tra edicola e libreria, arrivando alle ventimila copie di vendita. https://www.fumettologica.it/2021/09/mondo-naif-fumetti-rivista/ \nDopo una pausa di due anni, nel 1998, torna come rivista edita da Kappa Edizioni, pubblicando non solo fumetti ma anche recensioni di libri, interviste ad autori e racconti con nuovi autori come Giuseppe Palumbo, Sara Colaone, Giovanni Mattioli, Keiko Ichiguchi e poi Elettra Gorni, Paolo Bacilieri, Matteo Stefanelli e Laura Scarpa. Sulla rivista conduce una sua rubrica anche Luigi Bernardi, intitolata \"Parole al vaglio\", successivamente raccolta nel volume omonimo.\nNel marzo 2002 incominciano a essere pubblicati anche autori stranieri come Baru, Joann Sfar, David Lopez, Christophe Blain, Frederik Peeters e altri.\nDurante la sua pubblicazione, la rivista viene accostata dalle raccolte monografiche dei fumetti su di essa pubblicati, fra cui i serial titolari che apparivano anche nella prima versione: \"Fregoli\", \"Lambrusco &amp; Cappuccino\", \"Guarda che luna\" e \"Gente di notte\", a cui si affiancano successivamente anche recuperi da \"Dinamite\" di Granata Press, come \"Piera degli spiriti\", ma anche titoli completamente nuovi e sequel delle serie storiche.\nDa \"Mondo Naif\" sono stati ricavati inoltre due volumi che includono tutte le storie di \"Lambrusco &amp; Cappuccino\" e di \"Gente di notte\", intitolati rispettivamente \"Tutta colpa di Pupi Avati\" e \"Matteo e Enrico: l'integrale\", pubblicati nel 2014 da Kappalab."}
{"id": "222119", "revid": "6923", "url": "https://it.wikipedia.org/wiki?curid=222119", "title": "Rasterizzazione", "text": "La rasterizzazione \u00e8 il lavoro di conversione di un'immagine bidimensionale descritta da vettori (in grafica vettoriale), in un'immagine raster o bitmap, ovvero formata da pixel. Questo lavoro \u00e8 effettuato sia per ottenere un'immagine proiettabile su dispositivi video, come i monitor, sia per la stampa.\nIl problema principale \u00e8 di doversi spostare da una descrizione lineare (ad esempio un segmento avente estremi p1 e p2) ad una discreta, ovvero i pixel dell'immagine raster. Questo ha comportato la creazione di vari algoritmi di rasterizzazione (o rastering), sia per oggetti semplici come le linee che per pi\u00f9 complessi come i poligoni, ad esempio poligoni colorati internamente.\nTra i vari algoritmi troviamo:\nDescrizione.\nL'immagine rasterizzata pu\u00f2 essere visualizzata su un display di computer, display video o stampante o archiviata in un formato di file bitmap. La rasterizzazione pu\u00f2 riferirsi alla tecnica di disegno di modelli 3D o alla conversione di primitive di rendering 2D come poligoni, segmenti di linea in un formato rasterizzato.\nIl termine deriva dal tedesco \"Raster\" (\"quadro, schema\"), dal latino \"r\u0101strum\", \"raschietto, rastrello\".\nRasterizzazione di immagini 3D.\nLa rasterizzazione \u00e8 una delle tecniche tipiche di rendering di modelli 3D. Rispetto ad altre tecniche di rendering come il ray tracing, la rasterizzazione \u00e8 estremamente veloce e quindi utilizzata nella maggior parte dei motori 3D in tempo reale. Tuttavia, la rasterizzazione \u00e8 semplicemente il processo di calcolo della mappatura dalla geometria della scena ai pixel e non prescrive un modo particolare per calcolare il colore di quei pixel. Il colore specifico di ogni pixel \u00e8 assegnato dall'ombreggiatura (che nelle moderne GPU \u00e8 completamente programmabile). L'ombreggiatura pu\u00f2 essere basata su leggi fisiche, loro approssimazioni o intenti puramente artistici.\nRasterizzazione del triangolo.\nUna rappresentazione comune dei modelli 3D digitali \u00e8 la forma poligonale. Prima della rasterizzazione, i singoli poligoni vengono scomposti in triangoli, quindi un tipico problema da risolvere nella rasterizzazione 3D \u00e8 la rasterizzazione di un triangolo. Le propriet\u00e0 che di solito sono richieste dagli algoritmi di rasterizzazione dei triangoli sono la rasterizzazione di due triangoli adiacenti (cio\u00e8 quelli che condividono un bordo):\nQuesto porta a stabilire regole di rasterizzazione per garantire le condizioni di cui sopra. Un insieme di tali regole \u00e8 chiamato \"regola top-left\", che afferma che un pixel viene rasterizzato se e solo se:\nUn bordo \"superiore\" \u00e8 un bordo che \u00e8 esattamente orizzontale e si trova sopra gli altri bordi e un bordo \"sinistro\" \u00e8 un bordo non orizzontale che si trova sul lato sinistro del triangolo.\nQuesta regola \u00e8 implementata ad esempio da Direct3D e molte implementazioni OpenGL (anche se la specifica non la definisce e richiede solo una regola coerente).\nQualit\u00e0.\nLa qualit\u00e0 della rasterizzazione pu\u00f2 essere migliorata con l'antialiasing, che crea bordi \"uniformi\". La precisione sub-pixel \u00e8 un metodo che tiene conto delle posizioni su una scala pi\u00f9 fine rispetto alla griglia di pixel e pu\u00f2 produrre risultati diversi anche se i punti finali di una primitiva cadono nelle stesse coordinate di pixel, producendo animazioni di movimento pi\u00f9 fluide. Hardware semplice o meno recente, come PlayStation 1, mancava di precisione sub-pixel nella rasterizzazione 3D."}
{"id": "222122", "revid": "148107", "url": "https://it.wikipedia.org/wiki?curid=222122", "title": "Trazione (fisica)", "text": "La trazione \u00e8 uno sforzo normale formula_1 positivo, cio\u00e8 uno degli sforzi elementari di Lam\u00e9 a cui pu\u00f2 essere soggetto un corpo, insieme alla compressione, la flessione, il taglio e la torsione, e si misura pertanto in MPa. Per semplificazione si pu\u00f2 dire che la trazione \u00e8 la sollecitazione a cui \u00e8 sottoposto un corpo che \u00e8 soggetto a un sistema di forze divergenti. \nTrazione meccanica.\nData una forza normale formula_2 relativamente alla direzione della normale alla sezione generica a cui \u00e8 applicata di area formula_3, si definisce sforzo a trazione la grandezza formula_4, data da: \nUn esempio classico di trazione pu\u00f2 essere quello di una corda, tirata ai suoi estremi, in equilibrio statico. Entra in gioco un equilibrio di forze formula_6, uguali in modulo e direzione, ma di verso opposto, da cui la corda viene tesa. Le fibre che compongono la fune sono idealmente soggette a una tensione (sforzo) formula_4 costante. \nIl principio di resistenza a rottura per trazione fu scoperto da Galileo Galilei e illustrato nel trattato \"Discorsi e dimostrazioni matematiche intorno a due nuove scienze\" del 1638 (giornata 1 - paragrafi 6,7). Dopo le sperimentazioni del Seicento e Settecento, la teoria tecnica della resistenza a trazione fu definita dall'ingegnere francese Claude-Louis Navier nel trattato \"Resum\u00e8 des lecons\" del 1826 (Libro I - capitolo II \"estension\") e perfezionata da De Saint-Venant nella seconda met\u00e0 dell'Ottocento.\nVolendo calcolare l'allungamento della corda provocato dalle due forze formula_8 contrapposte possiamo usare il seguente procedimento:\ndefiniamo formula_9, deformazione del materiale:\nformula_10\nrichiamiamo il legame fra tensione formula_11 e deformazione formula_9 ottenuto sperimentalmente per il materiale impiegato:\nformula_13\nLa formula che fornisce l'estensione della corda in seguito allo sforzo di trazione formula_8 \u00e8 data da:\nformula_15"}
{"id": "222123", "revid": "140509", "url": "https://it.wikipedia.org/wiki?curid=222123", "title": "Emerson, Lake &amp; Palmer (album)", "text": "Emerson, Lake &amp; Palmer, uscito nel novembre del 1970, \u00e8 il primo album dell'omonimo gruppo di rock progressivo britannico.\nL'album si classific\u00f2 al diciottesimo posto (13 febbraio 1971) della classifica statunitense Billboard 200, mentre nella classifica britannica riservata agli album raggiunse il quarto posto.\nIl disco.\n\"The Barbarian\".\nRielaborazione rock del brano per pianoforte \"Allegro Barbaro\" del compositore ungherese B\u00e9la Bart\u00f3k, non citato come autore nella prima edizione del disco in vinile, che accreditava il pezzo solo ai tre musicisti. La partitura originale di Bart\u00f3k \u00e8 trascritta in modo \"libero\", con qualche adattamento modale nelle parti di organo eseguite da Emerson. Piuttosto inusuale per l'epoca l'uso della distorsione sul basso elettrico nella sezione di apertura, il cui tema - a differenza dell'originale di Bart\u00f3k - viene ripreso dalla band anche in coda secondo una \"circolarit\u00e0\" che si rif\u00e0 agli standard jazz.\n\"Take a Pebble\".\nBrano originale della durata di oltre 12 minuti. Prende spunto da un tema cantato, scritto da Lake, dal quale il trio sviluppa poi un'estesa digressione con pianoforte solista, basso e batteria suonata con le spazzole. La variazione lascia poi il posto ad un interludio eseguito dal solo Lake alla chitarra folk, basata su una scala pentatonica ed in accordatura aperta, che sfocia in una ritmica country con battimani a tempo. La sezione conclusiva riparte da un ostinato al piano, su cui s'innesta nuovamente l'arrangiamento a tre, che poi sfocia nella ripresa del cantato iniziale.\nL'introduzione del brano \u00e8 eseguita da Emerson sfregando e pizzicando direttamente la cordiera del pianoforte a coda, a mo' di arpa, mentre dalla tastiera egli tiene abbassati i tasti delle note che compongo gli accordi, senza suonarli, cos\u00ec da lasciare libere di vibrare di volta in volta soltanto le corde desiderate.\n\"Knife Edge\".\nUltimo brano del lato A, parzialmente tratto dalla \"Sinfonietta\" di Leo\u0161 Jan\u00e1\u010dek, autore tardo-classico molto amato da Emerson. Anche in questo caso, il riferimento all'autore fu aggiunto solo dopo una controversia legale con gli eredi del compositore ceco. L'inciso strumentale del brano a sua volta contiene una trascrizione fedele del tema dell'Allemanda dalla Suite Francese in Re minore BWV 812 di J. S. Bach.\nIl testo del brano \u00e8 firmato da Lake assieme a Richard Fraser, uno dei \"roadie\" della band.\n\"The Three Fates\".\nIl lato B si apre con un lungo brano strumentale di Emerson diviso in tre parti, intitolate alle tre Moire della mitologia greca (dette in latino anche \"fatae\", da cui \"fates\" in inglese):\n\"Clotho\" consiste in una sorta di toccata eseguita da Emerson sull'organo della Royal Festival Hall di Londra. La sezione \u00e8 caratterizzata da accordi a tratti dissonanti eseguiti sui registri ad ancia, alternati a veloci fioriture pi\u00f9 tonali sui registri ad anima;\n\"Lachesis\" \u00e8 una sezione per pianoforte solo, in un paio di passaggi della quale Emerson ripropone una figurazione ritmica gi\u00e0 usata nella cadenza centrale di \"Take a Pebble\";\n\"Atropos\" \u00e8 introdotta di nuovo brevemente dall'organo a canne, per poi sfociare di colpo in un \"piano trio\" costruito appunto con la sorvraincisione di tre diverse linee di pianoforte, su tempo di 7/8, accompagnate da Palmer alla batteria. Il brano si conclude di colpo, con un intervento percussivo molto riverberato che lo collega alla traccia seguente.\nGreg Lake \u00e8 completamente assente dall'intero brano.\n\"Tank\".\nAltro strumentale, firmato da Emerson e Palmer. Apre con un tema veloce vagamente jazzistico guidato come di consueto da Emerson, stavolta al clavicembalo elettrico Clavinet. Questa sezione faceva originariamente parte di \"Take a Pebble\", come testimoniano almeno due riprese filmate delle prime apparizioni del gruppo. Segue un assolo di batteria di circa due minuti, quindi Palmer con una caratteristica figurazione ritmica in 6/8 guida l'insieme verso il tema finale. In quest'ultimo, tutte le linee melodiche sono eseguite da Emerson al sintetizzatore modulare Moog IIIc, compreso il \"solo\" conclusivo. A met\u00e0 degli anni settanta, la RAI utilizz\u00f2 buona parte di questo finale come sigla del settimanale del Telegiornale \"Stasera - G7\".\nCarl Palmer incider\u00e0 una nuova versione del brano, per gruppo ed orchestra e priva dell'assolo di batteria, nella facciata a lui riservata sull'album\" Works Volume 1\" del 1977.\n\"Lucky Man\".\nL'album si conclude con una canzone di Lake (scritta, secondo l'autore, all'et\u00e0 di 12 anni) che il cantante/bassista aveva sottoposto anche ai King Crimson nel 1969, senza per\u00f2 incontrare il loro favore. Il brano fu pubblicato anche come singolo e divenne uno fra i pi\u00f9 conosciuti del trio."}
{"id": "222125", "revid": "13415", "url": "https://it.wikipedia.org/wiki?curid=222125", "title": "Socio-linguistica", "text": ""}
{"id": "222126", "revid": "438678", "url": "https://it.wikipedia.org/wiki?curid=222126", "title": "Flessione (meccanica)", "text": "La flessione \u00e8 uno degli sforzi o sollecitazioni elementari cui pu\u00f2 essere soggetto un corpo, insieme alla compressione, la trazione, il taglio e la torsione. La sollecitazione che la provoca \u00e8 detta momento flettente. Per semplicit\u00e0, si pu\u00f2 dire che un corpo \u00e8 soggetto ad uno sforzo di flessione quando, per effetto dei vincoli cui \u00e8 sottoposto, reagisce, opponendosi, ad un sistema di forze ad esso applicate che tenderebbero a farlo ruotare attorno ad un proprio punto.\nNella pratica una trave \u00e8 sollecitata a flessione quando \u00e8 sottoposta ad un sistema di carichi che possiede una componente perpendicolare all'asse longitudinale, generando un momento flettente che provoca l'incurvatura della trave stessa.\nNella trave sottoposta a flessione nascono delle tensioni unitarie di trazione e compressione, idealmente separate da uno strato di fibre detto \"asse neutro\" (x) che non subisce alcun allungamento o accorciamento.\nIn una generica sezione di una trave soggetta a flessione la tensione unitaria si calcola con la seguente relazione detta formula di Navier:\nformula_1 y\nIl principio di resistenza a rottura per flessione fu scoperto da Galileo Galilei e dimostrato con criteri statico-geometrici nel trattato \"Discorsi e dimostrazioni matematiche intorno a due nuove scienze\" del 1638 (giornata 2 - proposizione 1). Il matematico Leonhard Euler analizz\u00f2 poi le deformazioni per flessione nei corpi elastici. Dopo gli esperimenti sulla rottura dei materiali svolti in Olanda, Francia e Inghilterra nel Seicento e Settecento fu definita una teoria tecnica della resistenza a flessione dall'ingegnere francese Claude-Louis Navier nel trattato \"Resum\u00e8 des lecons\" del 1826 (Libro I - capitolo III \"flexion\") che defin\u00ec la formula di Navier perfezionata da De Saint-Venant nella seconda met\u00e0 dell'Ottocento."}
{"id": "222130", "revid": "110157", "url": "https://it.wikipedia.org/wiki?curid=222130", "title": "Leimbach (Svizzera)", "text": "Leimbach (toponimo tedesco) \u00e8 un comune svizzero di 445 abitanti del Canton Argovia, nel distretto di Kulm.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "222133", "revid": "799790", "url": "https://it.wikipedia.org/wiki?curid=222133", "title": "Virata", "text": ""}
{"id": "222136", "revid": "438678", "url": "https://it.wikipedia.org/wiki?curid=222136", "title": "Algoritmo di rasterizzazione di linea", "text": "Un algoritmo di rasterizzazione di linea \u00e8 un algoritmo grafico che si occupa di approssimare una linea o un segmento in una rappresentazione grafica discreta. Esempi di rappresentazioni grafiche discrete possono essere il monitor, composto da migliaia di pixel, o una stampa, con migliaia di punti. La rappresentazione su queste \"superfici\" richiede un'approssimazione, naturalmente in casi non banali.\nIn rappresentazioni non discrete, e quindi continue, questo lavoro non si presenta. Esempi di rappresentazioni grafiche continue sono gli oscilloscopi a tubo catodico.\nUn esempio del problema si pu\u00f2 vedere nella figura 0:\nNello sfondo si vede una griglia, che rappresenta i pixel di un'immagine. Il segmento rosso (dal punto p1 al punto p2) \u00e8 il segmento che noi vorremmo rasterizzare. Nel lato destro vediamo un esempio di rasterizzazione. Abbiamo evidenziato in nero i pixel che si dovrebbero illuminare per visualizzare il segmento dal punto p1 al punto p2.\nUn semplice algoritmo di rasterizzazione di linea.\nDati due punti p1 e p2, con coordinate (x1,y1) e (x2,y2), possiamo usare il seguente algoritmo:\n dx = x2 - x1\n dy = y2 - y1\n for x from x1 to x2 {\n y = y1 + (y2 - y1) * (x - x1)/(x2 - x1)\n disegna_il_punto(x, y)\nNel nostro caso abbiamo semplificato l'operazione assumendo che i punti siano ordinati, ovvero che formula_1 e formula_2.\nL'algoritmo funziona bene con formula_3 (figura 1.), ma diventa piuttosto lento nei computer, per via dei calcoli in virgola mobile.\nSe abbiamo formula_4, i punti della linea diventano \"sparsi\", come mostrato in figura 2.\nNel caso limite di formula_5 viene disegnato un solo punto.\nElenco di algoritmi di rasterizzazione di linee.\nLa lista non vuole essere completa:\nRasterizzazione di poligono.\nL'algoritmo di rasterizzazione di poligono \u00e8 un algoritmo di rasterizzazione che si occupa di convertire un poligono definito attraverso i suoi vertici in un'immagine raster (o bitmap).\nIl problema pi\u00f9 semplice \u00e8 quello di convertire un poligono vuoto, ovvero nel quale sono definiti solo i lati. In questo caso si pu\u00f2 fare un uso ricorsivo di un algoritmo di rasterizzazione di linea, per ogni lato del poligono.\nIl problema si complica nel caso di poligoni pieni. Nella figura 1 possiamo vedere alcuni esempi di poligono:\nIn questi casi abbiamo a disposizione i seguenti algoritmi:"}
{"id": "222142", "revid": "110157", "url": "https://it.wikipedia.org/wiki?curid=222142", "title": "Leutwil", "text": "Leutwil (toponimo tedesco) \u00e8 un comune svizzero di 761 abitanti del Canton Argovia, nel distretto di Kulm.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "222149", "revid": "1305772", "url": "https://it.wikipedia.org/wiki?curid=222149", "title": "Gergo di Internet", "text": "Il gergo di Internet \u00e8 una variet\u00e0 linguistica elaborata e utilizzata dalle comunit\u00e0 di utenti di Internet, la maggior parte dei quali originati dalle esigenze brachilogiche e stenografiche, che consentano un risparmio di movimenti sulla tastiera (tachigrafia), attraverso specifici espedienti.\nAlcune personalit\u00e0 del mondo \"online\", tra cui Jerry Holkins di \"Penny Arcade\", hanno cominciato a sminuire l'utilizzo del gergo, arrivando al punto di definirlo \"la cruda abbreviazione delle classi pi\u00f9 basse\".\nEspedienti tachigrafici e brachigrafici.\nLe parole sono spesso scritte in minuscolo, per evitare la pressione coordinata del tasto shift, mentre le maiuscole vengono riservate ai casi in cui si voglia porre una particolare enfasi sul testo: anche in inglese, il pronome \"io\", la cui corretta ortografia prevede la maiuscola (\"I\"), appare spesso come una semplice \"i\" minuscola.\nFrasi comuni di avviso (o parentetiche) vengono spesso contratte in abbreviazioni e la loro posizione ricorrente in alcune frasi pu\u00f2 essere d'aiuto nella decodifica del testo. Alcuni esempi possono essere: IMHO (\"in my humble opinion\", \"secondo la mia modesta opinione\"), AFAIK (\"as far as I know\", \"per quanto ne so\"), ASAP (\"as soon as possible\", \"appena possibile\"), BRB (\"be right back\", \"torno subito\"), ecc.\nLe \"emoticon\" o \"smilies\", come \":-)\" (\"faccine\" in italiano), possono in qualche modo rendere pi\u00f9 chiaro l'intento emotivo di un messaggio scritto. Come capita in molti gerghi, gli utenti possono intendere la stessa \"emoticon\" in modo sincero o sarcastico; per esempio, l'emoticon \":P\", che rappresenta un volto con la lingua in fuori, pu\u00f2 esprimere sia divertimento genuino sia un commento sarcastico o leggermente negativo su qualcosa detto da qualcun altro. Anche se il gergo di questo campo specifico che \u00e8 internet ha una stretta relazione con il \"leet\", quest'ultimo veniva usato tradizionalmente solo dai giocatori online, mentre gruppi molto pi\u00f9 ampi di utenti internet usano abitualmente questo linguaggio.\nUtilizzo con le tecnologie.\nIl gergo di internet viene usato anche in svariati altri mezzi di comunicazione elettronici.\nLe abbreviazioni legate a questo mondo si evolvono e modificano in continuazione e con un'estrema velocit\u00e0. I giochi online forniscono un buon punto d'osservazione. Spesso, le persone disinteressate alla programmazione non comprendono la pi\u00f9 classica frase \"nerdy\" (sciocca) come ad esempio \"2B||!2B\" (che significa \"essere o non essere\", composta usando gli operatori booleani), quindi esse diventano inutili o compaiono solo in forum minori.\nLa comunicazione scritta, largamente maggioritaria in internet, ha tipicamente diversi limiti rispetto alla comunicazione faccia a faccia: essa non \u00e8 accompagnata dalla gestualit\u00e0 del corpo, non vi sono indicazioni offerte dalla reazione di contegno o dalla relazione prossemica, n\u00e9 altri elementi del linguaggio parlato, come l'intonazione, che aiutano a definire alcune emozioni. Queste sfumature non possono venire trasferite direttamente nel testo scritto. Le abbreviazioni di chat (o, in inglese, \"chaq\") si sono sviluppate originariamente nei BBS, progenitori di internet: una manciata di esse, ASAP, PO'ed e altri, nascono addirittura prima dei computer. Le sigle di tre lettere (in inglese, \"Three-letter acronym\" o TLA, sebbene spesso non si tratti di acronimi) sono ancora tra i pi\u00f9 popolari tipi di abbreviazioni nel mondo delle terminologie e gerghi inerenti al computer e le telecomunicazioni. Dei sistemi simili sono recentemente entrati nell'uso comune tra gli utilizzatori di telefoni cellulari.\nUtilizzo.\nGiochi online.\nUna delle forme pi\u00f9 popolari di linguaggio relativo ai giochi online \u00e8 proprio conosciuta come H4X0R o l3375P34K. Al giorno d'oggi il fatto di conoscere il linguaggio dei propri figli pu\u00f2 giocare un ruolo importante nel riuscire a salvaguardare la sicurezza in Internet delle fasce pi\u00f9 giovani dell'utenza. La Microsoft ha pubblicato un articolo al fine di aiutare i genitori a comprendere alcune delle cose che i loro figli dicono mentre giocano, anche se molti \"nerd\" considerano questo articolo uno scherzo, soprattutto per i tentativi della Microsoft di avvicinarsi al suo pubblico e interpretare il \"leet\".\nEffetti sul linguaggio quotidiano.\nGli utenti spesso \"inventano\" le abbreviazioni sul momento, rendendo quindi la conversazione spesso senza senso, oscura e confusa. Queste abbreviazioni istantanee possono portare a cose come OTP, da \"on the phone\", \"sono al telefono\", oppure OPTD, da \"outside petting the dog\", \"sono fuori con il cane\". Una caratteristica comune alle comunicazioni di Internet \u00e8 la troncatura delle parole o la modifica delle stesse in forme digitabili pi\u00f9 velocemente. Tutto ci\u00f2 pu\u00f2 entrare nell'uso comune quotidiano, e spesso finire registrato nei dizionari."}
{"id": "222151", "revid": "110157", "url": "https://it.wikipedia.org/wiki?curid=222151", "title": "Reinach (Argovia)", "text": "Reinach (toponimo tedesco) \u00e8 un comune svizzero di 8\u00a0438 abitanti del Canton Argovia, nel distretto di Kulm.\nStoria.\nNel 1901 la localit\u00e0 di Geisshof, fino ad allora frazione di Reinach, \u00e8 stata assegnata a Gontenschwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nReinach \u00e8 servito dall'omonima stazione sulla ferrovia Seetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "222158", "revid": "122582760", "url": "https://it.wikipedia.org/wiki?curid=222158", "title": "Commissario tecnico", "text": "Il commissario tecnico (abbreviato in \"CT\") \u00e8 l'allenatore di una squadra sportiva nazionale.\nRuolo.\nMantiene i normali incarichi dell'allenatore, con la differenza che gli atleti non sono a diretta disposizione ma vengono convocati dai rispettivi club di appartenenza per l'evento previsto.\nUn commissario tecnico viene nominato dalla federazione dello Stato in questione.\nDefinizione.\nL'insolita denominazione \u00e8 dovuta al fatto che, ai suoi albori, la nazionale calcistica italiana fosse guidata da una \u00abcommissione tecnica\u00bb (di cui facevano parte allenatori dei club e talvolta persino giornalisti sportivi), anzich\u00e9 da una singola persona. Il commissario tecnico \u00e8 detto anche \u00abcommissario unico\u00bb (abbreviato in \"cu\") o \u00abselezionatore\u00bb."}
{"id": "222159", "revid": "289247", "url": "https://it.wikipedia.org/wiki?curid=222159", "title": "Movimento no global", "text": ""}
{"id": "222160", "revid": "289247", "url": "https://it.wikipedia.org/wiki?curid=222160", "title": "No global", "text": ""}
{"id": "222161", "revid": "767487", "url": "https://it.wikipedia.org/wiki?curid=222161", "title": "Langnau bei Reiden", "text": "Langnau bei Reiden (toponimo tedesco) \u00e8 una frazione di 1\u00a0199 abitanti del comune svizzero di Reiden, nel distretto di Willisau (Canton Lucerna).\nStoria.\nFino al 31 dicembre 2005 \u00e8 stato un comune autonomo che si estendeva per 8,62\u00a0km\u00b2; il 1\u00ba gennaio 2006 \u00e8 stato aggregato al comune di Reiden assieme all'altro comune soppresso di Richenthal."}
{"id": "222164", "revid": "1776051", "url": "https://it.wikipedia.org/wiki?curid=222164", "title": "Wikon", "text": "Wikon (toponimo tedesco) \u00e8 un comune svizzero di 1\u00a0477 abitanti del Canton Lucerna, nel distretto di Willisau.\nInfrastrutture e trasporti.\nWikon \u00e8 servito dalla stazione di Brittnau-Wikon sulla ferrovia Olten-Lucerna."}
{"id": "222171", "revid": "9", "url": "https://it.wikipedia.org/wiki?curid=222171", "title": "Missili", "text": ""}
{"id": "222172", "revid": "9", "url": "https://it.wikipedia.org/wiki?curid=222172", "title": "Colori primari", "text": ""}
{"id": "222184", "revid": "438678", "url": "https://it.wikipedia.org/wiki?curid=222184", "title": "Algoritmo DDA", "text": "L'algoritmo DDA (digital differential analyzer) \u00e8 un algoritmo di rasterizzazione di linea.\nL'algoritmo DDA parte dall'osservazione che la pendenza di una retta passante per i punti formula_1 e formula_2 \u00e8 esprimibile come:\nformula_3\ne che\nformula_4\nDa qui possiamo ricavare che per passare da un punto formula_5 ad un punto formula_6 dove formula_7, l'aumento di formula_8 rispetto a formula_9 dovr\u00e0 essere formula_10 ovvero:\nformula_11\nAlgoritmo.\nUn esempio di algoritmo pu\u00f2 essere il seguente:\n dx = x2 - x1;\n dy = y2 - y1;\n m = dy / dx;\n y = y1;\n for x from x1 to x2 {\n y = y + m;\n disegna_il_punto(x, round(y) );\nErrori.\nPer grandi pendenze l'algoritmo produce uno spargimento di punti come in figura 1.\nCome vediamo \u00e8 presente un'operazione di arrotondamento (codice_1) e le operazioni sono eseguite in virgola mobile per via del valore m; tutti elementi costosi dal punto di vista computazionale.\nIn questo caso infatti notiamo che m ha un valore di circa 4.2, quindi per ogni incremento sull'asse x di valore 1, sull'asse y incrementeremo di 4 pixels circa.\nUn accorgimento per correggere questo problema \u00e8 quello di invertire i parametri, ovvero non ricercheremo pi\u00f9 la y ma la x:\nformula_12\nIn questo caso si ottiene il risultato in figura 2:"}
{"id": "222187", "revid": "88740", "url": "https://it.wikipedia.org/wiki?curid=222187", "title": "Hermann", "text": ""}
{"id": "222190", "revid": "465096", "url": "https://it.wikipedia.org/wiki?curid=222190", "title": "Pittore", "text": "Un pittore \u00e8 colui che pratica l'arte della pittura, che consiste nel dipingere quadri, affreschi, opere grafiche e in generale decorare superfici di varia natura. Nell'et\u00e0 greca e romana il pittore si occupava anche di decorare le statue, che venivano dipinte in modo da essere il pi\u00f9 possibile somiglianti al modello reale. \nDescrizione.\nFino al Rinascimento il pittore era soprattutto un artigiano, pagato principalmente per raccontare eventi attraverso immagini, siano essi sacri o celebrativi da committenti quali la chiesa o privati cittadini (nobili e/o ricchi borghesi) e solo pochi grandi artisti si distinguevano dalla massa di mestieranti pi\u00f9 o meno capaci. La pratica del ritratto si afferma proprio nel Rinascimento e continuer\u00e0 con successo fino all'Ottocento.\nA partire dal XIX secolo, con le nuove tecniche fotografiche che consentivano ritratti immediati e molto pi\u00f9 fedeli, il pittore di mestiere si trasform\u00f2 in fotografo o si \"ricicl\u00f2\" come illustratore, grafico, bozzettista o caricaturista, e rimase solo il pittore artista, che dipinge basandosi sull'ispirazione personale del soggetto dipinto e molto pi\u00f9 raramente sulla commissione di un cliente.\nPoich\u00e9 anche oggi esiste un mercato della pittura, con gallerie d'arte e aste di quadri, \u00e8 nata una convinzione comune, diffusasi in lungo e in largo, ma senza alcuna base storica, essa afferma che molti pittori \"artisti\" dipingono in realt\u00e0 per soldi e per questo motivo non sono dei veri artisti: la realt\u00e0 \u00e8 che, pur essendoci tuttora dei committenti paganti che impongono soggetto e tema (come avviene tra l'altro in certe gare private e per appalti pubblici) le opere sono sempre da considerarsi composizioni originali, soggettive e autonome.\nIl pittore che dipinge per denaro non pu\u00f2 essere considerato un semplice artigiano, perch\u00e9 nonostante il soggetto e il tema imposto, dipinge seguendo la sua individuale \"calligrafia\" (intesa in senso pittorico), esegue il lavoro secondo il suo stile, impone (e pretende) di pugno una \"firma\" (riconoscimento) al termine del suo lavoro, cosa che non fa normalmente l'artigiano. Quindi, per tutti questi motivi, il pittore che dipinge su commissione \u00e8 da considerarsi a tutti gli effetti un artista, un professionista dell'arte.\nAspetti professionali.\nI pittori professionisti, che si caratterizzano da chi pratica un esercizio prettamente hobbistico e amatoriale, appartengono ad uno specifico settore professionale, in quanto esiste un sistema dell'arte verificabile, attestante di una riconosciuta e documentabile carriera di notevole entit\u00e0 storica, e in quanto per la loro formazione vi \u00e8 un percorso accademico - formativo presso le Accademie di Belle Arti (AFAM), rilascianti titoli nelle seguenti classi di laurea e laurea magistrale: L-3 discipline delle arti figurative, della musica, dello spettacolo e della moda, LM-89 Storia dell'arte."}
{"id": "222191", "revid": "1877829", "url": "https://it.wikipedia.org/wiki?curid=222191", "title": "Formula", "text": "Una formula (dal latino \"formula\" diminutivo di \"forma\": modo, norma, regola) \u00e8 un'espressione matematica utilizzata per esprimere in maniera concisa ed inequivocabile le relazioni quantitative.\nDescrizione.\nUna formula stabilisce un procedimento di calcolo combinando due o pi\u00f9 grandezze mediante l'uso di opportuni operatori. Il linguaggio utilizzato nelle formule \u00e8 quindi quello della matematica, che, per conferire generalit\u00e0 ai propri enunciati, si serve di simboli al posto di numeri.\nNelle discipline scientifiche.\nMatematica.\nMolte delle formule utilizzate pi\u00f9 frequentemente sono uguaglianze o disuguaglianze. Esempi ben noti sono:\nove con p si intende il semiperimetro. \nCi sono metodi diversi per ottenere una formula. \u00c8 possibile per esempio partire da presupposti fondamentali (assiomi) per dedurne logicamente conseguenze esprimibili con formule. \u00c8 anche possibile ricavare una formula dall'osservazione di dati ottenuti sperimentalmente, o dalla valutazione sistematica di informazioni con i metodi della statistica; in questo caso si parla di \"formula empirica\".\nChimica.\nIn chimica la formula \u00e8 semplicemente una sequenza codificata di abbreviazioni. Il caso pi\u00f9 tipico \u00e8 costituito dalla chimica, dove le abbreviazioni indicano gli elementi che concorrono alla formazione di un composto, per esempio H2O, formula chimica dell'acqua, in cui H indica l'idrogeno e O l'ossigeno."}
{"id": "222197", "revid": "3732", "url": "https://it.wikipedia.org/wiki?curid=222197", "title": "Origini del giornalismo moderno", "text": ""}
{"id": "222198", "revid": "112122588", "url": "https://it.wikipedia.org/wiki?curid=222198", "title": "Algoritmo della linea di Bresenham", "text": "L'algoritmo della linea di Bresenham (da alcuni chiamato \"algoritmo del punto medio\" o anche \"Cerchi di Bresenham\") \u00e8 un algoritmo di rasterizzazione di linea.\nAllo stato attuale \u00e8 l'algoritmo pi\u00f9 usato per la rasterizzazione di linee, soprattutto per la sua bassa richiesta di risorse computazionali.\nDescrizione.\nPer capire l'algoritmo, semplifichiamo il problema assumendo che formula_1 sia compreso tra formula_2.\nImmaginiamo di trovarci ad un passo formula_3 dell'algoritmo, cio\u00e8 abbiamo appena determinato quale pixel \"accendere\", per esempio formula_4.\nOra dobbiamo determinare il prossimo pixel da \"accendere\", chiamiamolo formula_5, dove formula_6.\nLa situazione \u00e8 quella riportata in figura 1, dove dal punto 1 (quello in verde) dobbiamo passare al punto 2 che si pu\u00f2 trovare subito a destra, caso \"A\", o in alto a destra, caso \"B\".\nPrendiamo in considerazione il punto formula_9 (Figura 2), punto medio tra A e B.\nSe la linea da rasterizzare passa sopra, illumineremo il pixel superiore B, altrimenti il pixel inferiore A.\nPer determinare se formula_10 si trova sotto o sopra la retta, consideriamo la forma esplicita dell'equazione della retta:\nformula_11\nche pu\u00f2 essere riscritta nella forma:\nformula_12\nTutti i punti appartenenti alla retta devono verificare l'equazione. Ma questa retta divide anche due semipiani, quello composto da tutti i punti per cui la formula precedente restituisce un valore positivo e quello per cui restituisce un valore negativo. Un esempio dei semipiani lo troviamo nella figura 3.\nQuindi dalla formula precedente possiamo ricavare il valore decisionale formula_13, sostituendo ad formula_14 ed formula_15 le coordinate di formula_16 (il punto medio tra A e B):\nformula_17\nil quale sar\u00e0:\nNell'algoritmo avremmo necessit\u00e0 ogni volta di sapere se formula_13 \u00e8 positivo o negativo.\nIpotizziamo di aver scelto il punto A, in questo caso il nostro punto di partenza formula_22 \u00e8 formula_23, e il nostro nuovo punto medio M \u00e8 formula_24.\nInvece il nuovo valore di formula_13 \u00e8:\nformula_26\nProviamo a sottrarre al nuovo valore di formula_13 quello vecchio:\nformula_28\nSemplificando otteniamo:\nformula_29\nQuindi abbiamo modo di ricavare il nuovo valore formula_13 in modo pi\u00f9 semplice dal vecchio, senza ogni volta rifare tutti i calcoli.\nOra dobbiamo fare l'ipotesi per il caso in cui si sia scelto il punto B.\nAbbiamo i nostri nuovi punti:\ne il nostro nuovo valore formula_13:\nformula_34\nRipetiamo la sottrazione:\nformula_35\nSemplificando otteniamo:\nformula_36\nRiassumendo, dato un valore formula_37:\nformula_38\nNon ci rimane che conoscere il valore formula_39; ricordandoci la formula per calcolare formula_13 e prendendo come punto formula_22, formula_42 ovvero un estremo della retta, abbiamo:\nformula_43\nNel passaggio abbiamo portato fuori i valori formula_44 e formula_45. La prima parte della formula corrisponde all'equazione della retta applicata ad un punto della retta, quindi sappiamo che sar\u00e0 uguale a zero. Infine ci rimane:\nformula_46\nAlgoritmo.\nDa tutte queste formule possiamo finalmente ricavare l'algoritmo:\nDati due punti formula_47 e formula_48, con coordinate (x1,y1) e (x2,y2):\n DX = x2 - x1\n DY = y2 - y1\n //il nostro valore d0\n d = - 1/2 * DX + DY\n //assegna le coordinate iniziali\n x = x1\n y = y1\n disegna_il_punto(x, y)\n while x &lt; x2 {\n if (d &gt;= 0) {\n d = d -DX + DY;\n y = y + 1;\n x = x + 1;\n else {\n d = d + DY;\n x = x + 1;\n disegna_il_punto(x, y)\nNotiamo che l'algoritmo presenta dei numeri in virgola mobile, i quali richiedono risorse computazionali, un'idea per evitare questa precisione \u00e8 quella di raddoppiare i valori di formula_13:\n DX = x2 - x1\n DY = y2 - y1\n //il nostro valore d0\n d = - DX + 2 * DY\n //assegna le coordinate iniziali\n x = x1\n y = y1\n disegna_il_punto(x, y)\n while x &lt; x2 {\n if (d &gt;= 0) {\n d = d -2 * DX + 2 * DY;\n y = y + 1;\n x = x + 1;\n else {\n d = d + 2 * DY;\n x = x + 1;\n disegna_il_punto(x, y)\nAbbiamo quindi ottenuto un algoritmo che lavora con numeri interi e semplice da implementare.\nNel caso in cui avessimo x1&gt;x2 allora al posto di aumentare formula_14 lo diminuiamo mentre i valori decisionali restano uguali, anche se y1&gt;y2 i valori decisionali non variano, in quanto la retta assume pendenza di valore opposto a quello del caso y1&lt;y2 e x1&lt;x2, cambia solo l'incremento della formula_15 che invece di aumentare, diminuisce, e il valore decisionale resta invariato, in quanto trattiamo la retta sia se x1&gt;x2 sia se y1&gt;y2 come se fosse nel primo caso studiato, nel primo caso sia DX che DY sono maggiori di zero allora prenderemo il valore assoluto, di seguito ricaviamo l'algoritmo:\n DX = x2 - x1\n DY = y2 - y1\n //per non scrivere sempre i valori assoluti cambio DY e DX con altre variabili\n a=abs(DY)\n b=-abs(DX)\n //il nostro valore d0\n d = 2*a+b\n //assegna le coordinate iniziali\n x = x1\n y = y1\n disegna_il_punto(x, y)\n //s e q sono gli incrementi di x e y\n s=1\n q=1\n if (x1&gt;x2) q=-1\n if (y1&gt;y2) s=-1\n while x &lt; x2 {\n if (d &gt;= 0) {\n d = 2 * (a + b) + d\n y = y + s;\n x = x + q;\n else {\n d = 2 * a + d;\n x = x + q;\n disegna_il_punto(x, y)\nCon questo abbiamo ottenuto le rette con valore di formula_52. Con valore di formula_53 dobbiamo fare delle modifiche perch\u00e9 |DY/DX|&gt;1 e questo accade quando DY&gt;DX in questo caso l'approssimazione della linea con l'algoritmo che abbiamo trovato \u00e8 pessima, visto che viene trattato solo DX come loop, dobbiamo generalizzare l'algoritmo nei casi in cui possiamo avere DY&gt;DX.\nSe ruotiamo la retta di 90 gradi possiamo notare che \u00e8 come se dovessimo applicare lo stesso algoritmo precedente con la coordinata dei due punti da scegliere x invece che formula_15, allora in questo caso trattiamo DY come DX e DY come DX, basta quindi scambiare DX e DY e rimanere i valori decisionali invariati, nel loop possiamo avere DX&gt;DY oppure DY&gt;DX ma siccome scambiamo sar\u00e0 sempre DX&gt;DY, poi nel caso in cui d&gt;=0 avremo che entrambe le coordinate aumentano o diminuiscono di 1, quindi questo caso rimane uguale, cambia invece il caso in cui formula_55 in questo caso infatti dobbiamo decidere se aumentare solo formula_14 o solo formula_15 in base al caso che abbiamo. Nel caso normale si aumenta formula_14, nel caso DY&gt;DX si scambiano e si aumenta formula_15, da questa logica possiamo ricavare l'algoritmo per linee generali che \u00e8 il seguente:\n swap = 0;\n DX = x2 - x1;\n DY = y2 - y1;\n //siccome scambio DY e DX ho sempre DX&gt;=DY allora per sapere quale coordinata occorre cambiare uso una variabile\n if (abs(DX) &lt; abs(DY)) {\n swap(DX, DY);\n swap = 1;\n \n //per non scrivere sempre i valori assoluti cambio DY e DX con altre variabili\n a = abs(DY);\n b = -abs(DX);\n //assegna le coordinate iniziali\n x = x1;\n y = y1;\n //il nostro valore d0\n d = 2 * a + b;\n //s e q sono gli incrementi/decrementi di x e y\n q = 1;\n s = 1;\n if (x1 &gt; x2) q = -1;\n if (y1 &gt; y2) s = -1;\n disegna_punto(x, y);\n disegna_punto(x2, y2);\n for (k = 0; k &lt; -b; k+=1) {\n if (d &gt; 0) {\n x= x + q; y= y + s;\n d= d + 2 * (a + b);\n else {\n x = x + q;\n d = d + 2 * a;\n disegna_punto(x, y);"}
{"id": "222203", "revid": "287204", "url": "https://it.wikipedia.org/wiki?curid=222203", "title": "Entimema", "text": "Lentimema (dal greco ), detto anche sillogismo retorico, \u00e8 definito nella \"Retorica\" di Aristotele come un'argomentazione in forma di sillogismo nella quale una delle premesse non \u00e8 certa ma solo probabile: esso non ha dunque scopo dimostrativo ma persuasivo.\nIn genere si fa riferimento a un entimema anche quando si ha un sillogismo incompleto o ellittico, nel quale una o pi\u00f9 premesse sono volutamente sottintese, perch\u00e9 gi\u00e0 di per s\u00e9 note; sarebbe quindi superfluo citarle. La definizione di entimema come sillogismo ellittico \u00e8 comunque attestata solo a partire da Quintiliano.\nStando ad Aristotele (\"Retorica\", II.23), l'entimema pu\u00f2 essere:\nEsiste un'ulteriore categoria, quella degli entimemi apparenti o erismi.\nLa \"Logica di Port-Royal\" definisce l\"enthym\u00e8me\" come un sillogismo \u00abperfetto nello spirito, ma imperfetto nell'espressione\u00bb.\nEsempio:\n (premessa maggiore sottintesa: \"\u00abTutti gli italiani hanno buon gusto\u00bb\"; affermazione probabile ma non certa) \nEntimemi visivi.\nUn altro tipo di entimema \u00e8 l'entimema visivo. Gli studiosi hanno sostenuto che le parole non sono l'unica forma di espressione che pu\u00f2 essere compresa per formare argomenti entimemi. Le immagini possono anche funzionare come etimemi perch\u00e9 richiedono al pubblico di aiutare a costruire il loro significato.\nCritica.\nCarol Poster ha sostenuto che la nostra comprensione dell'entimema si sia evoluta nel tempo e non sia pi\u00f9 rappresentativa dell'entimema come originariamente concepito da Aristotele. Ci\u00f2 \u00e8 ovviamente vero per l'entimema visivo, concepito solo all'inizio del XXI secolo e pu\u00f2 anche essere vero per l'entimema come sillogismo troncato; questa interpretazione successiva dell'entimema fu inventata da retorici britannici come Richard Whately nel diciottesimo secolo."}
{"id": "222204", "revid": "212348", "url": "https://it.wikipedia.org/wiki?curid=222204", "title": "Apofonia", "text": "In linguistica, apofonia (altrimenti detta ablaut, gradazione vocalica, alternanza vocalica, modifica interna, modifica tematica, alternanza tematica, mutazione tematica, inflessione interna) \u00e8 l'alternanza di suoni vocalici e/o consonantici, all'interno del tema di una parola, che d\u00e0 informazioni di tipo grammaticale (spesso riguardo alla flessione della parola), marcando le differenze tra casi, categorie, o tempi verbali.\n\"Apofonia\" \u00e8 un termine coniato dal greco, dai termini (\"ap\u00f2\", \"via da\") e (\"phon\u00e9\", \"suono\"). Per quanto riguarda la lingua greca antica (dialetto attico), questa pu\u00f2 essere qualitativa o quantitativa; nel primo caso si ha un mutamento nel timbro della vocale, mentre nel secondo si ha un cambiamento di quantit\u00e0 della vocale, che muta da lunga a breve.\nDescrizione.\nL'apofonia \u00e8 un fenomeno di mutamento fonetico presente in tutte le lingue indoeuropee; ad esempio, in greco si pu\u00f2 notare nei diversi temi verbali di un verbo:\nO anche in latino:\nMa \u00e8 visibile anche in altre lingue, come in inglese (e in generale, nelle lingue germaniche):\nO in italiano (come nelle lingue romanze):\nLa mutazione vocalica all'interno del tema di un verbo segna una differenza in termini di tempo o modo (\"dovere/devo\"; \"facio/feci\"; \"sing/sang/sung\"; \"bind/bound\"), di transitivit\u00e0 verbale (\"rise/raise\": il primo \u00e8 intransitivo, il secondo transitivo), di parti del discorso (\"bene/buono/bont\u00e0\": il primo \u00e8 avverbio-sostantivo, il secondo aggettivo, il terzo sostantivo), o di numero grammaticale (\"goose/geese\").\nAllo stesso modo, ci sono alternanze consonantiche che possono anche essere usate grammaticalmente.\nIn inglese:\nIn italiano:\nChe queste alternanze fonetiche siano usate grammaticalmente si pu\u00f2 vedere dal fatto che spesso sono equivalenti ai suffissi. Compara i seguenti esempi:\nMentre in latino, e anche in italiano l'apofonia pu\u00f2 equivalere a suffissi \"verbali\" (le desinenze), in altre lingue (come il tedesco o l'inglese) pu\u00f2 equivalere anche a suffissi \"nominali\":\nDunque, mentre normalmente per indicare i tempi verbali (o i modi) vengono utilizzate le desinenze (in italiano, ad esempio, \"mangi-o \u2192 mangi-ai\"; in inglese \"jump \u2192 jump-ed\"), alcuni verbi utilizzano l'apofonia, con la stessa funzione che hanno le desinenze: determinare tempo e/o modo verbale, ma anche (in alcune lingue) il numero o la funzione morfologica (es. \"bene \u2192 bont\u00e0\" o \"sing \u2192 song\").\nLa maggior parte dei casi di apofonia nelle lingue idoeuropee si sono sviluppati nel tempo, da cambiamenti dovuti all'assimilazione fonologica, che vengono successivamente grammaticalizzati (o morfologizzati) quando l'ambiente che ha causato l'assimilazione si perde. Ed \u00e8 il caso dell'inglese \"goose/geese\" e \"belief/believe\".\nTipi di apofonia.\nL'apofonia pu\u00f2 implicare vari tipi di alternanze, incluse quella vocalica, consonantica e prosodica (come la tonalit\u00e0, la lunghezza delle sillabe, e anche caratteristiche minori, come la nasalizzazione sulle vocali).\nLe alternanze fonetiche possono essere presenti a livello di flessione o di derivazione delle parole. Le particolari funzioni di una data alternanza variano da lingua a lingua.\nApofonia vocalica.\nL'apofonia spesso coinvolge le vocali. L'apofonia indoeuropea (spesso anche chiamata \"gradazione vocalica\") \u00e8 la pi\u00f9 conosciuta. Gli esempi succitati dimostrano casi di apofonia. Un altro esempio \u00e8 riscontrabile nella lingua dinka:\nL'alternanza vocalica pu\u00f2 implicare pi\u00f9 di un semplice cambio \"qualitativo\" nella vocale (ossia, il passaggio da un suono ad uno completamente diverso, come nell'apofonia \"a/e/o\"), o \"quantitativo\" (passaggio cio\u00e8 da un suono breve ad uno lungo, come nel greco \"\u03c5/\u03b5\u03c5\". Nelle lingue atabasche (cos\u00ec come nel greco antico), come il navajo, i verbi hanno una serie di temi in cui la vocale subisce apofonia (talvolta con l'aggiunta di un suffisso), indicando cos\u00ec un diverso aspetto temporale. L'apofonia vocalica del navajo, a seconda del verbo, pu\u00f2 essere un mutamento nella vocale, nella lunghezza vocalica, nella nasalizzazione, e/o nella tonalit\u00e0.\nPer esempio, il tema verbale \"-kaah/-k\u0105\u0301\" (\"maneggiare e aprire un contenitore\") ha un totale di 16 combinazioni dei 5 modi e dei 4 aspetti, risultando cos\u00ec 7 diverse forme di tema verbale (\"-kaah\", \"-k\u00e1\u00e1h\", \"-kaa\u0142\", \"-k\u00e1\u00e1\u0142\", \"-ka\"', \"-k\u00e1\", \"-k\u0105\u0301\").\nUn altro tema verbale, \"-g\u00e9\u00e9sh/-gizh\" \u2018tagliare\u2019, ha un differente sistema di alternanze e combinazioni modo-aspetto, risultando cos\u00ec 3 diverse forme (\"-g\u00e9\u00e9sh\", \"-gizh\", \"-gish\"):\nApofonia prosodica.\nVari elementi prosodici, come tonalit\u00e0, lunghezza sillabica, e accento, possono trovarsi come oggetto delle alternanze. Ad esempio, la lingua vietnamita ha le seguenti alternanze di tonalit\u00e0 (che sono di uso derivazionale):\nL'albanese usa differenti lunghezze vocaliche per indicare il numero e il genere dei sostantivi:\nL'inglese ha accentazioni alternate che indicano se le parole in questione sono nomi (prima sillaba accentata) o verbi (seconda sillaba accentata):\nNell'ultimo esempio, l'accento distingue anche il sostantivo (\"c\u00f3ntent\") dall'aggettivo (\"cont\u00e9nt\").\nIn russo, l'accento \u00e8 in molti casi l'unico elemento distintivo di casi diversi: ad esempio \u043e\u043a\u043d\u0430 \u00e8 gentivo singolare se l'accento \u00e8 sull'ultima sillaba (\"okn\u00e0\" = della finestra), mentre \u00e8 nominativo plurale se cade sulla prima sillaba (\"\u00f2kna\" = finestre).\nTalvolta, le alternanze prosodiche sono considerate non un tipo di apofonia ma piuttosto \"affissi prosodici\", che sono altrimenti conosciuti come \"sopraffissi\", \"superfissi\" o \"simulfissi\".\nApofonia consonantica (mutazione).\nL'alternanza consonantica \u00e8 comunemente conosciuta come mutazione consonantica. La lingua bemba esprime i verbi causativi tramite l'alternanza della consonante finale del tema. Qui l'alternanza implica spirantizzazione e palatalizzazione:\nLe lingue celtiche, come il gaelico, sono conosciute per le mutazioni che avvengono per la prima consonante dei temi, ad esempio la lenizione e l'eclissi.\nAlternanze tematiche e altri processi morfologici.\nLe modificazioni tematiche, come appunto l'apofonia, possono concorrere con altri processi morfologici, come l'aggiunta di affissi. Un esempio di questo si pu\u00f2 vedere nella formazione dei plurali della maggior parte dei sostantivi tedeschi:\nQui la distinzione fra plurale e singolare \u00e8 indicata tramite l'ablaut, e allo stesso tempo l'aggiunta di un suffisso \"-er/-e\" nella forma plurale. Anche l'inglese presenta forme simili di apofonia (visibili nella pronuncia piuttosto che nella grafia), quando il plurale si forma con il suffisso \"-ren\", o quando il participio passato irregolare si forma con il suffisso \"-en\":\nUn esempio pi\u00f9 complicato ci viene dalla lingua Chickasaw, dove la distinzione nei verbi fra forma positiva e negativa si presenta nell'ablaut vocalico assieme all'aggiunta di un prefisso \"ak-\" e di un infisso (\"-'-\"):\nApofonia qualitativa nelle lingue indoeuropee.\nNella linguistica indoeuropea, l'apofonia (o gradazione vocalica) \u00e8 l'alternanza vocalica che si manifesta nei temi di alcune parole, come si \u00e8 visto ad esempio in \"sing\" \u2018canto\u2019 ~ \"sang\" \u2018cantai\u2019 ~ \"sung\" \u2018cantato\u2019 (inglese), in \"faccio\" ~ \"feci\" (italiano), in \"finden\" \u2018trovare\u2019 ~ \"fand\" \u2018trovai\u2019 ~ \"gefunden\" \u2018trovato\u2019 (tedesco). La mutazione delle vocali deriva dall'alternanza nella lingua protoindoeuropea della vocale \"e\" con la vocale \"o\" (passaggio dal \"grado medio\" al \"grado forte\"), o con la vocale \"a\" (passaggio dal \"grado debole\" o \"ridotto\").\nPer citare alcuni altri esempi di apofonia indoeuropea, l'inglese ha alcune classi di verbi (paralleli ai \"verbi forti\" della lingua tedesca) in cui la vocale cambia per indicare un diverso tempo o aspetto grammaticale.\nCome si vede negli esempi, un cambiamento nella vocale del tema verbale crea un tempo/aspetto diverso (notare che alcuni verbi hanno anche l'aggiunta di un suffisso nel participio passato).\nNella linguistica indoeuropea, la metafonesi \u00e8 l'alternanza vocalica presente nelle parole \"foot\" \u2018piede\u2019 e \"feet\" \u2018piedi\u2019, o \"tell\" \u2018raccontare\u2019 e \"told\" \u2018raccontai, raccontato\u2019. La differenza nelle vocali deriva dall'influenza, nella lingua proto-germanica o altre lingue germaniche posteriori, di una \"i\" o una \"y\" (che da allora si sono perse) che divengono \"e\".\nPer citare un altro esempio di metafonesi, alcuni verbi inglesi (paralleli a quelli \"deboli\" tedeschi) mostrano la metafonesi nel tempo presente.\nApofonia nel greco antico.\nCome nelle tre declinazioni, anche e soprattutto nel verbo vale l'apofonia a stabilire la differenza di un tema verbale, che ne caratterizza il tempo e l'aspetto. L'apofonia \u00e8 l'alternanza o la gradazione vocalica, il cambiamento di timbro della radice, di un suffisso o di una desinenza, che si pu\u00f2 manifestare anche attraverso la totale assenza di una vocale (verbi in -\u03bc\u03b9). L'apofonia sottolinea funzioni morfologiche e lessicali diverse: temi dei vari tempi verbali, casi e numeri della declinazione nominale (soprattutto per la III), radici nominali o verbali.\nNell'esempio, la radice \u03bb\u03b5\u03b9\u03c0- (ma ci sono molti altri temi verbali a triplice grado apofonico) che esprime il concetto di \"lasciare\", assume tramite la gradazione vocalica forme diverse:\nLa gradazione vocalica fa dunque da tratto differenziale tra le varie forme attraverso il mutamento delle vocali, mentre le consonanti restano invariate. Le serie apofoniche sono per lo pi\u00f9 basate su forme monosillabiche (a vocale breve in genere, e talvolta a vocale lunga -\u03b7/-\u03c9); meno frequenti sono i casi di radici bisillabiche, nelle quali \u00e8 possibile avere l'apofonia in entrambe le sillabe. Si tratta di un fenomeno caratteristico delle antiche lingue indoeuropee, che si \u00e8 conservato in modo netto nelle numerose lingue moderne, come nell'inglese e nell'italiano.\nL'apofonia si presenta in due tipi: quantitativa e qualitativa. La prima ha tre diversi gradi:\nL'apofonia qualitativa invece ha la caratteristica di potersi realizzare anche con un grado zero, anche con l'assenza totale della vocale stessa, come nella radice \u03b3\u03bd di \u03b3\u03af\u03b3\u03bd\u03bf\u03bc\u03b1\u03b9, questa forma del presente si trae appunto con \u03b3\u03bd, con il tema raddoppiato iniziale \u03b3\u03b9, mentre l'aoristo si trae dal secondo tema verbale \u03b3\u03b5\u03bd: \u1f10\u03b3\u03b5\u03bd\u03cc\u03bc\u03b7\u03bd.\nInsomma con questa apofonia cambia la quantit\u00e0 della vocale, a differenza della quantitativa, si pu\u00f2 avere un timbro vocalico per una realizzazione e un altro per una realizzazione diversa della radice stessa, come per il radicale \u03c4\u03c1\u03b5-/\u03c4\u03c1\u03bf del verbo \u03c4\u03c1\u03ad\u03c6\u03c9, forma presente realizzata con il timbro vocalico -\u03b5; per il perfetto dallo stesso tema, con il timbro vocalico -\u03bf, si avr\u00e0 il perfetto \u03c4\u03ad\u03c4\u03c1\u03bf\u03c6\u03b1.\nQuesta apofonia a tre gradazioni tuttavia non si realizza per tutte quante le radici verbali e nominali; cos\u00ec come nella declinazione, non \u00e8 che debbano per forza essere impiegati i due timbri vocalici -\u03b5 e -\u03bf, ma le regole si adattano in base al tema stesso del radicale. Sostanzialmente l'apofonia \u00e8 frequente nel dialetto ionico e attico, con l'allungamento delle vocali. Un esempio \u00e8 la tipica \"declinazione attica\" (che usa i termini della II greca), con allungamento delle desinenze, i cui termini pi\u00f9 famosi sono \u03bb\u03b1\u03cc\u03c2 &gt; \u03bb\u03b7\u03cc\u03c2 &gt; \u03bb\u03b5\u03ce\u03c2 con abbreviamento per legge di Osthoff, oppure \u03bd\u03b1\u03cc\u03c2 &gt; \u03bd\u03b7\u03cc\u03c2 &gt; \u03bd\u03b5\u03ce\u03c2.\nPer la terza declinazione, molto pi\u00f9 apofonica delle altre (ad esempio per la I femminile \u00e8 frequente l'apofonia in \u03b1 lungo e breve, che produce l'\u03b1 puro/impuro lungo e breve, con differenze di declinazione, l'impuro lungo con timbro modificato in -\u03b7 per il numero singolare dei casi, mentre per l'impuro breve soltanto il genitivo e il dativo singolare allungati in -\u03b7). Nella terza declinazione una triplice apofonia che usa tutte e tre le gradazioni vocaliche, si ha nel caso-genere-numero, nella declinazione dei termini \"di parentela\", come \u03c0\u03b1\u03c4\u03ae\u03c1, \u03bc\u03ae\u03c4\u03b7\u03c1 e \u03b8\u03c5\u03b3\u03ac\u03c4\u03b7\u03c1.\nApofonia e transfissazione.\nLa morfologia non-concatenante delle lingue afro-asiatiche \u00e8 talvolta descritta in termini di apofonia. L'alternanza fonetica in molte di queste lingue infatti molto spesso implica una geminazione vocalica e consonantica (ad esempio, consonanti doppie). Le alternanze qui riportate sono esempi dall'arabo standard moderno (il simbolo che segue una vocale indica la geminazione della consonante precedente)\nPer altri esempi, vedi lingua amarica."}
{"id": "222205", "revid": "247222", "url": "https://it.wikipedia.org/wiki?curid=222205", "title": "The Word Is Live", "text": "The Word Is Live \u00e8 un cofanetto di 3 CD di registrazioni \"live\" che ripercorrono la carriera del gruppo di rock progressivo britannico Yes dagli esordi fino al 1988.\nDescrizione.\nThe Word Is Live, pubblicato nel 2005 da Rhino Records, la controparte \"live\" della retrospettiva \"\" del 2002. I brani ripercorrono la storia degli Yes dall'ingresso del chitarrista Steve Howe (1970) fino al tour di \"Big Generator\" (1987).\nMolti dei brani sono registrazioni dal vivo di performance in trasmissioni radiofoniche per la BBC e altre radio. In alcuni casi, specialmente per quanto riguarda brani dei primi anni settanta Ciononostante, \nIl titolo dell'album \u00e8 un gioco di parole sulla frase \"the word is love\" (in lingua italiana, \u201cla parola \u00e8 amore\u201d): questo verso \u00e8 infatti la seconda parte del ritornello di \u201cTime and a Word\u201d, canzone dell'album omonimo:"}
{"id": "222206", "revid": "287204", "url": "https://it.wikipedia.org/wiki?curid=222206", "title": "Giorno dell'hangul", "text": "Il Giorno dell'hang\u016dl (in Corea del Sud) o Giorno del chos\u014fng\u016dl in Corea del Nord \u2014 chiamato anche Giorno della proclamazione dell'hang\u016dl/chos\u014fng\u016dl e Giorno dell'alfabeto coreano \u2014 \u00e8 una ricorrenza coreana in cui si ricorda l'invenzione e l'adozione ufficiale dell'hang\u016dl/chos\u014fng\u016dl, alfabeto della lingua coreana, da parte del re Sejong il Grande. Si festeggia il 9 ottobre nella Corea del Sud e il 15 gennaio nella Corea del Nord.\nSecondo la \"Cronaca di Re Sejong\", nel nono mese del calendario lunare del 1446 il re proclam\u00f2 la pubblicazione di \"Hunmin Jeongeum\", il documento che introduceva il nuovo alfabeto (anch'esso inizialmente chiamato \"Hunmin Jeongeum\"). Nel 1926, la Societ\u00e0 dell'hangul (istituzione che studia l'hang\u016dl e la lingua coreana) celebr\u00f2 il quattrocentottantesimo anniversario dell'hang\u016dl il 4 novembre, ultimo giorno del nono mese del calendario lunare. Quella prima celebrazione diede inizio alla ricorrenza, inizialmente chiamata \"Gagyanal ()\", da \"Gagyageul ()\", un antico nome colloquiale dell'hang\u016dl basato su una filastrocca che inizia con le parole \"gagya geogyeo ()\". La data della ricorrenza era in ogni caso stabilita sulla base del calendario lunare.\nNel 1913, Ju Si-gyeong coni\u00f2 il nome \"Hangul\" per indicare l'alfabeto e alla fine degli anni venti questo nome fu adottato ufficialmente. Nel 1928, di conseguenza, la ricorrenza fu ribattezzata \"Hangulnal\".\nNel 1931, si decise che la ricorrenza fosse celebrata sulla base del calendario gregoriano, e si scelse il giorno del 29 ottobre. Nel 1934 la ricorrenza fu spostata al 28 ottobre, sulla base dell'osservazione che nel 1466 era ancora in vigore il calendario giuliano.\nNel 1940 fu scoperta una copia originale del \"Hunmin Jeongeum Haerye\", un commentario allo \"Hunmin Jeongeum\" apparso poco dopo il documento originale. Da questa nuova fonte fu appurato che lo \"Hunmin Jeongeum\" era stato annunciato nei primi dieci giorni (\"sangsun\"; ) del nono mese del calendario lunare. Il decimo giorno del nono mese del 1446 era l'equivalente del 9 ottobre del calendario giuliano. Dopo la nascita della Corea del Sud nel 1945, Il giorno dell'hangul fu dichiarato giorno festivo da ricordare il 9 ottobre, in cui gli impiegati lavorativi osservano riposo dal lavoro.\nIl suo status di giorno festivo fu rimosso nel 1991 a causa della pressione esercitata dai pi\u00f9 influenti chaebol per aumentare i giorni lavorativi. Comunque, il giorno dell'Hangul \u00e8 rimasto una giornata dedicata al ricordo dell'evento. Hangul Society ha cercato di far ripristinare la festivit\u00e0, ma senza successo.\nLa Corea del Nord celebra l'equivalente Chos\u014fn'g\u016dl nal il 15 gennaio per ricordare il giorno del 1445 (1444 nel calendario lunare), in cui si crede vi sia stata la creazione del Hunmin Jeongeum.\nAlcuni linguisti statunitensi e tedeschi celebrano questo giorno ogni anno come riconoscimento per l'alfabeto coreano come successo linguistico di rilevanza globale."}
{"id": "222231", "revid": "36426", "url": "https://it.wikipedia.org/wiki?curid=222231", "title": "Comunit\u00e0 montana Melandro", "text": "La comunit\u00e0 montana Melandro si trova in provincia di Potenza (Basilicata).\nLa sua sede \u00e8 nel comune di Savoia di Lucania ed \u00e8 estesa per 417,05 Ha collocata tra la Campania ed il resto della Basilicata e la popolazione ammonta a 25800 abitanti. L'area del Melandro \u00e8 attraversata da due assi di comunicazione e di sviluppo tra i pi\u00f9 importanti della regione: la Basentana e la Fondovalle Agrina che, percorrendo le due valli omonime, si collegano all'autostrada Salerno Reggio Calabria. Il territorio, tra i pi\u00f9 tormentati della Basilicata, presenta gli aspetti dell'Appennino meridionale caratterizzato da ripidi e scoscesi contrafforti montagnosi fortemente boscati. Essa comprende i territori dei Comuni di Brienza, Picerno, Sant'Angelo Le Fratte, Satriano di Lucania, Savoia di Lucania, Sasso di Castalda, Tito e Vietri di Potenza.\nPopolazione.\nGli aspetti pi\u00f9 evidenti che emergono dall'analisi dell'evoluzione e della diffusione territoriale della popolazione sono diversi. La popolazione complessiva al 1989 \u00e8 pari a 25800 abitanti su una superficie territoriale di 41705 km\u00b2. Dal confronto con i dati dei censimenti si pu\u00f2 notare una dinamica demografica positiva dovuta ai poli di accentuato inurbamento di Picerno e Tito quali dipendenze periferiche di Potenza e alla crescita, con incrementi meno consistenti, della popolazione residente nei restanti comuni. \nFenomenologie riscontrate.\nLungo la sponda del torrente Pergola, fino alla confluenza con il Melandro \u00e8 presente una dorsale calcarea su cui poggiano detriti di flysch. I rilievi calcarei hanno versanti ripidi con vegetazione scarsa o del tutto assent. Notevole importanza assume l'azione delle acque di infiltrazione in tali litologie, caratterizzate da una eterogeneit\u00e0 degli orizzonti sedimentari che lo costituiscono. La diminuzione delle pendenze non sempre porta ad una situazione di maggiore stabilit\u00e0 infatti si possono instaurare fenomeni di colata che si evolvono nel tempo lungo piani diversi. In gran parte del territorio sono presenti estesi fenomeni gravitativi in corrispondenza degli affioramenti di epoca giurassica e cretacic. La componente litoide appare estremamente tettonizzata e perde le caratteristiche di resistenza e favorisce l'infiltrazione delle acque di scorrimento superficiale. Questi pendii presentano moti di tipo rototraslazionali che si trasformano in lenti movimenti plastici sviluppatisi in larghe fasce dei versanti.\nAspetti idrologici.\nL'andamento della piovosit\u00e0 non segue le variazioni altimetriche ma risulta essere condizionato dall'esposizione geografica dei versanti. Le stazioni di pluviometriche per gli studi della piovosit\u00e0 sono: Brienza, Balvano, Picerno, Polla, Avigliano. Da qui si evince che la quantit\u00e0 di pioggia si aggira intorno ai 1000 mm/anno. Per la elaborazione della curva indicatrice di possibilit\u00e0 climatica si fa riferimento ai dati disponibili della stazione pluviometrica di Picerno la cui stazione \u00e8 ubicata a quota 720 mt.\nClimatologia.\nIl territorio della Comunit\u00e0 Montana del Melandro \u00e8 caratterizzato da temperature rigide d'inverno, fredde d'estate e da piogge abbondanti. La massa d'acqua piuttosto cospicua costituisce una rilevante accezione per il mezzogiorno. La temperatura media \u00e8 di 12 C con punte della massima assoluta di 39 C. Si pu\u00f2 definire il clima locale come: Freddo umido nel semestre invernale in cui ricorre un numero elevato di gelate piuttosto forti, caldo umido nel semestre estivo con una aridit\u00e0 massima soprattutto nel mese di luglio o agosto."}
{"id": "222237", "revid": "14691", "url": "https://it.wikipedia.org/wiki?curid=222237", "title": "The Word is Live", "text": ""}
{"id": "222243", "revid": "6923", "url": "https://it.wikipedia.org/wiki?curid=222243", "title": "Rebreather", "text": "Il rebreather \u00e8 un'apparecchiatura per la respirazione indipendente dall'ambiente circostante nota soprattutto per l'uso nelle immersioni subacquee. Tali apparecchiature tuttavia sono molto diffuse anche in ambienti lavorativi particolari quali miniere, corpi di Vigili del Fuoco, ecc., dove per emergenza o necessit\u00e0 \u00e8 necessario disporre di una fonte d'aria respirabile dotata di un'elevata autonomia e peso ridotto.\nQueste macchine possono essere a circuito completamente chiuso oppure a circuito semichiuso.\nStoria.\nI moderni \"rebreather\" a miscela sono l'evoluzione dei primi \"rebreather\" a ossigeno (\"Oxygen Rebreather\"), che in Italia sono storicamente denominati ARO (autorespiratore ad ossigeno). L'ideazione di questi primi apparecchi risale al 1876 grazie ad Henry Fleuss, poi sviluppato sia dall'azienda germanica Dr\u00e4ger che dall'americano Charles \"Swede\" Momsen e dal britannico Sir Robert Davis. I primi utilizzi furono come fonte d'aria respirabile per il soccorso nelle miniere, poi vennero impiegati sui sommergibili (in caso di fuga di cloro). Vennero poi migliorati (a opera dei militari inglesi e poi in Italia grazie al lavoro pionieristico di Teseo Tesei) e impiegati in ambito subacqueo dai primi incursori subacquei per via dell'assenza di bolle in superficie e della lunga autonomia.\nFunzionamento.\nIl principio di funzionamento generale \u00e8 pressoch\u00e9 identico in tutti i tipi di \"rebreather.\" Il nostro organismo ha bisogno di ossigeno per le funzioni metaboliche, il consumo di ossigeno tuttavia \u00e8 indipendente dalla profondit\u00e0 anche se il volume respirato aumenta con la pressione. Si ha una variazione di consumo di ossigeno dipendente solo dal lavoro svolto. Per meglio comprendere tale sistema prendiamo ad esempio la respirazione con un normale circuito aperto (bombola con erogatore): come noto l'aria \u00e8 composta dal 79% di azoto, dal 20,8% di ossigeno e da una percentuale di altri gas (elio, neon, argon, anidride carbonica). Respirando a circuito aperto, ad ogni inspirazione immettiamo nei nostri polmoni una certa quantit\u00e0 di ossigeno, ben oltre comunque il nostro fabbisogno e quando espiriamo lasciamo sfuggire una parte di ossigeno che potremmo riutilizzare. Il \"rebreather\", a prescindere dal principio di funzionamento, recupera una parte o tutto il gas espirato che altrimenti verrebbe liberato nell'ambiente consentendoci una autonomia maggiore a parit\u00e0 di gas trasportato.\nPer poter recuperare e riutilizzare il gas espirato, \u00e8 necessario tuttavia filtrarlo dal biossido di carbonio prodotto dal nostro metabolismo, per fare ci\u00f2 viene utilizzato un sistema filtrante, che contiene un composto chimico chiamato \"calce sodata\" (composto da idrossido di calcio e idrossido di sodio) o nei modelli pi\u00f9 evoluti da molecole di sintesi, che ha la propriet\u00e0 di fissare l'anidride carbonica che lo attraversa. Per tale motivo in ogni \"rebreather\" vi \u00e8 un filtro (chiamato anche \"canister\" o capsula) che contiene una certa quantit\u00e0 di tale materiale (mediamente da 1,5 a 4 kg). Il \"rebreather\" ha uno o due sacchi polmone, collegati al boccaglio per mezzo di tubi di grossa sezione (detti corrugati) attraverso i quali passa il gas espirato ed inspirato. Generalmente tra i due sacchi si trova il filtro di calce sodata. Il gas espirato, pur contenendo ancora una certa percentuale di ossigeno, deve essere miscelato con nuovo ossigeno o nuova miscela respiratoria per poter essere riutilizzato dall'operatore. Il sistema per ripristinare tale percentuale di ossigeno determina il principio di funzionamento dell'apparecchio.\nIn un circuito chiuso non vi sono (normalmente) fuoriuscite di gas dall'apparecchio e quindi nessuna produzione di bolle. In un semichiuso invece una parte di gas viene espulsa dalla macchina con frequenza costante.\n\"Rebreather\" a circuito chiuso.\nDetti CCR \"(Closed Circuit Rebreather\").\nCon i \"rebreathers\" chiusi, siano essi elettronici o manuali, si possono raggiungere elevate profondit\u00e0 (anche ben oltre i 100 m) grazie al fatto che \u00e8 possibile variare la percentuale di ossigeno presente nella miscela ed al fatto che quest'ultima pu\u00f2 contenere elio (che limita i problemi di narcosi da azoto oltre i 30 m).\nSono molto apprezzati anche per la silenziosit\u00e0 e l'assenza di bolle che permette di non spaventare i pesci.\nCircuito chiuso a ossigeno puro.\nComunemente detti ARO (autorespiratore ad ossigeno), sono stati i primi \"rebreather\" ad essere costruiti. Si tratta del tipo pi\u00f9 semplice di \"rebreather\" e non vi \u00e8 alcuna parte elettronica. Il sacco polmone viene riempito di ossigeno puro e respirato dal sub, vi sono per questo motivo pesanti limitazioni sulla profondit\u00e0 di utilizzo a causa della tossicit\u00e0 dell'ossigeno. Attualmente la profondit\u00e0 massima consigliata (ppO2 1,6 bar) \u00e8 di 6 m, ma in passato, specie in ambito militare, veniva usato a profondit\u00e0 ben superiori e gli incidenti erano frequenti.\nQuando il sub espira nel sacco, la capsula provvede ad assorbire la CO2 e quindi si avr\u00e0 una progressiva diminuzione del volume di ossigeno presente nel sacco. Periodicamente, per evitare che il sacco collassi non consentendo pi\u00f9 la respirazione, il sub in modo manuale (esistono anche apparecchi automatici) immette ossigeno puro attraverso un rubinetto chiamato \"bypass\". Questo apparecchio \u00e8 caratterizzato da una lunghissima autonomia (fino a 6 ore di immersione continua), estrema compattezza e da una notevole silenziosit\u00e0.\nCircuito chiuso a controllo elettronico.\nSono detti ECCR (Electronic Closed Circuit Rebreathers) e si tratta di dispositivi a miscela controllati da sensori di ossigeno elettrochimici con automatismo elettronico.\nIn questa macchina, che utilizza di solito due bombole (una di ossigeno puro ed una di \"diluente\", ovvero una miscela di gas che pu\u00f2 essere anche aria) il gas contenuto nella bombola di diluente serve solo come \"volume da respirare\", mentre man mano che l'ossigeno viene consumato, vi \u00e8 una immissione di quest'ultimo gas attraverso un sistema elettronico. Detto sistema utilizza dei sensori per ossigeno che misurano la percentuale di ossigeno presente nella miscela e se questo scende sotto un valore predeterminato (detto \"set-point\") provvede ad azionare automaticamente una elettrovalvola (detta in gergo \"solenoide\") che lascia entrare una parte di ossigeno dalla bombola che lo contiene.\nPeculiarit\u00e0 di detti apparecchi, oltre al costo elevato, \u00e8 il fatto che richiedono uno specifico addestramento.\nCircuito chiuso a controllo manuale.\nSono detti MCCR \"(Manual Closed Circuit Rebreathers\") e si tratta di dispositivi a miscela a controllo elettrochimico manuale.\nIl principio di funzionamento \u00e8 in tutto e per tutto simile al chiuso elettronico, tuttavia in questi apparecchi i sensori per ossigeno, rappresentano le loro letture su un display. Questi dati vengono periodicamente letti dal subacqueo e quando le letture scendono sotto un valore prefissato il sub stesso interviene in maniera manuale con un bypass lasciando entrare una certa quantit\u00e0 di ossigeno.\nCircuito chiuso ad addizione chimica.\nSono detti CCCR (\"Chemical Closed Circuit Rebreathers\") e si tratta di dispositivi a miscela a controllo chimico.\nTali apparecchi sono nati in Unione Sovietica fin dagli anni cinquanta, la loro particolarit\u00e0 consiste nell'avere, in parallelo al filtro della calce, un contenitore di perossido di sodio. Tale composto ha la particolarit\u00e0 di produrre ossigeno in modo direttamente proporzionale al CO2 assorbito. Potrebbe sembrare il sistema ideale ma l'uso presenta notevoli rischi. Il perossido infatti \u00e8 esplosivo se viene in contatto con l'acqua e generalmente \u00e8 stabilizzato con amianto. Come noto l'incendio alla stazione spaziale Mir \u00e8 stato causato proprio dal perossido di sodio.\nQuesti apparati sono prodotti quasi esclusivamente in Russia e non hanno alcuna (se non ai fini di collezionismo) diffusione nel mondo occidentale a causa del fatto che sono generalmente ritenuti pericolosi.\n\"Rebreather\" a circuito semichiuso.\nDetti SCR (\"Semiclosed Circuit Rebreather\").\n In questi apparati l'ossigeno consumato dal metabolismo \u00e8 fornito mediante un continuo ricambio della miscela presente nel circuito respiratorio, pertanto una parte di questa deve essere dispersa nell'ambiente esterno: di qui il nome \"semichiuso\". Come nei circuiti chiusi il biossido di carbonio prodotto dal metabolismo \u00e8 eliminato dalla calce sodata.\nEsistono due sistemi per il ricambio della miscela: uno \u00e8 detto a flusso continuo o alimentazione attiva, l'altro \u00e8 detto ad alimentazione passiva. Tutti e due sistemi sono alimentati da una o pi\u00f9 bombole caricate con miscele preconfezionate.\nSistemi a Flusso Continuo - Alimentazione Attiva.\nIn questi sistemi il ricambio della miscela presente nel circuito respiratorio si realizza mediante un ugello che inietta un flusso continuo di gas proveniente dalla bombola, il gas in eccesso \u00e8 disperso nell'ambiente esterno da un'apposita valvola posta in genere sul sacco polmone di espirazione o comunque su un punto opportuno del circuito respiratorio. \nIn questi sistemi il valore del flusso \u00e8 strettamente legato alla composizione della miscela presente nella bombola.\nGli ugelli possono esser fissi, quindi uno per ogni tipo di miscela, o regolabili in modo che lo stesso ugello possa essere impostato in funzione del tipo di miscela impiegato.\nIn genere questi apparati fanno uso di miscele Nitrox, ma si possono anche usare miscele Trimix (es.apparato modello Azimuth AF) o Heliox (es.apparato Drager FGG III), bisogna tener conto, per\u00f2, che ogni tipo di miscela richiede un particolare valore del flusso, quindi un ugello dedicato o una particolare impostazione di un ugello regolabile. \nSistemi a flusso continuo Premiscelati e Automiscelanti\nI sistemi a flusso continuo si dividono in premiscelati ed automiscelanti. Nei sistemi premiscelati impiegano un unico flusso di miscela, mentre nei sistemi automiscelanti vi sono due flussi erogati da due ugelli ove almeno uno eroga un flusso variabile in funzione della profondit\u00e0, in tal modo la composizione della miscela dipende dall'effetto combinato dei due flussi ed \u00e8 variabile con la profondit\u00e0. Lo scopo dei sistemi automiscelanti \u00e8 quello di cercare di ottimizzare la miscela risultante in funzione profondit\u00e0.\nPremiscelati a massa costante.\nSi tratta di apparecchi, generalmente dotati di una sola bombola di gas primario (quello utilizzato dal circuito respiratorio), che generalmente \u00e8 un nitrox nel quale la percentuale di ossigeno presente \u00e8 stabilita in base alla profondit\u00e0 che si vuole raggiungere.\nIl gas, attraverso un sistema meccanico chiamato \"dosatore\" lascia entrare nel circuito respiratorio un flusso continuo di gas che deve rinnovare la miscela presente, il sub respirando consuma una parte dell'ossigeno presente nella miscela. Per tale motivo la percentuale di ossigeno presente nel circuito \u00e8 quasi sempre inferiore alla percentuale contenuta nella bombola e dipende dal lavoro svolto (ovvero dal consumo metabolico di ossigeno).\nAppartengono a questa categoria la maggior parte dei rebreather semichiusi presenti sul mercato.\nAutomiscelanti a massa costante.\nQuesti apparecchi hanno lo stesso principio di funzionamento dei semichiusi descritti sopra, l'unica differenza \u00e8 che il gas non \u00e8 premiscelato, l'apparecchio ha infatti due (o pi\u00f9) bombole contenenti una ossigeno e l'altra un altro gas (generalmente nitrox o anche aria). Il vantaggio rispetto al tipo precedente \u00e8 che pur ottenendo una complessit\u00e0 costruttiva maggiore, si pu\u00f2 decidere la profondit\u00e0 operativa in maniera continua senza necessariamente cambiare il gas primario come nei \"rebreather\" sopra descritti. Tali apparecchi, tuttavia, proprio a causa della loro complessit\u00e0, non hanno trovato una notevole diffusione.\nPremiscelati ad addizione passiva.\nI PASCR (\"Passive Addition Semi Closed Rebreather\").\nIn queste macchine ad ogni inspirazione, grazie ad un sistema meccanico, vi \u00e8 una piccola espulsione di gas \"vecchio\" che viene rimpiazzato dal gas proveniente dalle bombole.\nQuesti apparato possono impiegare miscele Nitrox e Trimix, con il sistema ad alimentazione passiva il passaggio da una miscela all'altra \u00e8 molto semplice anche in immersione: ci\u00f2 costituisce un vantaggio rispetto ai sistemi a flusso continuo nei quali \u00e8 necessario cambiare ugello o impostazione in funzione del tipo di miscela impiegata, cosa che non pu\u00f2 essere fatta in immersione."}
{"id": "222244", "revid": "767487", "url": "https://it.wikipedia.org/wiki?curid=222244", "title": "Paragneiss", "text": "Una paragneiss \u00e8 un tipo di Gneiss, cio\u00e8 una roccia metamorfica di grado medio-alto, che deriva dal metamorfismo di una roccia sedimentaria a grana abbastanza fine (pelite) o pi\u00f9 grossolana arenaria.\nCome gli ortogneiss ha una tessitura che comporta l'isoorientazione dei minerali e che pu\u00f2 determinare un certo grado di scistosit\u00e0."}
{"id": "222247", "revid": "767487", "url": "https://it.wikipedia.org/wiki?curid=222247", "title": "Ortogneiss", "text": "Le ortogneiss (il prefisso \"orto-\" pu\u00f2 anche essere omesso) sono un tipo di Gneiss, cio\u00e8 rocce metamorfiche di grado medio-alto, che derivano dal metamorfismo di rocce magmatiche come i graniti o le rioliti.\nContengono granuli di diversi minerali tra i quali quarzo, albite, microclino e le miche biotite e muscovite.\nL'orientazione dei minerali secondo direzioni ben precise d\u00e0 alla roccia un aspetto \"striato\" e a volte ne determina scistosit\u00e0."}
{"id": "222248", "revid": "23013", "url": "https://it.wikipedia.org/wiki?curid=222248", "title": "Archibatteri", "text": ""}
{"id": "222251", "revid": "122228226", "url": "https://it.wikipedia.org/wiki?curid=222251", "title": "Corridoio Bizantino", "text": "Corridoio Bizantino \u00e8 la denominazione informale con cui \u00e8 noto il Ducato di Perugia (), comprendente una stretta fascia territoriale dell'Esarcato d'Italia appartenente, oggi, alle regioni Lazio, Umbria e Marche. Questo territorio rivest\u00ec un ruolo strategico cruciale per l'Impero romano d'Oriente in Italia, poich\u00e9 consentiva il collegamento tra Ravenna e Roma attraverso la \"Via Amerina\".\nOrigine.\nIl Corridoio si venne a formare negli anni settanta del VI secolo, allorch\u00e9 le conquiste longobarde risparmiarono una striscia montana di territorio romano, costituito da castelli difficilmente espugnabili dai longobardi, quali Narni, Amelia, Todi, Perugia e Gubbio, gravitanti in parte sulla via Amerina, poich\u00e9 la via Flaminia, pi\u00f9 agevole come percorso, era gi\u00e0 in mano ai nuovi conquistatori. Le conquiste longobarde portarono a una riorganizzazione delle province imperiali in Italia, che consistette nella trasformazione della Prefettura del pretorio in Esarcato e la sostituzione delle eparchie con i ducati. Cos\u00ec, il Ducato di Perugia fin\u00ec per essere al centro di attente strategie politico-militari messe in atto sia dai romani che dai longobardi. Infatti, mentre i romani si trovavano nella condizione di cercare un percorso che costituisse una valida alternativa alla via Flaminia, per permettere le comunicazioni e il collegamento tra Roma sede del potere spirituale e Ravenna sede del governo imperiale in Italia, i longobardi invece, oltre ad inseguire il sogno di entrare in Roma, tentavano a loro volta di impedire i collegamenti tra Roma e Ravenna. Inoltre i longobardi del Ducato di Spoleto, unificando i loro possedimenti con quelli sempre longobardi dislocati nella Tuscia, oltre ad impedire qualsiasi comunicazione tra le due citt\u00e0 avrebbero definitivamente cancellato ogni possibilit\u00e0 di difesa per Roma realizzando cos\u00ec il loro desiderio politico di porre l'intera penisola sotto il proprio dominio.\nConfini.\nNell'ambito dell'Esarcato d'Italia tale corridoio metteva in diretto collegamento i possedimenti tirrenici con quelli adriatici, confinando ad ovest col Ducato di Tuscia e ad est col Ducato di Spoleto, entrambi longobardi.La \"via Flaminia\" si trovava sotto il controllo del ducato di Spoleto per tutto il suo tratto umbro, ma superata \"Helvillum\" (Fossato di Vico), passava sotto il controllo dei romani, entrando nella Pentapoli montana (o annonaria). Il confine tra i due domini era il Passo della Scheggia.La \"via Amerina\", invece, controllata dai romani lungo tutto il suo percorso, aveva origine in territorio veiente all'altezza della \"mansio ad Vacanas\", da dove si distaccava dalla via Cassia, e passava per i centri di Nepi, \"Falerii Novii\", Amelia e poi su fino a Todi e Perugia. Dopo Perugia, raggiungeva Gubbio, oltrepassava il Passo della Scheggia ed a \"Luceoli\" (nei pressi dell'odierna Cantiano) si congiungeva con la via Flaminia.Dal caposaldo di \"Luceoli\", la via Flaminia conduceva, attraverso le gole del Burano e del Furlo, negli altri luoghi della Pentapoli: Cagli, Fossombrone, fino a Fano. Pervenuti a Fano nella Pentapoli marittima, dalla vicina Pesaro, si raggiungeva Rimini. Qui terminava la via Flaminia ed iniziava la via Popilia che, costeggiando il litorale, conduceva alla capitale Ravenna."}
{"id": "222252", "revid": "81783412", "url": "https://it.wikipedia.org/wiki?curid=222252", "title": "Stelle", "text": ""}
{"id": "222254", "revid": "1318658", "url": "https://it.wikipedia.org/wiki?curid=222254", "title": "Border Gateway Protocol", "text": "In telecomunicazioni e informatica il Border Gateway Protocol (BGP) \u00e8 un protocollo di routing di tipo EGP usato per connettere tra loro pi\u00f9 router che appartengono a sistemi autonomi (\"Autonomous System\", AS) distinti e che vengono chiamati router gateway o router di bordo/confine. \u00c8 quindi un protocollo di routing inter-AS, nonostante possa essere utilizzato anche tra router appartenenti allo stesso AS (nel qual caso \u00e8 indicato con il nome di iBGP, \"Interior Border Gateway Protocol\"), o tra router connessi tramite un ulteriore AS che li separa (eBGP, External Border Gateway Protocol).\nIn pratica BGP mette a disposizione di ciascun router un modo per:\nDescrizione.\nIl \"Border Gateway Protocol\" \u00e8 un protocollo di instradamento (\"routing\") che agisce nel 'cuore' della rete Internet. Il BGP funziona attraverso la gestione di una tabella di reti IP, o \"prefissi\", che forniscono informazioni sulla raggiungibilit\u00e0 delle diverse reti tra pi\u00f9 sistemi autonomi. Si tratta di un protocollo di routing a indicazione di percorso (\"path vector\"), che non usa metriche di carattere tecnico ma prende le decisioni di instradamento basandosi su politiche (regole) determinate da ciascuna rete. La versione corrente, BGP-4, \u00e8 definita nella specifica RFC 4271.\nIl BGP supporta il routing indipendente dalle classi (Classless InterDomain Routing) e usa un meccanismo di aggregazione degli instradamenti per diminuire le dimensioni delle relative tabelle. Nella rete Internet viene usata la versione 4 del protocollo a partire dal 1994; tutte le versioni precedenti sono considerate obsolete.\nIl protocollo BGP \u00e8 stato creato per sostituire il protocollo di routing EGP e consentire un instradamento completamente decentralizzato, eliminando cos\u00ec gli ostacoli che impedivano la soppressione della dorsale Internet NSFNET. In tal modo Internet \u00e8 divenuta un sistema pienamente decentralizzato.\nAnche le reti IP private di maggiori dimensioni possono trovare benefici dall'uso del BGP, ad esempio nel caso del collegamento di un gran numero di reti OSPF, una situazione in cui il protocollo OSPF non \u00e8 in grado di scalare in modo efficiente. Un altro motivo che pu\u00f2 spingere all'uso del BGP \u00e8 la configurazione di una rete in \"multihoming\" per offrire una maggiore ridondanza.\nGli utenti di Internet, nella maggior parte dei casi, non utilizzano il protocollo BGP direttamente. Tuttavia, poich\u00e9 quasi tutti i provider Internet (ISP) sono obbligati a usarlo per stabilire i criteri di routing reciproci, si tratta di uno dei protocolli pi\u00f9 importanti di Internet.\nFunzionamento.\nNel protocollo BGP le coppie di sistemi autonomi adiacenti, detti \"peer\", vengono stabilite mediante configurazione manuale dei router stabilendo una sessione TCP sulla porta 179. L'iniziatore della sessione BGP (\"speaker\") invia periodicamente (per default ogni 60 secondi) dei messaggi \"keepalive\" da 19 byte per mantenere attiva la connessione. Tra i protocolli di routing, il BGP \u00e8 l'unico a utilizzare il TCP come protocollo di trasporto.\nQuando viene usato all'interno di uno stesso AS il protocollo BGP viene chiamato \"BGP Interno\" (IBGP, \"Interior Border Gateway Protocol\"); nell'uso tra AS distinti viene chiamato \"BGP Esterno\" (eBGP, \"Exterior Border Gateway Protocol\"). I router che svolgono compiti di instradamento del traffico iBGP vengono chiamati \"router di transito\"; quelli che si trovano sul margine esterno di un AS e utilizzano il protocollo eBGP per scambiare informazioni con il proprio ISP vengono chiamati \"router di bordo\" o \"di confine\".\nTutti i router all'interno di un dato AS che partecipano all'instradamento via BGP devono essere configurati secondo una topologia a maglie completamente connesse: ciascun router deve essere configurato come \"peer\" di tutti gli altri. Naturalmente ci\u00f2 pone seri problemi di scalabilit\u00e0, poich\u00e9 il numero di connessioni necessarie cresce con il quadrato del numero dei router coinvolti. Per ovviare a questo problema il protocollo BGP prevede due soluzioni: i \"route reflector\" (RFC 2796) e le \"confederazioni\" (RFC 3065).\nI \"route reflector\" riducono il numero di connessioni necessarie nell'ambito di un AS. \u00c8 possibile designare in tal modo un solo router (o due, per ridondanza) e configurare gli altri router appartenenti all'AS come \"peer\" soltanto di quest'ultimo.\nLe confederazioni vengono usate nel caso di reti particolarmente estese, nelle quali un AS di grandi dimensioni pu\u00f2 essere configurato in modo da comprendere vari AS interni di pi\u00f9 facile gestione. \u00c8 possibile usare le confederazioni anche contemporaneamente ai \"route reflector\".\nSelezione delle rotte migliori.\nQuando un router annuncia un prefisso per una sessione BGP, include anche un certo numero di attributi BGP, formando quella che viene definita rotta (route), formata appunto da un prefisso pi\u00f9 gli attributi.\nPertanto ogni rotta sar\u00e0 genericamente descritta da tre elementi: NEXT-HOP, AS-PATH, prefisso \"x.\"\nAutoma a stati finiti.\nI \"peer\" BGP usano un semplice automa a stati finiti per prendere le decisioni che riguardano l'interazione con altri \"peer\" BGP. L'automa \u00e8 composto da sei stati - Idle (Inattiva), Connect (Connetti), Active (Attivo), OpenSent (Apertura Inviata), OpenConfirm (Apertura Confermata) ed Established (Stabilito). Ciascun \"peer\" BGP attraversa gli stati descritti quando cerca di stabilire e mantenere in vita una sessione con un altro \"peer\".\nInconvenienti e soluzioni.\nVolatilit\u00e0 degli instradamenti.\nIl BGP prevede una procedura di \"smorzamento\" (\"damping\") per ridurre gli effetti della volatilit\u00e0 degli instradamenti. Tale fenomeno pu\u00f2 essere causato dalla interruzione e dal successivo ripristino dei collegamenti a livello di WAN / WLAN oppure da errori di configurazione o gestione dei router. In assenza di \"damping\" pu\u00f2 accadere che gli instradamenti vengano inseriti ed eliminati dalle tabelle di routing con grande rapidit\u00e0, il che pu\u00f2 avere un impatto rilevante sul carico di lavoro dei router e di conseguenza sulla stabilit\u00e0 complessiva delle procedure di instradamento.\nNel processo di \"damping\" la volatilit\u00e0 di un instradamento subisce una diminuzione esponenziale. La prima volta che un instradamento va e viene in breve tempo, per qualsiasi ragione, il \"damping\" non interviene; vengono cos\u00ec conservati i tempi di risposta consueti del BGP. Quando l'evento si presenta una seconda volta, il BGP ignora il prefisso per un certo tempo, e le occorrenze successive vengono ritardate secondo una progressione esponenziale. Quando le anomalie sull'instradamento in questione sono cessate ed \u00e8 trascorso un opportuno lasso di tempo, i prefissi possono essere ripristinati partendo da zero. Il \"damping\" pu\u00f2 anche ridurre gli effetti degli attacchi ostili di tipo denial of service, in quanto gli intervalli temporali previsti dal meccanismo sono ampiamente personalizzabili.\nA causa della maggiore velocit\u00e0 dei collegamenti delle dorsali e dei processori dei router, alcuni architetti di rete hanno suggerito che il \"damping\" non sia pi\u00f9 importante come una volta, in quanto i router sono in grado di assorbire molto pi\u00f9 rapidamente le modifiche alla tabella di routing. Alcuni hanno persino suggerito che il \"damping\" in queste condizioni possa peggiorare la situazione invece di migliorarla. Questo argomento \u00e8 ancora controverso e oggetto di numerose ricerche.\nEsplosione delle tabelle di routing.\nUno dei problemi pi\u00f9 gravi del protocollo BGP, ma in realt\u00e0 dell'intera infrastruttura di Internet, deriva dalla crescita della tabella di routing della stessa Internet. Se la tabella di routing globale crescesse fino al punto in cui la sua gestione dovesse superare le capacit\u00e0 di memoria e di potenza di calcolo dei router meno recenti, questi non sarebbero pi\u00f9 in grado di agire adeguatamente da gateway per le parti di Internet collegate ad essi. Inoltre, cosa forse ancor pi\u00f9 importante, le tabelle di routing pi\u00f9 grandi richiedono tempi pi\u00f9 lunghi per stabilizzarsi (vedi sopra) dopo una modifica sostanziale nella connettivit\u00e0, garantendo nel frattempo solo una connettivit\u00e0 ridotta, o talvolta assente.\nFino al 2001 la tabella di routing globale era in crescita esponenziale e minacciava di dare luogo, col tempo, a una interruzione generalizzata della connettivit\u00e0. Nel tentativo di contrastare questa eventualit\u00e0, \u00e8 in corso uno sforzo congiunto degli ISP per mantenere al minimo le dimensioni della tabella di routing globale, attraverso il ricorso ai meccanismi di Classless InterDomain Routing e aggregazione degli instradamenti. Questi sforzi hanno rallentato la crescita della tabella di routing sino a riportarla a un andamento lineare, allontanando in modo significativo il momento in cui sar\u00e0 necessario sostituire i router pi\u00f9 datati.\nErrori di configurazione.\nL'errata configurazione del BGP \u00e8 stata ricondotta quale causa principale del down completo dei social Facebook, Messenger, Whatsapp e Instagram avvenuto il 4 Ottobre 2021 e che ha coinvolto l'intero pianeta. Il risultato dell'errore di configurazione \u00e8 stato che i name server, cio\u00e8 i computer che si occupano di tradurre i nomi utilizzati normalmente, come facebook.com, in indirizzi numerici del protocollo IP, sono diventati improvvisamente inaccessibili, insieme al resto di tutta l\u2019infrastruttura. Ci\u00f2 ha di fatto prodotto un evento inatteso, la totale disconnessione dei servizi della galassia di Facebook: non si \u00e8 verificato un semplice malfunzionamento di alcuni siti, ma per alcune ore i siti e i servizi online pi\u00f9 frequentati del pianeta sono stati letteralmente cancellati dalla rete: cercando il dominio facebook.com sul sito di ricerca di informazioni sui domini domaintools.com, veniva restituita la schermata seguente: \u201cfacebook.com is for sale!\u201d. I tentativi di accedere alle piattaforme inaccessibili da parte degli utenti di tutto il mondo ha inoltre provocato un picco di richieste ai server DNS, rallentando di fatto l'intera infrastruttura Internet. Infine, l'errata configurazione del BGP ha prodotto non solo la paralisi totale dei servizi al pubblico di Facebook (il social network, le applicazioni di messaggistica e l\u2019applicazione di condivisione di foto), ma anche la paralisi dei servizi interni, inclusi i lettori di badge che permettono ai dipendenti di entrare e muoversi negli edifici aziendali."}
{"id": "222255", "revid": "124753991", "url": "https://it.wikipedia.org/wiki?curid=222255", "title": "Bootleg", "text": "Il bootleg indica una registrazione audio o video, generalmente di uno spettacolo, realizzata in forma amatoriale o professionale e distribuita in forma non ufficiale tra i fan, di norma gratuitamente e quasi sempre senza l'avallo ufficiale del detentore dei diritti. Le normative che permettono l'uso per fini didattici e senza scopo di lucro ne vietano per\u00f2 anche la vendita e la commercializzazione, che, senza l'approvazione del detentore dei diritti d'autore, costituisce pertanto una violazione del copyright.\nOrigine del termine.\nIn inglese la parola \"bootleg\" indica la gamba di uno stivale e, dall'abitudine di nascondervi piccoli oggetti per sottrarli da potenziali ispezioni, la parola \u00e8 diventata poi un verbo e un aggettivo usati per indicare rispettivamente l'azione del contrabbandare e l'oggetto contrabbandato (o, pi\u00f9 raramente, rubato). Il termine ha avuto il primo uso ampio durante il proibizionismo statunitense dell'inizio del XX secolo e faceva riferimento alla distribuzione clandestina di alcool.\nIl termine \u00e8 talvolta utilizzato per traslato e non sempre propriamente anche in molti altri settori, dai videogiochi alle pubblicazioni cartacee, passando per le registrazioni di film effettuate durante le proiezioni nei cinema.\nUtilizzo.\nIl termine \u00e8 entrato nella lingua italiana mutuato dall'inglese, e indica un album discografico prodotto, distribuito o commercializzato, non necessariamente a fini di lucro, senza l'autorizzazione del detentore dei diritti. Spesso tali dischi sono registrazioni eseguite senza il permesso dell'autore ai concerti, usando microfoni amatoriali o attraverso l'ingresso diretto del mixer. Pu\u00f2 capitare di ascoltare un \"bootleg\" inficiato dal frastuono del pubblico, ma anche registrazioni di alta qualit\u00e0, per esempio con il supporto di qualche tecnico che registri il concerto direttamente dal mixer. In altri casi (ad es. colonne sonore) vengono distribuite edizioni \"bootleg\" semplicemente perch\u00e9 il prodotto originale non \u00e8 mai stato ufficialmente commercializzato.\nIn genere i negozi di dischi, specialmente le grandi catene commerciali, non vendono \"bootleg\" sia per motivi legali, sia perch\u00e9 questo genere di dischi non \u00e8 supportato da una distribuzione vera e propria; pertanto preferiscono affidarsi alla vendita di prodotti distribuiti ufficialmente. Tuttavia alcuni negozi con un pubblico ristretto rispetto alle grandi catene, talvolta affiancano ai dischi ufficiali anche dei bootleg. Grazie ai bootleg, certi esercizi minori possono contare su un pubblico che, anche quando un gruppo o artista non pubblica nuovo materiale, periodicamente controlla le uscite non ufficiali.\nIl pubblico che acquista o ricerca i \"bootleg\" lo fa sovente per motivi di collezionismo oppure perch\u00e9 non ritiene soddisfacenti le registrazioni dal vivo ufficiali, che, in seguito alla post-produzione ed alcuni ritocchi per correggerne gli errori, possono risultare pi\u00f9 artificiose di una registrazione amatoriale. Oppure semplicemente trova che il concerto registrato per ottenere il live ufficiale di un artista non sia soddisfacente e vorrebbe ascoltare un'altra registrazione relativa a quella \"tourn\u00e9e\". Altre volte la ricerca di un \"bootleg\" \u00e8 motivata dall'essere stato presente a quel determinato concerto, oppure per la ricerca di una certa versione di un brano o di una reinterpretazione che non \u00e8 mai stata pubblicata; possono diventare oggetti di culto registrazioni che contengono errori.\nAlcuni artisti hanno cercato di sfruttare questo fenomeno, mettendo essi stessi in vendita le registrazioni dei loro live, continuando per\u00f2 a utilizzare il termine \"bootleg\" per distinguerli dai live \"ufficiali\", venduti e distribuiti con modalit\u00e0 tradizionali. Tali \"bootleg\" sono venduti sovente su ordinazione, oppure la loro distribuzione \u00e8 limitata alle zone vicine al luogo in cui si \u00e8 tenuto tale concerto. Sono storicamente famose alcune case discografiche specializzate nell'edizione di \"bootleg\" in vinile di alta qualit\u00e0 sonora e curati nella fattura come le lussemburghesi \"Flashback\" e \"The Swingin' Pig Records\", le cui pubblicazioni sono spesso in vinile colorato.\nNel mondo.\nItalia.\nL'Italia vide prosperare l'edizione di numerosi \"bootleg\" in vinile e CD di ottima qualit\u00e0 (spesso picture disc), a volte anche remixaggi di live ufficiali, grazie a un'interpretazione della legge sul diritto d'autore che permetteva in qualche modo la legalit\u00e0 dell'opera e l'apposizione del bollino SIAE aprendo un conto bancario in favore della band e depositandovi una parte dei proventi per copia."}
{"id": "222256", "revid": "125142432", "url": "https://it.wikipedia.org/wiki?curid=222256", "title": "Tosca D'Aquino", "text": "Biografia.\nAttrice di teatro, cinema e televisione, diplomata all'Accademia d'arte drammatica \"Silvio d'Amico\", ha raggiunto la notoriet\u00e0 negli anni novanta partecipando a due popolari film di Leonardo Pieraccioni, \"I laureati\" e \"Il ciclone\", anche se si era gi\u00e0 fatta notare nel 1989 a 23 anni nel film \"Kinski Paganini\", nel quale interpreta una prostituta minorenne. A partire dal 2000, pur continuando la carriera cinematografica, si \u00e8 dedicata con successo alla televisione, lavorando in fiction e altri programmi (\"Torno sabato\", con Giorgio Panariello e Matilde Brandi, \"Festival di Castrocaro Terme - Voci &amp; Volti nuovi\" e \"Suonare Stella\"). Nel 2005 conduce la 48 edizione dello Zecchino d'Oro affiancando Cino Tortorella, Francesco Salvi e Anna Munaf\u00f2. Nel 2007 ha partecipato alla seconda edizione di \"Notti sul ghiaccio\". Nel 2009 conduce la terza edizione del Premio Citt\u00e0 dei Cavalieri di Malta. Nel 2013 partecipa, in qualit\u00e0 di aiuto-chef, al programma culinario di Rai 1 \"La terra dei cuochi\". Due anni prima aveva preparato una Mystery box nella prima edizione di MasterChef. Nel 2017 vince la seconda edizione di \"Bake Off Italia\" Celebrity Edition assieme alla sua amica Francesca Piccolo.\nNel 2019 e nel 2020 viene nominata Direttore Artistico e conduttore, insieme nelle due edizioni a Max Nardari, del Festival Sabaudia Studios, prestigioso e storico Festival della commedia Italiana di Sabaudia.\nVita privata.\n\u00c8 stata sposata per sette anni con l'ingegnere Mauro Gabrielli, dal quale ha avuto un figlio, Edoardo (1999). \u00c8 convolata a seconde nozze nel 2013 con il produttore Massimo Martino, dopo undici anni di convivenza e un figlio di nome Francesco (2005)."}
{"id": "222257", "revid": "363629", "url": "https://it.wikipedia.org/wiki?curid=222257", "title": "Alimentazione (disambigua)", "text": ""}
{"id": "222261", "revid": "124826517", "url": "https://it.wikipedia.org/wiki?curid=222261", "title": "Iaia Forte", "text": "Biografia.\nDiplomata al Centro sperimentale di cinematografia, ha debuttato in teatro con Toni Servillo, vincendo per \"Il misantropo\" di Moli\u00e8re il Premio della Critica come migliore attrice. Ha collaborato a lungo con il gruppo \"Teatri Uniti\". Sempre in teatro ha lavorato con Leo de Berardinis, Mario Martone, Carlo Cecchi, Federico Tiezzi, Emma Dante, partecipando a spettacoli premiati dalla critica.\nDopo alcune parti minori, al cinema ha interpretato \"Libera\" di Pappi Corsicato, con cui ha lavorato anche ne \"I buchi neri\", \"I vesuviani\" e \"Chimera\". Sempre al cinema ha lavorato con Maurizio Nichetti, Marco Ferreri, Tonino De Bernardi, Mario Martone, Renato De Maria e Marco Risi, ottenendo due Nastri d'argento e un premio Sacher come migliore attrice protagonista. Ha interpretato inoltre la parte di Trumeau ne \"La grande bellezza\" (2013) di Paolo Sorrentino.\nHa preso parte al \"Progetto Domani\u201d di Luca Ronconi in occasione delle Olimpiadi della Cultura Torino 2006, recitando in \"Troilo e Cressida\" di Shakespeare e ne \"Lo specchio del diavolo\" di Giorgio Ruffolo. Parallelamente al lavoro con registi italiani, Iaia Forte, insieme con Clara Gebbia, lavora a progetti ideati e prodotti dalla compagnia Teatro Iaia.\nHa portato in scena il libro \"Hanno tutti ragione\" di Paolo Sorrentino."}
{"id": "222262", "revid": "16066", "url": "https://it.wikipedia.org/wiki?curid=222262", "title": "Acido di Br\u00f8nsted", "text": ""}
{"id": "222263", "revid": "1982", "url": "https://it.wikipedia.org/wiki?curid=222263", "title": "Roberto di Napoli", "text": ""}
{"id": "222264", "revid": "16066", "url": "https://it.wikipedia.org/wiki?curid=222264", "title": "Base di Br\u00f8nsted", "text": ""}
{"id": "222265", "revid": "16066", "url": "https://it.wikipedia.org/wiki?curid=222265", "title": "Teoria di Br\u00f8nsted", "text": ""}
{"id": "222267", "revid": "1982", "url": "https://it.wikipedia.org/wiki?curid=222267", "title": "Roberto I di Napoli", "text": ""}
{"id": "222273", "revid": "122742525", "url": "https://it.wikipedia.org/wiki?curid=222273", "title": "Sistema di gestione", "text": " \nCon il termine sistema di gestione si intende un insieme di procedure, di sistemi informativi e di sistemi informatici dedicati al governo di un processo tipicamente operativo, produttivo o amministrativo.\nQuando in un sistema di gestione vengono presi in considerazione pi\u00f9 aspetti contemporaneamente anzich\u00e9 considerarli singolarmente (ad esempio nell'ambito della gestione qualit\u00e0, sicurezza e ambiente o QSA), si parla di sistema di gestione integrato.\nControllo di gestione.\nI sistemi di gestione sono inseriti nel contesto del controllo di gestione, e - pi\u00f9 in generale - nella teoria dei sistemi di controllo. L'obiettivo del controllo pu\u00f2 essere: \nSistemi di gestione secondo le norme ISO.\nCon tale termine si intendono tutti i sistemi di gestione implementati nelle organizzazioni (imprese, societ\u00e0, enti o aziende pubbliche, studi professionali, associazioni, ecc.) nei diversi settori in cui operano (es. manifatturiero, commercio, agricoltura, servizi, costruzioni, istituzioni, ecc.) in riferimento ai requisiti espressi da una serie di norme internazionali ISO, tra le quali:\nEsistono tante altre norme di sistema specie quelle settoriali (segmento di mercato) oppure di area (una certa funzione o processo).\nL'adesione alle norme \u00e8 volontaria, a meno che non siano citate come testi cogenti in atti legislativi specifici. Esistono, quindi, gli organismi accreditati secondo norme internazionali che rilasciano appunto la certificazione dei sistemi di gestione a seguito di verifiche ispettive condotte, secondo precisi regolamenti concordati, presso l'organizzazione richiedente.\nLe norme sui sistemi di gestione non sono da confondere con le norme sui prodotti.\nSistemi di gestione nelle telecomunicazioni.\nNell'ambito delle telecomunicazioni i sistemi di gestione sono preposti alla configurazione e al governo degli apparati di telecomunicazioni; tali operazioni di controllo nascono dalla necessit\u00e0 di:\nI sistemi di gestione svolgono il controllo del funzionamento degli apparati, garantendo standard di qualit\u00e0 prefissata (Quality &amp; Performance), rilevazione degli allarmi (Fault), configurazione degli stessi apparati per i servizi erogati (Delivery), controllo della capacit\u00e0 residua (Capacity Analysis). Un sistema di gestione posto al governo di tali funzioni \u00e8 detto Element Manager (EM). Solitamente un EM \u00e8 in grado di supervisionare solo una porzione o una tecnica di rete, mentre \u00e8 spesso richiesta la supervisione di pi\u00f9 tecnologie, interoperanti tra loro. In tal caso il sistema di gestione prende il nome di Network Manager (NM). Il ruolo del Network Manager \u00e8 pertanto quello di rendere indipendente la gestione della rete rispetto alle singole tecnologie utilizzate per realizzarla.\nUna trattazione pi\u00f9 estesa di questa categoria di sistemi di gestione pu\u00f2 essere trovata in ambito TOM (Telecommunication Operation Management) dove i sistemi di gestione sono pi\u00f9 propriamente definiti con l'acronimo OSS (Operational Support Systems)."}
{"id": "222275", "revid": "1855146", "url": "https://it.wikipedia.org/wiki?curid=222275", "title": "Guerra del Vespro", "text": ""}
{"id": "222278", "revid": "1305772", "url": "https://it.wikipedia.org/wiki?curid=222278", "title": "Lightweight Directory Access Protocol", "text": "In informatica LDAP (Lightweight Directory Access Protocol) \u00e8 un protocollo standard per l'interrogazione e la modifica dei servizi di directory, come ad esempio un elenco aziendale di email o una rubrica telefonica, o pi\u00f9 in generale qualsiasi raggruppamento di informazioni che pu\u00f2 essere espresso come record di dati e organizzato in modo gerarchico. \u00c8 specificato in una serie di Standard Track Request for Comments (RFCs) della Internet Engineering Task Force (IETF). La sua descrizione in ASN.1 \u00e8 attualmente pubblicata nella RFC 4511.\nStoria.\nPrimi standard.\nNegli anni settanta l'integrazione tra il mondo della comunicazione e le tecnologie informatiche tracciava la strada verso lo sviluppo di nuove tecnologie di comunicazione. Molti tra i sistemi sviluppati erano incompatibili tra di loro: divenne evidente che occorressero nuovi standard per permettere ad apparecchiature e sistemi differenti di cooperare.\nVennero sviluppati indipendentemente due principali standard: uno venne ideato dal CCITT (Comit\u00e9 Consultatif International Telephonique et Telegraphique, o International Consultative Committee on Telephony and Telegraphy), e dall'ISO. Il CCITT divenne poi ITU-T. Il lavoro produsse l\"'OSI Reference Model\" (ISO 7498), che individu\u00f2 sette strati nella comunicazione di dati con il trasporto fisico al livello pi\u00f9 basso e i protocolli dell'applicazione ai livelli pi\u00f9 alti.\nGli altri standard si svilupparono insieme con Internet e con la ricerca portata avanti dalla DARPA negli USA. L'Internet Architecture Board (IAB) e l'Internet Engineering Task Force (IETF) sviluppano standard per Internet con una serie di documenti chiamati Request for Comments (RFC), che dopo essere approvati, implementati e usati per un certo periodo, possono diventare standard (STD). Prima che una proposta diventi una RFC, \u00e8 chiamata \"Internet Draft\".\nQuesti due processi di standardizzazione affrontano il problema da due differenti prospettive. L'approccio OSI incomincia da zero e definisce standard usando un modello formale senza richiedere implementazioni. Internet usa un approccio meno formale, dove chiunque pu\u00f2 proporre e commentare RFC che vengono poi implementati per verificarne la fattibilit\u00e0. I protocolli OSI si sono sviluppati lentamente, specialmente nel mercato dei personal computer. Al contrario TCP/IP e Internet hanno avuto un'applicazione maggiore e si sono sviluppati rapidamente.\nAlcune compagnie svilupparono cos\u00ec i propri protocolli e prodotti per il network. In ogni caso i protocolli OSI ebbero importanza nei grossi sistemi distribuiti che si stavano sviluppando in maniera particolare. Un'area importante era quella dei servizi di directory. Il CCITT cre\u00f2 lo standard X.500 nel 1988, che divenne \"ISO 9594 Data Communications Network Directory Recommendations X.500-X.521\" nel 1990.\nSecondo questo standard, la comunicazione tra directory client e server usa il directory access protocol (DAP). Ma per essere operativo, il DAP richiede l'intera pila OSI, poich\u00e9 \u00e8 un protocollo del livello applicazioni.\nLDAP.\nSi voleva per\u00f2 un'interfaccia a una directory server X.500 che usasse meno risorse o un protocollo leggero. Per questo motivo venne sviluppato LDAP, come alternativa snella al DAP. LDAP richiede il pi\u00f9 leggero e popolare protocollo TCP/IP invece della pila OSI. Inoltre LDAP semplifica certe operazioni di X.500 e omette certi aspetti intricati. Il protocollo originario \u00e8 stato ideato nel 1993 da Tim Howes della University of Michigan, Steve Kille di Isode Limited, Colin Robbins di Nexor e Wengyik Yeong di Performance Systems International. Mark Wahl di Critical Angle Inc., Tim Howes, e Steve Kille iniziarono a lavorare nel 1996 a una nuova versione di LDAP, LDAPv3 sotto l'egida dell'Internet Engineering Task Force (IETF). LDAPv3, pubblicato per la prima volta nel 1997, ha sostituito LDAPv2 e, tra le principali novit\u00e0, ha aggiunto il supporto per l'estensibilit\u00e0 ed ha integrato Simple Authentication and Security Layer per lo strato di autenticazione sicura. Ulteriori sviluppi alle specifiche di LDAPv3 e numerose estensioni sono state in seguito aggiunte dall'IETF in successive RFC.\nDue precursori di LDAP sono rappresentati dagli RFC rilasciati da IETF, Directory Assistance Service (RFC 1202) e DIXIE Protocol Specification (RFC 1249). Sono entrambi RFC informativi e non vennero proposti come standard. Il Directory Assistance Service (DAS) defin\u00ec un metodo per il quale un directory client pu\u00f2 comunicare con un proxy su un host OSI che rilasciava richieste X.500 a nome del client. DIXIE \u00e8 simile a DAS, ma offre una conversione pi\u00f9 diretta del DAP. La prima versione di LDAP venne definita in X.500 Lightweight Access Protocol (RFC 1487), sostituito poi da Lightweight Directory Access Protocol (RFC 1777).\nPi\u00f9 avanti LDAP raffin\u00f2 le idee e i protocolli di DAS e DIXIE. Ha un'implementazione pi\u00f9 neutrale e riduce la complessit\u00e0 del client. La maggior parte dei lavori in DIXIE e LDAP proviene dall'Universit\u00e0 del Michigan, che offre una documentazione delle implementazioni di LDAP e mantiene pagine Web e mailing list su LDAP. RFC 1777 definisce il protocollo LDAP stesso, insieme con: \"La rappresentazione in Stringhe e Sintassi degli Attributi Standard\" (RFC 1778), \"Rappresentazione in Stringa dei Distinguished Name\" (RFC 1779), \"Formato per l'URL LDAP\" (RFC 1959), \"Rappresentazione in stringa dei filtri di ricerca LDAP\" (RFC 1960) La versione 2 di LDAP ha ottenuto lo stato di standard bozza nel processo di standardizzazione IETF, un passo dall'essere uno standard. Oggi, tutte le implementazione dei directory server sono basati su LDAP versione 3 specificato nella RFC 4511.\nDSML.\nRecentemente, il bisogno di unire le operazioni LDAP con XML nell'uso dei Servizi Web ha dato alla luce un nuovo linguaggio chiamato \"Directory Services Markup Language\" (DSML). La pi\u00f9 recente versione \u00e8 DSMLv2. DSML \u00e8 un generico formato per importare/esportare tali informazioni. In DSML i dati della directory possono essere condivisi tra applicazioni che supportano tale formato senza esporre il protocollo LDAP. XML offre un metodo efficace per presentare e trasferire i dati; i servizi di directory permettono di condividere e gestire i dati e sono cos\u00ec un prerequisito necessario per effettuare operazioni online. DSML \u00e8 progettato per rendere il servizio di directory pi\u00f9 dinamico impiegando XML. DSML \u00e8 uno schema in XML per lavorare con le directory, ed \u00e8 definito con un Document Content Description (DCD). Cos\u00ec DSML permette ai programmatori di XML di accedere alle directory LDAP senza avere a che fare con l'interfaccia LDAP o API per l'accesso alle directory, offrendo un modo uniforme per lavorare con directory multiple e differenti.\nLDAP ha influenzato lo sviluppo di altri protocolli di rete, come il \"Service Provisioning Markup Language\" (SPML) e il \"Service Location Protocol\".\nPanoramica del protocollo.\nIl client inizia una sessione LDAP collegandosi ad un server LDAP (chiamato anche DSA, \"Directory System Agent\"). Sono comunemente definite due porte TCP per la connessione in chiaro (porta 389) e la connessione cifrata (porta 636). Le comunicazioni sono sempre iniziate dal client che invia una richiesta alla quale il server deve rispondere (vi sono alcune eccezioni a questo pattern di comunicazione, definite nelle RFC). Tutte le informazioni sono codificate e trasmesse utilizzando Basic Encoding Rules (BER).\nIl client pu\u00f2 richiedere le seguenti operazioni:\nIl server pu\u00f2 inviare \"Unsolicited Notifications\" che non sono risposte a richieste del client. La RFC 4511 definisce un unico tipo di \"Unsolicited Notifications\" che il server deve inviare a tutte le connessioni aperte quando sta per chiudersi.\nUn metodo alternativo di rendere sicura la connessione \u00e8 quello di usare un tunnel SSL . Per consuetudine questo \u00e8 indicato con lo \"scheme\" ldaps:// nella URL ma questa notazione non \u00e8 standardizzata in nessuna RFC, anzi questo comportamento \u00e8 deprecato fin dal 2003 nella RFC 3494 che ha ufficialmente abbandonato LDAPv2.\nDirectory LDAP.\nIl termine di uso comune \"\"directory LDAP\" pu\u00f2 essere fuorviante, in quanto LDAP definisce un protocollo d'accesso e non una base di dati. Nessun tipo specifico di \"directory\" \u00e8 una \"directory LDAP\"\". Si potrebbe ragionevolmente usare il termine per descrivere qualsiasi \"directory\" accessibile tramite LDAP e che possa identificare gli oggetti contenuti tramite nomi X.500, ma \"Directory\" come OpenLDAP e i suoi predecessori sviluppati presso l'Universit\u00e0 del Michigan, anche se progettati espressamente per l'accesso tramite LDAP piuttosto che come ponte verso X.500, come avveniva per i prodotti forniti da ISODE, non sono \"directory LDAP\" pi\u00f9 di qualsiasi altra \"directory\" accessibile tramite protocollo LDAP.\nStruttura.\nL'informazione all'interno di una directory \u00e8 organizzata in elementi chiamati \"entry\".\nGli elementi di una \"directory LDAP\" presentano una struttura gerarchica che riflette confini politici, geografici o organizzativi. Nel modello X.500 originale, gli elementi che rappresentano gli stati appaiono in cima all'albero, con sotto di essi gli elementi per gli stati federali o le organizzazioni nazionali (normalmente nelle installazioni di LDAP vengono usati i nomi del DNS per strutturare i livelli pi\u00f9 alti della gerarchia). Pi\u00f9 in basso potrebbero apparire elementi per rappresentare le divisioni all'interno di una singola organizzazione, singole persone, documenti, stampanti o qualsiasi altra cosa.\nNella struttura ad albero, ad ogni livello esiste un \"Relative distinguished name\" (RDN) che identifica l'elemento in relazione ad un altro (ad esempio \"ou=people\"). L'unione di tutti i RDN, presi in successione dal nodo foglia fino alla radice, costituisce il \"distinguished name\" (DN), una stringa che rappresenta univocamente un'entry nella directory.\nUn DN pu\u00f2 essere ad esempio:\n \"cn=John Doe,ou=people,dc=wikipedia,dc=org\"\nCiascuna entry ha una serie di \"attributi\", costituiti dall'associazione attributo-valore; per ogni attributo possono esserci pi\u00f9 valori (si veda l'esempio appena mostrato). Ognuno degli attributi dell'elemento \u00e8 definito come membro di una classe di oggetti, raggruppati in uno schema. Ogni elemento nella directory \u00e8 associato a una o pi\u00f9 classi di oggetti, che definiscono se un attributo sia opzionale o meno, e che tipo di informazioni questo contenga. I nomi degli attributi solitamente sono scelti per essere facilmente memorizzabili, per esempio \"cn\" per \"common name\", o \"mail\" per un indirizzo e-mail. I valori degli attributi dipendono dal tipo, e la maggioranza dei valori non binari sono memorizzati in LDAPv3 (LDAP versione 3) come stringhe UTF-8. Per esempio, un attributo di tipo mail potrebbe contenere il valore \"user@example.com\", mentre un attributo \"jpegPhoto\" potrebbe contenere una fotografia nel formato (binario) JPEG. Nella definizione della classe dell'oggetto LDAP alcuni attributi sono obbligatori (MUST) mentre altri sono opzionali (MAY). Per ottenere la creazione dell'oggetto \u00e8 indispensabile definire contemporaneamente tutti gli attributi obbligatori.\nOgni attributo ha una propria definizione che include anche una specifica del tipo di dato e delle regole di matching. \u00c8 possibile definire attributi e classi di oggetti personalizzati.\n\u00c8 necessario effettuare un Check dopo ogni configurazione.\nURL LDAP.\nEsiste un formato per una URL che identifica un'operazione LDAP e che solitamente viene utilizzato per effettuare ricerche o per consentire al server di restituire dei \"referrals\" cio\u00e8 riferimenti ad un altro server che contiene le informazioni richieste dal client:\n ldap://host:port/DN?attributes?scope?filter?extensions\nNon tutte le parti della URL sono obbligatorie.\n\u00c8 comunemente utilizzato uno \"scheme\" di tipo \"ldaps://\" che, sebbene deprecato nella RFC 3494, indica una connessione LDAP con SSL. Questo \u00e8 completamente differente dall'utilizzo dell'operazione StartTLS che invece utilizza lo \"scheme\" standard codice_1.\nAziende che supportano LDAP.\nLDAP ha ottenuto un ampio supporto da aziende quali:\noltre che in implementazioni open source/free software quali OpenLDAP e Fedora Directory Server.\nAnche l'Apache HTTP Server usato come proxy (dal modulo mod_proxy) supporta LDAP.\nRFC.\nLDAP \u00e8 definito da una serie di Request for Comments:\nLe seguenti RFC dettagliano alcune \"Best Current Practices\" specifiche per LDAP:\nLe seguenti RFC trattano alcune estensioni specifiche di LDAPv3:\nLDAPv2 era definito nelle seguenti RFC:\nLDAPv2 venne messo in stato \"Historic\" con la seguente RFC"}
{"id": "222295", "revid": "1305772", "url": "https://it.wikipedia.org/wiki?curid=222295", "title": "Lista dei codec", "text": "Lista dei codec."}
{"id": "222296", "revid": "125655710", "url": "https://it.wikipedia.org/wiki?curid=222296", "title": "Ila (mitologia)", "text": "Ila (dal greco ) \u00e8 un personaggio minore della mitologia greca, la cui storia si intreccia con quella di Eracle e degli Argonauti.\nIl mito.\nEracle, il semidio nato da Zeus e Alcmena, si invagh\u00ec della bellezza di Ila e lo rap\u00ec dopo aver ucciso suo padre Teiodamante, re dei Driopi. Ila lo accompagn\u00f2 quindi nelle sue gesta, in qualit\u00e0 di scudiero. Secondo il mito, Ila era anch'egli un semidio, essendo stato generato da Teiodamante e da una ninfa.\nInsieme si imbarcarono con Giasone per accompagnarlo alla ricerca del vello d'oro. Durante una sosta in Misia, Ila scese dalla nave con Eracle e si allontan\u00f2 in cerca di una fonte d'acqua dolce.\nQuando le Naiadi della fonte, che stavano danzando attorno alla sorgente, videro arrivare Ila, se ne innamorarono immediatamente. Nel momento in cui Ila si chin\u00f2 per prendere l'acqua, una delle ninfe lo prese e lo tir\u00f2 verso l'acqua per baciarlo, trascinandolo poi nel fiume con loro.\nEracle ud\u00ec le grida di Ila e si mise a cercarlo disperatamente, temendo che fosse stato assalito da qualche ladro. Non solo egli non riusc\u00ec a trovarlo: gli Argonauti ripartirono senza di loro. Di Ila nessuno vide pi\u00f9 traccia.\nIla nell'arte.\nIl mito di \"Ila rapito dalle Ninfe\" fu molto amato da pittori e poeti di epoca romantica, che pi\u00f9 volte ritrassero il giovane irretito dalle ninfe delle acque."}
{"id": "222297", "revid": "2455", "url": "https://it.wikipedia.org/wiki?curid=222297", "title": "Arcivescovo di Treviri", "text": ""}
{"id": "222307", "revid": "712828", "url": "https://it.wikipedia.org/wiki?curid=222307", "title": "Privet Drive, 4", "text": ""}
{"id": "222310", "revid": "7747", "url": "https://it.wikipedia.org/wiki?curid=222310", "title": "Switch Flooding", "text": ""}
{"id": "222311", "revid": "834", "url": "https://it.wikipedia.org/wiki?curid=222311", "title": "Dead end", "text": ""}
{"id": "222312", "revid": "723509", "url": "https://it.wikipedia.org/wiki?curid=222312", "title": "Flavia Steno", "text": "Biografia.\nNacque nella Svizzera italiana, in seno a una famiglia d\u2019origini savoiarde. Suo padre, Giovanni, lavorava in ambito commerciale, mentre sua madre, Adelaide Brughera, apparteneva a una famiglia d\u2019industriali. Fu sorella dell'attore teatrale Armando Cottini. Comp\u00ec la sua formazione fra la Svizzera e l\u2019Italia e arriv\u00f2 a padroneggiare anche il francese e il tedesco, oltre al nativo italiano. Tra il 1895 e il 1898 si dedic\u00f2 all\u2019insegnamento della letteratura italiana e della storia universale presso la scuola femminile di Locarno. La sua citt\u00e0 natale, Lugano, comparve in un romanzo d\u2019appendice scritto nel 1910, \"In terra libera\".\nFlavia Steno entr\u00f2 nella redazione del quotidiano genovese \"Il Secolo XIX\" nel 1898, dapprima come giornalista e in seguito come scrittrice, con lo pseudonimo sopracitato, di diversi romanzi d'appendice, pubblicati dapprima a puntate e in seguito raccolti in volume dall'editore Treves, che ottennero grandissimo successo all'epoca.\nFece parte dell\u2019Associazione Ligure dei Giornalisti, dell\u2019Associazione della donna e fu interlocutrice de \"La Fronde\", periodico redatto da sole donne.\nNel novembre 1911 denunci\u00f2 l\u2019asservimento dell\u2019Austria, come della Germania, al mondo bancario, rifacendosi alle tesi che Francesco Coppola andava elaborando sull\u2019Idea Nazionale.\nDal 1915 il suo interventismo si concretizz\u00f2 nel ruolo di corrispondente di guerra e agente di propaganda senza soluzione di continuit\u00e0.\nIn questo doppio registro fu fra le poche donne a vedere e raccontare il conflitto al fronte, infiammando una mobilitazione femminile patriottica che indusse donna Paola Baronchelli Grosson a inserirla fra le 157 donne benemerite della citt\u00e0 di Genova.\nCon la lettera inviata il 26 giugno 1915 all\u2019editore del suo giornale \"Il Secolo XIX\", ing. Mario Perrone, si rec\u00f2 a Berlino e inizi\u00f2 ad inviare dispacci quotidiani con lo pseudonimo di Mario Valeri. La conoscenza della lingua tedesca le diede la possibilit\u00e0 di mescolarsi tra la gente, di ascoltare le voci rivelando le condizioni della Germania ad un anno dalla guerra non voluta da tutti, tranne che in Baviera.\nNell\u2019ottobre/novembre 1915, Flavia Steno and\u00f2 a Palmanova per avere dal Comando Supremo l\u2019autorizzazione a visitare le formazioni sanitarie del Fronte. Dalla serie di corrispondenze Nell\u2019orbita della guerra sull\u2019organizzazione sanitaria militare, preceduta da un\u2019inchiesta sui ricoveri genovesi, si enucleano i motivi del suo pensiero: l\u2019esaltazione del soldato \u00ab corpo da curare \u2013 anima della nazione \u00bb, il rilancio dell\u2019estetizzazione futuristica della guerra, il richiamo all\u2019istinto di maternit\u00e0.\nIl 27 luglio 1944, in seguito alla pubblicazione di un suo giudizio sui libri di testo per bambini, apparso nel 1943 sul \"Secolo XIX\", in cui osteggiava il fascismo (\u00abin blocco non \u00e8 eccessivo giudicarli un obbrobrio\u00bb), venne condannata a quindici anni di reclusione. Lasci\u00f2 Genova, si rec\u00f2 a Zerba, a Moncalvo, dove trov\u00f2 ricovero in un cascinale, in cui dimoravano i partigiani. Grazie all\u2019ottenimento di una carta d\u2019identit\u00e0 falsa, sotto il falso nome di Rina Fantoni, attese la caduta del regime. Il giornalista Nanni Carnesi in un articolo di memorie, rammenta di quando la riabbracciarono a Moncalvo, \u201cin una notte di tempesta\u201d. Torn\u00f2 a scrivere per un anno al \"Corriere\" e poi al \"Secolo XIX\", fino al dicembre del 1946. Il 4 dicembre 1946 condann\u00f2 in un articolo i massacri di civili, soprattutto di donne e bimbi nei campi di Esperia da parte delle truppe marocchine, paragonandoli agli orrori dei campi di sterminio nazisti e lanciando un appello alle donne parlamentari da lei elette, per rendere pubblico il misfatto. Mor\u00ec poco dopo, la notte del 19 dicembre 1946. I colleghi e le colleghe, dopo la sua scomparsa, ne diedero notizia sui giornali genovesi. Marbett su \"Il lavoro nuovo\" scrisse: \u00abcome la Serao era imbevuta fino al midollo di questo agre e affascinante odor d\u2019inchiostro tipografico\u2026grandi figure l\u2019una e l\u2019altra, nella loro sostanziale modestia fortissime rivendicatrici, senza darsene l\u2019aria, dei diritti dell\u2019intelligenza femminile\u00bb.\nCome romanziera ottenne nel 1932 un riconoscimento meritorio come \u201cScrittore d\u2019arte\u201d dall\u2019Accademia ligustica di belle arti di Genova.\nTra i suoi successi si ricordano \"L'ultimo sogno\" e \"Il pallone fantasma\" del 1911, \"Cos\u00ec, la vita!\" e \"Fra cielo e mare\" del 1912, \"La nuova Eva\" e \"La veste d'amianto\" del 1913, \"Il gioiello sinistro\" del 1914, \"Il miraggio\" del 1915 e \"Oltre l'odio\" del 1916.\nInoltre a lei \u00e8 anche dedicata una via nel quartiere di Quarto a Genova \"via Flavia Steno\".\n\u00c8 sepolta a Genova nel cimitero monumentale di Staglieno."}
{"id": "222313", "revid": "1305772", "url": "https://it.wikipedia.org/wiki?curid=222313", "title": "Nada", "text": ""}
{"id": "222314", "revid": "3779", "url": "https://it.wikipedia.org/wiki?curid=222314", "title": "Teoria intuitiva degli insiemi", "text": ""}
{"id": "222316", "revid": "1305772", "url": "https://it.wikipedia.org/wiki?curid=222316", "title": "Nero (disambigua)", "text": ""}
{"id": "222318", "revid": "2091899", "url": "https://it.wikipedia.org/wiki?curid=222318", "title": "Ambasciatori (Holbein il Giovane)", "text": "Gli Ambasciatori \u00e8 un dipinto a olio su tavola (206x209 cm) di Hans Holbein il Giovane, databile al 1533 e conservato nella National Gallery di Londra. Fra le opere pi\u00f9 celebri della galleria, si tratta di un doppio ritratto a figura piena, ambientato vicino a uno scaffale con due ripiani colmi di oggetti simbolici ed evocativi, fra cui un'indistinguibile scia sul pavimento: guardando il dipinto in scorcio di lato essa diventa un teschio, \"memento mori\" alla fugacit\u00e0 delle cose terrene.\nStoria.\nL'opera fu dipinta in occasione della visita di Georges de Selve, ritratto sulla destra, vescovo di Lavaur accreditato presso la Santa Sede e poi ambasciatore a Venezia, fatta all'amico Jean de Dinteville, ritratto sulla sinistra, ambasciatore francese a Londra, uno dei pi\u00f9 apprezzati collaboratori del re di Francia Francesco I per gli affari internazionali. Nel 1533 il de Dinteville aveva infatti assistito allo scisma anglicano voluto da Enrico VIII, evento narrato con amarezza nei suoi diari, ma consolato, appunto, dalla visita dell'amico.\nHolbein era noto per la velocit\u00e0 con cui, tramite schizzi, fissava i tratti dei personaggi da ritrarre. Sebbene il completamento del dipinto abbia richiesto molti mesi, \u00e8 probabile che i due protagonisti abbiano dovuto posare solo una volta.\nL'opera entr\u00f2 nelle collezioni della National Gallery di Londra, ove \u00e8 tuttora esposta, nel 1890.\nDescrizione.\nI protagonisti.\nI due uomini sono ritratti in tutto il vigore della giovinezza e nella sontuosit\u00e0 del loro rango sociale. Jean de Dinteville all'epoca aveva 29 anni (come ricorda un'incisione sul fodero del pugnale che sta stringendo con la mano destra) ed \u00e8 ritratto mentre indossa un vestito quasi da sovrano, con una casacca in seta rosa, che lascia intravedere tramite tagli e sbuffi la camicia bianca sottostante, un vestito nero e una casacca dello stesso colore bordata da una costosa pelliccia di volpe bianca. Indossa brache strette al polpaccio, calzature con leggero sbuffo e un cappello nero. Al collo pende un medaglione all'antica, con l'immagine di San Michele che sconfigge il demonio. Alla cinta in vita \u00e8 appesa la spada, dall'elsa scura. Straordinaria \u00e8 la decorazione del fodero dorato del pugnale, cos\u00ec come la nappa che vi \u00e8 appesa. L'atteggiamento disinvolto con cui appoggia un braccio al mobiletto sullo sfondo rivela alcune caratteristiche psicologiche come la sicurezza di s\u00e9, quasi baldanza.\nIl personaggio di destra \u00e8 invece Georges de Selve, un ecclesiastico vaticano di alto rango dell'et\u00e0 di 25 anni (\u00e8 scritto sul bordo del libro su cui appoggia il gomito) che indossa un vestito pi\u00f9 sobrio, legato al suo stato di prelato, anche se, a ben guardare, altrettanto sontuoso. La cappa scura \u00e8 infatti foderata di pelliccia di visone e ha una ricca damascatura, per quanto cupa.\nGli oggetti.\nSullo sfondo di un tendaggio di seta verde di broccato si staglia, al centro, un alto scaffale con due ripiani; questi ultimi costituiscono le dominanti orizzontali del quadro e, in chiave allegorica, alludono alla bipartizione fra il mondo celeste e quello terrestre, oltre che agli interessi intellettuali dei due giovani, in linea con quelli delle classi pi\u00f9 agiate. I due uomini, con la loro verticalit\u00e0, torreggiano su ambedue i ripiani, facendo riferimento alla posizione unica dell'uomo nella concezione rinascimentale della creazione.\nSullo scaffale in alto, che come abbiamo gi\u00e0 accennato simboleggia il mondo celeste, troviamo un elegante tappeto orientale sul quale sono collocati oggetti legati alle scienze e alle esplorazioni: quadranti, bussole, astrolabi, un \"torquetum\" e un globo blu, su cui \u00e8 rappresentata la volta celeste con tutte le sue stelle e costellazioni. Si nota che la latitudine del globo \u00e8 compresa fra i 42 e i 43 gradi, e copre un territorio che non coincide con l'Inghilterra, bens\u00ec con la Spagna o con l'Italia; sulla superficie sferica, inoltre, fra tutte le costellazioni campeggia agli occhi dell'osservatore quella del Cigno, contrassegnata con il nome latino di . Sempre sul piano superiore, inoltre, \u00e8 poggiato un oggetto che esplicita la limitazione della visione umana, una delle tematiche maggiormente trattate in questo quadro: si tratta della meridiana poliedrica, che presenta una discordanza fra le due superfici (i tempi indicati sono 9:30 su un lato e 10:30 sugli altri due) e lo gnomone impostato sul Nord Africa.\nAnche il ripiano inferiore \u00e8 ricco di oggetti. In posizione preminente troviamo un altro globo, stavolta non celeste, bens\u00ec terrestre: la sua superficie contiene tutto il sapere geografico dell'epoca e comprende anche la geografia politica (si nota la linea di demarcazione dei confini delle aree d'influenza spagnole e portoghesi, sancita nel 1494 con il trattato di Tordesillas) e la citt\u00e0 di Polisy, in Francia, dove il Dinteville aveva il suo castello. Davanti al mappamondo \u00e8 poggiato un libro di aritmetica, precisamente quello pubblicato da Peter Pian; alcuni studiosi hanno notato che l'opera inizia con la parola \u00abDividirt\u00bb, da considerarsi una spia non solo della divisione matematica, bens\u00ec pure della divisione civile legata ai conflitti. Sul ripiano \u00e8 appoggiato anche un libro di inni musicali, le cui pagine rimandano al primo versetto della traduzione di Lutero del canto del \"Veni Sancte Spiritus\", in riferimento alle discordie religiose di quegli anni; dietro quest'ultimo \u00e8 collocato un liuto con una corda spezzata, atta a simboleggiare la disarmonia e la limitazione della visione umana, tema affrontato anche dal quadrante poliedrico.\nNegli oggetti riposti sui due ripiani, infine, \u00e8 stato riconosciuto un rinvio alle discipline del quadrivio (geometria, musica, astronomia e aritmetica), articolazione delle arti liberali contrapposta alle scienze umane del trivio.\nIl pavimento.\nI due uomini poggiano su un pavimento finemente intarsiato che ricalca con precisione analitica quello duecentesco dell'abbazia di Westminster, a Londra. Non si sa con precisione il significato di questa scelta, anche se un indizio \u00e8 dato da un'iscrizione apposta nei pressi del cerchio centrale del pavimento di Westminster, che recita: \u00abspericus archetypum, globus hic monstrat macrocosmum\u00bb; malgrado alcune difficolt\u00e0 interpretative, i critici oggi sono concordi nel fatto che tale versetto alluda al fatto che il modello di cerchi e quadrati riveste una grande importanza cosmologica, potendo essere visto come un diagramma del macrocosmo.\nIl concetto di macrocosmo e microcosmo ebbe lungamente eco nell'arte rinascimentale: si possono trovare diagrammi simili nel pavimento della cappella Sistina, dove si mutuano le influenze rinascimentali alludendo alla posizione centrale che spetta all'uomo nell'universo, e nel progetto per San Pietro in Vaticano di Bramante.\nIl teschio.\nL'opera si manifesta esplicitamente come un \u00abquadro-rebus\u00bb che si presta a diversi livelli interpretativi, sulla scia dei \"Vexierbilden\" (dipinti con segreto) comunemente realizzati in Germania. Questo raffinatissimo gioco d'astrazione \u00e8 stato teatralmente spiegato da Jurgis Baltru\u0161aitis, che lo paragona alla manifestazione di un segreto:\nLa figura ovoidale in basso che appare obliquamente sospesa sul pavimento, nel punto canonico di visione (ortogonale, ovvero \"davanti\" al dipinto), continua a rimanere incomprensibile; solo se analizzato dal lato destro del dipinto, a qualche metro di distanza, ecco il fantasma palesarsi in un teschio per effetto di una deformazione ottica nota come anamorfosi. Dal punto di vista allegorico il teschio \u00e8 una \"vanitas\", ovvero un memento iconico che allude all'inesorabilit\u00e0 dello scorrere del tempo, alla caducit\u00e0 della vita e alla natura effimera dei beni mondani. Negli \"Ambasciatori\", in particolare, la morte viene intesa come una verit\u00e0 che trascende l'illusione dei sensi e l'inganno della pittura; questo profondo messaggio religioso viene ribadito dal piccolo crocifisso d'argento che si scorge, in alto a sinistra, dietro il tendaggio.\nIl teschio, inoltre, si presta a diversi giochi visivi. \u00c8 stato notato, infatti, che diventa percepibile anche quando viene visto attraverso un oggetto cilindrico di vetro, dalle dimensioni di un bicchiere di champagne; questa possibilit\u00e0 ha dato adito a un'eventuale finalit\u00e0 ludica degli \"Ambasciatori\", che sarebbe stato mostrato agli ospiti di Dinteville in occasione dei brindisi. Analogamente, l'osservatore pu\u00f2 giocare con l'effetto dell'anamorfosi con l'ausilio di un cilindro di vetro alto 30 cm e spesso 3 mm; impugnando obliquamente quest'ultimo nel senso inverso dell'anamorfosi principale si potr\u00e0 scorgere, all'interno del teschio, un secondo piccolo teschio, dando cos\u00ec vita a un'originalissima \"mise en abyme\" metatestuale.\nAnche la firma dell'autore, apposta nell'ombra proiettata da Jean de Dinteville, nasconde un'allusione al teschio: \u00abHolbein\u00bb, infatti, in tedesco antico significa letteralmente \u00abosso incavato\u00bb."}
{"id": "222321", "revid": "238230", "url": "https://it.wikipedia.org/wiki?curid=222321", "title": "Ferdinand Gregorovius", "text": "\u00c8 anche molto noto per i suoi \"Wanderjahre in Italien\" (\"Pellegrinaggi in Italia\"), i resoconti dei suoi viaggi in Italia pubblicati tra il 1856 e il 1877, in cinque volumi, in cui descrive localit\u00e0, curiosit\u00e0 e personaggi d'Italia.\nBiografia.\nL'educazione.\nGregorovius, ultimo di 8 fratelli, nacque da una famiglia di pastori luterani; il padre per\u00f2 era consigliere di giustizia, e per questo ufficio la famiglia viveva nell'antico castello dei Cavalieri Teutonici, che era stato parzialmente restaurato per allocarvi gli uffici giudiziari di Marienburg e la casa del magistrato. \u00c8 facile pensare che questo ambiente primario abbia avuto qualche peso nel destare e fondare emotivamente l'interesse del fanciullo di allora per il Medioevo e l'antichit\u00e0. Un'altra delle sue passioni, fin dall'infanzia, erano le storie di viaggi e di paesi lontani, e anche questo interesse lo accompagn\u00f2 sempre ed anzi ebbe un peso determinante sulle sue scelte di vita e sulla sua produzione intellettuale.\nPer desiderio del padre si iscrisse alla facolt\u00e0 di teologia dell'universit\u00e0 di K\u00f6nigsberg (dove Kant aveva insegnato fino al 1804) ma, giusta la temperie romantica nella quale si era trovato a crescere, al centro dei suoi interessi c'erano piuttosto la letteratura e la filosofia, e anzi il loro intreccio, talch\u00e9 si laure\u00f2 infine in filosofia con una tesi \"Sul concetto del bello in Plotino e nei neoplatonici\"\".\nLa famiglia non era ricca, comunque, e dopo la laurea il giovane Gregorovius si mantenne facendo il precettore. Nel frattempo per\u00f2 scriveva molto, soprattutto liriche, e continuava a studiare, orientato ormai soprattutto verso la storia, e a partecipare alla vita culturale di K\u00f6nigsberg. La sua prima opera pubblicata fu, nel 1845, \"Werdomar e Wladislaw\", romanzo pienamente nell'onda dell'ancor dominante Sturm und Drang.\nIntanto era arrivato il 1848: la \"Primavera dei popoli\" si faceva sentire fortemente nella citt\u00e0 universitaria e Gregorovius, natura cosmopolita e inclinazione democratica, pubblicava \"Il concetto della nazione polacca\" e \"Canti polacchi e magiari\". Anche le celebrazioni per il primo centenario della nascita di Goethe, cadute nel bel mezzo di quel periodo di grandi agitazioni politiche, gli diedero occasione per manifestare questi suoi orientamenti, con il saggio \"Goethes W. Meister in seiner sozialistischen Elementen\" (\"Il Wilhelm Meister di Goethe nei suoi elementi socialisti\", del 1849).\nL'Italia.\nLa pubblicazione del saggio su Adriano e del dramma su Tiberio nel 1851 mette in luce come ormai i suoi interessi si fossero focalizzati sul mondo latino. D'altra parte, la vita di K\u00f6nigsberg gli andava ormai stretta e nella primavera del 1852 Gregorovius decise di partire per l'Italia: \"Il 2 aprile 1852 lasciai la citt\u00e0 di K\u00f6nigsberg\" si legge alla prima annotazione dei suoi \"Diari romani\", e, poco pi\u00f9 avanti, \"Il 19 aprile entrai in terra d'Italia, a Venezia\".\nIl viaggio di Gregorovius verso il sud (che diventer\u00e0 un soggiorno pi\u00f9 che ventennale, soprattutto a Roma) non ha la natura del \"Grand Tour\", che da alcuni decenni conduceva i giovani ricchi del nord Europa verso il mondo mediterraneo, ma fa piuttosto pensare a quel tipo di \"emigrazione intellettuale\" che nei secoli precedenti era stata caratteristica degli artisti, soprattutto figurativi e generalmente ricchi solo del proprio genio, che scendevano in Italia per confrontarsi con l'arte classica e farvi fortuna. Poi, certo, c'\u00e8 Goethe, come modello di attenzione e di sensibilit\u00e0. Ma la caratteristica tutta propria di Gregorovius \u00e8 che con lui non arriva un pittore ma uno storico, non un giovane da educare, ma un uomo di trent'anni in cerca delle tracce materiali del proprio mito personale e, certamente, della propria \"fortuna\", intesa in senso latino, cio\u00e8 del proprio destino, di cui vede ancora solo confusamente la forma, ma percepisce l'urgenza.\nIn Italia Gregorovius rimase ininterrottamente fino al 1860, e complessivamente per pi\u00f9 di vent'anni. Prima ancora di arrivare a Roma and\u00f2 ad esplorare la Corsica, allora assolutamente selvaggia. Tra il 1852 e il 1853 continu\u00f2 la propria esplorazione mediterranea con viaggi nello Stato pontificio (dove rimase estasiato alla vista dell'Acropoli di Alatri), a Napoli e in Sicilia. Da ognuna di queste esperienze - si trattava di veri viaggi, da un mese o due, fitti di curiosit\u00e0 (non solo letterarie e artistiche, ma anche naturalistiche e, diremmo oggi, sociologiche) e di contatti con le persone del luogo - nascevano scritti e relazioni intellettuali e umane: la Corsica gli fece una forte impressione, che egli trasfer\u00ec in un saggio che fu presto tradotto in Francia e in Gran Bretagna, e le sue relazioni con le persone incontrate in quell'occasione durarono per anni; su l'Capri, oltre a note sparse, scrisse un saggio trent'anni dopo; l'incontro con la Sicilia produsse idilli, frammenti e molte traduzioni di Giovanni Meli.\nNel 1877, a Lipsia, diede alle stampe un volume sulla Puglia, regione che apprezz\u00f2 molto e che fu oggetto di attente ricognizioni. L'opera nel 1882 sar\u00e0 tradotta in italiano da Raffaele Mariano, con il titolo \"Nelle Puglie\", provocando anche delle vive polemiche contro il punto di vista troppo \"tedescocentrico\" dell'autore.\nI primi anni a Roma furono comunque duri. Lo stesso Gregorovius annota, il 9 maggio 1854: \u00abVivo completamente isolato, debbo lavorar sodo, per mantenermi a fior d'acqua\u00bb. And\u00f2 poi ad abitare, come molti altri intellettuali stranieri temporaneamente residenti a Roma, in una casa al civico 14 di via Gregoriana, dove rest\u00f2 dal 1860 al suo ritorno in Germania nel 1874, come ricorda la affissa sulla facciata.\nLa \"Storia della citt\u00e0 di Roma nel Medioevo\", la sua opera pi\u00f9 famosa, ha una lunga gestazione: ne concepisce l'intenzione nell'ottobre del 1854, nel luglio successivo gli viene inizialmente rifiutata dall'editore ma continua a raccogliere materiali, e inizia la stesura con la consapevolezza di affrontare un compito immenso (\u00abRoma \u00e8 il demone contro cui lotto. Se vinco la battaglia, se cio\u00e8 riesco a trasformare questo grandioso essere universale in una visione penetrante e in una trattazione artistica, allora sar\u00f2 anch'io un trionfatore.\u00bb, annota il 30 aprile 1856). Il 12 novembre inizia la stesura, che si concluder\u00e0 alla fine del 1871. Nel frattempo era per\u00f2 diventato molto popolare, non solo nel mondo degli studiosi, tanto che nel 1876 la citt\u00e0 di Roma, grata del monumento che le aveva edificato, nomin\u00f2 Ferdinand Gregorovius cittadino onorario e fece pubblicare a sue spese a Venezia una traduzione dell'opera (1872-76).\nIl ritorno in Germania e gli altri viaggi.\nNel 1874 Gregorovius lasci\u00f2 Roma e con un fratello e una sorella che come lui non erano sposati and\u00f2 a vivere in Baviera, a Monaco, lavorando per l'universit\u00e0 e per l'Accademia bavarese delle scienze. In Italia, e in particolare a Roma, tornava a passare l'inverno e la primavera, e continuava comunque a viaggiare verso sud. Fu in Grecia, in Egitto, in Siria e in Asia Minore, spostando verso il Mediterraneo orientale ed il mondo bizantino il fuoco della propria attenzione scientifica e letteraria. Sono questi gli anni dell'altra sua principale opera storica, la \"Storia della citt\u00e0 di Atene nel Medioevo\".\nMor\u00ec a Monaco di Baviera, il 1\u00ba maggio 1891.\nImportanza.\nGregorovius pu\u00f2 essere considerato uno degli allievi pi\u00f9 importanti che abbiano studiato a K\u00f6nigsberg, sotto la guida di Wilhelm Drumann, uno storico dell'antichit\u00e0. Per la storia di Roma i suoi contributi sono i pi\u00f9 importanti per la ricerca storica che riguarda il Rinascimento e l'Umanesimo. \u00c8 considerato uno dei pi\u00f9 importanti autori tedeschi della storia del Rinascimento del XIX secolo accanto a Jacob Burckhardt, Georg Voigt, Ludwig von Pastor e Alfred von Reumont. Il suo lavoro principale, \"Die Geschichte der Stadt Rom im Mittelalter\" (La storia della citt\u00e0 di Roma nel Medioevo), \u00e8 un classico della letteratura sul Rinascimento. Oltre a questo lavoro molto noto ha scritto le biografie di Papa Alessandro VI e di Lucrezia Borgia. Non meno importanti, ma meno noti, sono i suoi scritti sulla storia greca nel periodo bizantino e su Atene nel Medioevo.\nAnche oggi \u00e8 difficile collocare correttamente Gregorovius. Infatti \u00e8 uno storico caratterizzato da un forte stile letterario ma non sembra appartenere ai tipici storici della scuola di Leopold von Ranke e di Mommsen. Ci\u00f2 perch\u00e9 nei suoi lavori \u00e8 preponderante l'invenzione letteraria, piuttosto che l'approfondimento del fatto storico caratterizzante la storiografia moderna. Infatti una delle critiche pi\u00f9 sferzanti (e pi\u00f9 dure venendo da uno dei massimi esperti e storici della classicit\u00e0 romana) \u00e8 attribuita al grande storico Mommsen; durante una riunione in uno dei salotti dell'aristocrazia romana e dopo aver ascoltato Gregorovius parlare della sua opera maggiore ormai da tempo completata. Mommsen gli diede lo sferzante consiglio di scrivere una Storia di Roma nel Medioevo. Inoltre non era collegato con la forte rete che gli storici tedeschi avevano stabilito tra loro, cosa peraltro anche molto difficile avendo stabilito il suo domicilio a Roma. Anche se personalmente criticato, Le frequenti traduzioni delle sue opere in altre lingue lo dimostrano chiaramente. La Bayerische Akademie der Wissenschaften (Accademia bavarese delle scienze storiche) lo contava tra i suoi componenti.\nA Roma gli sono state intitolate una via ed una piazza nel quartiere Appio Latino. Anche Perugia, nel quartiere di Ferro di Cavallo, Milano e Lucera, da lui visitata nel 1874, gli hanno dedicato una via."}
{"id": "222323", "revid": "300067", "url": "https://it.wikipedia.org/wiki?curid=222323", "title": "Angelo Gigli", "text": "Alto 211 cm, giocava nel ruolo di centro, ma talvolta ricopriva il ruolo di ala grande.\nGigli \u00e8 nato in Sudafrica, dove la sua famiglia risiedeva per motivi di lavoro del padre. Quando aveva due anni la famiglia \u00e8 rientrata in Italia e si \u00e8 stabilita a Roma.\nCarriera.\nClub.\nNato cestisticamente alla A.P.D. Vigna Pia Roma, and\u00f2 alla Fortitudo Roma 1908, con la quale ha giocato in C1 nel 2001, esordendo cos\u00ec in una squadra professionistica.\nIn seguito passa alla Bipop Carire di Reggio Emilia, prima alle giovanili, dopo, nella stagione 2003-04, in prima squadra, dove \u00e8 stato il giocatore rivelazione della Legadue. Ha esordito in Serie A nell'ottobre 2004, impressionando subito gli addetti ai lavori, tanto da essere notato addirittura da qualche scout NBA. Eccezionale fu la sua partita contro la Viola Reggio Calabria, in cui mise a segno 29 punti con 5 triple.\nSi \u00e8 dichiarato eleggibile per il Draft NBA del 2005, ma non essendo stato scelto ha deciso di restare, anche per la stagione 2005-06, alla Bipop Carire, dove si \u00e8 confermato come ottimo giocatore.\nNel luglio 2006 ha firmato un contratto triennale con la Benetton Treviso. Nella sua prima stagione a Treviso ha collezionato 33 presenze in campionato con una media di 7,2 punti e 4,2 rimbalzi a partita e una notevole percentuale (44,6%) nel tiro da tre punti. Non ha potuto esordire nei play-off a causa della penalizzazione inflitta alla Benetton, in seguito al \"caso Lorbek\".\nA Treviso ha avuto anche la possibilit\u00e0 di esordire in Eurolega dove ha avuto una media di 7,1 punti in stagione regolare e 6,8 in Top 16. In entrambe le competizioni, \u00e8 stato utilizzato da coach David Blatt 18 minuti a partita.\nLa stagione 2007-08 \u00e8 stata negativa sia per la Benetton, che non \u00e8 riuscita a raggiungere n\u00e9 i playoff n\u00e9 la qualificazione all'Eurolega, sia per Gigli, che a causa di alcuni problemi fisici (tra i quali un serio infortunio al polso sinistro che lo costringer\u00e0 all'operazione) non riesce a esprimere il suo reale valore.\nIl 7 agosto 2008 sigla un contratto triennale con la squadra della sua citt\u00e0, la Lottomatica Roma.\nDalla stagione 2011-12 passa alla Virtus Bologna.\nIl 5 agosto 2013 la Pallacanestro Olimpia Milano comunica la sottoscrizione di un contratto biennale con il giocatore.\nIl 13 febbraio 2014 viene ceduto in prestito alla Pallacanestro Reggiana dove torna ad indossare la \"sua\" maglia numero 6. Nell'aprile dello stesso anno vince l'EuroChallenge.\nDisputa la stagione 2014-15 con la Pallacanestro Olimpia Milano passando poi a luglio 2015 alla Basket Ferentino.\nDalla stagione 2017-18 ha giocato con la NPC Rieti ora Zeus Group Rieti di cui ha vestito per due anni la fascia di capitano. Nell'aprile del 2019 annuncia il suo ritiro a fine stagione dall'attivit\u00e0 agonistica.\nNazionale.\nDopo la stagione 2004-05, viene convocato da coach Carlo Recalcati all'Europeo 2005 di Serbia e Montenegro, dove non gioca particolarmente bene. Le sue prestazioni migliorano decisamente nel mondiale nipponico del 2006, dove per\u00f2 con la sua nazionale non riesce ad andare oltre agli ottavi di finale. Il 18 luglio 2007 si presenta a Bormio al raduno in vista degli Europei di Spagna: inizialmente \u00e8 in dubbio per la convocazione, avendo come pari ruolo gente come Andrea Bargnani, Richard Mason Rocca, Denis Marconato, Giacomo Galanda e Andrea Crosariol, ma alla fine grazie alla sua costanza e al duro lavoro convince coach Recalcati a portarlo con s\u00e9, e sul campo \u00e8 probabilmente il miglior giocatore azzurro dell'europeo, mettendosi in mostra in particolare nella partita contro la Turchia, nella quale realizza 17 punti, 10 rimbalzi e 3 stoppate. Le sue prestazioni non bastano per\u00f2 a salvare gli azzurri dall'eliminazione, sia dai quarti di finale, sia dalle Olimpiadi 2008. L'Italia viene eliminata nello spareggio contro la Germania, ma anche in questa partita Gigli si mette in buona luce marcando egregiamente una delle migliori ali grandi del mondo, Dirk Nowitzki. Nell'estate 2012 disputa le partite del vittorioso girone di qualificazione all'Europeo 2013, torneo a cui non pu\u00f2 prendere parte a causa di un infortunio al ginocchio."}
{"id": "222326", "revid": "1427439", "url": "https://it.wikipedia.org/wiki?curid=222326", "title": "Genocidio degli Armeni", "text": ""}
{"id": "222328", "revid": "12379", "url": "https://it.wikipedia.org/wiki?curid=222328", "title": "Dalton Trumbo", "text": "Membro della \"Hollywood Ten\", un gruppo di professionisti del cinema che si rifiutarono di testimoniare davanti alla Commissione per le attivit\u00e0 antiamericane nel 1947 sulla sua adesione al comunismo, fu comunque condannato per resistenza all'operato del Congresso, venendo inserito nella Lista nera di Hollywood. Nel 1950 fu condannato a 11 mesi di prigione.\nBiografia.\nTrumbo inizi\u00f2 la sua carriera cinematografica nel 1937; gi\u00e0 negli anni quaranta era uno degli sceneggiatori pi\u00f9 pagati di Hollywood, grazie ad alcuni film fortunati e celebri come \"Kitty Foyle, ragazza innamorata\" (1940) di Sam Wood, per il quale ottenne una \"nomination\" al premio Oscar per la miglior sceneggiatura non originale, \"Missione segreta\" (1944) di Mervyn LeRoy e \"Il sole spunta domani\" (1945) di Roy Rowland.\nDopo la sua iscrizione nella lista nera di Hollywood si trasfer\u00ec in Messico con Hugo Butler e sua moglie, Jean Rouverol, anch'essi iscritti nella lista. Qui Trumbo scrisse pi\u00f9 di trenta sceneggiature sotto diversi pseudonimi, come Robert Cole e Jack Davis, tra i quali \"La sanguinaria\", girato nel 1949 da Joseph H. Lewis, co-sceneggiato sotto il nome di Millard Kaufman.\nVinse due Oscar, per il miglior soggetto di \"Vacanze romane\" (1953) di William Wyler, attribuito al collega Ian McLellan Hunter e riconosciuto postumo a Trumbo nel 1992, e per \"La pi\u00f9 grande corrida\" (1956) di Irving Rapper, firmata come Robert Rich e ritirato nel 1975. Nel 1960 ottenne un grande successo e molti riconoscimenti con i due film epici \"Exodus\" di Otto Preminger e \"Spartacus\" di Stanley Kubrick; nello stesso anno venne reintrodotto \"ufficialmente\" nell'ambiente del cinema, senza pi\u00f9 bisogno di firmarsi sotto falso nome, e venne anche re-iscritto alla Writers Guild of America.\nTrumbo \u00e8 apparso in un piccolo cameo nel film del 1973 \"Papillon\", in cui presta il volto all'ufficiale arcigno che d\u00e0 le ultime istruzioni ai condannati prima che essi si imbarchino per la Cayenna. Uno dei suoi ultimi film, \"Azione esecutiva\" (1973) di David Miller, si basa su diverse teorie del complotto sull'assassinio di John Fitzgerald Kennedy.\n\"E Johnny prese il fucile\".\nIl suo romanzo contro la guerra \"E Johnny prese il fucile\" vinse il National Book Award (allora noto come \"American Book Sellers Award\") nel 1939. Il romanzo si adeguava alla linea del Partito Comunista degli Stati Uniti d'America, di stretta osservanza staliniana e a cui Trumbo era affiliato, volta a tenere fuori gli Stati Uniti dal conflitto. Quando, nel 1941, Hitler attacc\u00f2 l'Unione Sovietica, il partito divenne un sostenitore dell'intervento americano a fianco dell'Unione Sovietica e Trumbo si attiv\u00f2 per sospendere la pubblicazione del suo libro fino a guerra finita.\nNel 1971 lo stesso Trumbo diresse l'adattamento cinematografico del romanzo, con Timothy Bottoms, Diane Varsi e Jason Robards. L'ispirazione per il romanzo venne a Trumbo quando lesse un articolo di un ufficiale britannico che era stato orribilmente sfigurato durante la prima guerra mondiale. Il titolo \u00e8 un gioco di parole con la frase \"Johnny prendi il fucile\" (in originale: \"Johnny get your gun\"), usata per invitare i giovani a entrare nell'esercito americano tra la fine del XIX e l'inizio del XX secolo. \"Johnny Get Your Gun\" \u00e8 anche il titolo di un film del 1919 diretto da Donald Crisp."}
{"id": "222332", "revid": "287204", "url": "https://it.wikipedia.org/wiki?curid=222332", "title": "Centro", "text": ""}
{"id": "222333", "revid": "15756", "url": "https://it.wikipedia.org/wiki?curid=222333", "title": "Jacopo Torriti", "text": "Biografia.\nMolto poco si conosce della sua biografia: dal suo autoritratto nel mosaico lateranense si desume che fu un frate francescano; probabilmente nacque a Torrita di Siena, ammesso che sia stato correttamente interpretato il suo nome come derivato dalla forma \"Iacobus a Torrita\".\nTorriti si form\u00f2 artisticamente a Roma, in stretto contatto con Pietro Cavallini, del quale fu forse un allievo oppure un antagonista: ci ha lasciato molte opere, soprattutto nelle chiese romane, che danno l'idea di un grande maestro che precorse la pittura gotica toscana. Torriti aveva comunque avuto dei contatti con Cimabue (che nel 1272 si trovava a Roma), e partecip\u00f2 alla decorazione della Basilica superiore di San Francesco accanto al maestro toscano.\nMor\u00ec all'inizio del Trecento.\nCatalogo.\nAssisi.\nIl suo esordio artistico fu probabilmente ad Assisi, nella Basilica superiore, dove dipinse alcune scene della fascia pi\u00f9 alta con \"Storie dell'Antico Testamento\" e \"Storie di Cristo\", in collaborazione con Filippo Rusuti. Affresc\u00f2 da un lato nella prima campata (quella pi\u00f9 vicina all'altare) la \"Creazione di Adamo\" (di cui ci resta anche una sinopia con un solenne \"Volto del Creatore\") e la \"Costruzione dell'arca\"; nella seconda la \"Creazione di Eva\" e il \"Peccato originale\", il \"Sacrificio di Isacco\" e \"Abramo e gli angeli\". Nel lato opposto l\"'Annunciazione\" e le \"Nozze di Cana\". In queste opere lo stile \"romano\" mostra un retaggio pi\u00f9 marcato verso modelli classici e paleocristiani, con figure solenni, auliche, dal gusto molto raffinato.\nNella \"Volta dei Santi\" Torriti inser\u00ec il motivo tradizionale degli angeli che sostengono clipei con figure della Vergine, del Redentore, di san Giovanni Battista e di san Francesco. Queste influenze vennero rielaborate dagli autori successivi, sommate anche alle influenze gotiche del Maestro Oltremontano, anche attivo ad Assisi.\nSan Giovanni in Laterano.\nLa sua prima opera certa risale al 1291 quando, per volere di Papa Niccol\u00f2 IV, decor\u00f2 a mosaico l'abside di San Giovanni in Laterano raffigurante la \"Croce mistica tra la Vergine il Battista e santi\". In questa opera, oggi in gran parte snaturata a causa di successivi interventi per la ricollocazione del mosaico nella nuova conca absidale (1878), l'iconografia della composizione \u00e8 ancora fortemente legata all'arte paleocristiana, forse perch\u00e9 ispirata ad una precedente decorazione musiva. Notevole la presenza nel registro inferiore (tra le figure di \"Apostoli\" e \"Martiri\") di un autoritratto dell'artista (a pendant il suo collaboratore Jacopo da Camerino) e la firma IACOBUS TORRITI PICT(OR) H(OC) OP(US) FEC(IT) / ANNO D(OMI)NI M CC NONAGES(IMO) II.\nSanta Maria Maggiore.\nSuccessivamente, per l'abside della chiesa di Santa Maria Maggiore, prepar\u00f2 i cartoni per i mosaici dell\"'Incoronazione della Vergine\" e le \"Storie di Maria\" (1295-1296), firmati e datati JACOB(US) TORRITI PICTOR H(OC) OPUS MOSIAC(UM) FEC(IT) / (ANNO DOMINI MCCL)XX(XXVI).\nLa committenza anche in questo caso era papale (Niccol\u00f2 IV) e la realizzazione fu seguita, dopo la morte del papa francescano, dai cardinali Giacomo e Pietro Colonna.\nQui Torriti dimostr\u00f2 una capacit\u00e0 particolare nel distinguersi dall'arte bizantina, senza tuttavia distaccarsi completamente dalla sua struttura iconografica: basti confrontare i panneggi e i volti ieratici dei personaggi; ma Jacopo Torriti si distinse immettendo notazioni \"naturalistiche\" che interrompono e ben si integrano negli sfondi dorati di questi suoi mosaici, forse con una qualche influenza della cultura tardoantica. Il sedile, in particolare, e i poggiapiedi sono disposti tridimensionalmente nello spazio e riescono a creare un'illusione di profondit\u00e0, non confermata poi dalle sfumature poco incisive delle figure sacre. Di grande interesse sono anche gli sfondi architettonici, come nella \"Dormitio Virginis\", che superano anche gli stessi soggetti cimabueschi e si avvicinano invece al giottismo del secolo successivo.\nRispetto all'analogo, e forse di poco precedente, ciclo musivo del Cavallini a Santa Maria in Trastevere, qui il Torriti impagina le storie secondo un nuovo ordine, collocando al centro - e quindi visivamente in diretto rapporto con l\"Incoronazione\" della calotta - la scena drammatica della \"Dormitio Virginis\". \nAltre opere a Roma.\nNel 1300 papa Bonifacio VIII gli commission\u00f2 la lunetta a mosaico del proprio sepolcro monumentale progettato da Arnolfo di Cambio, opera perduta che noi conosciamo solo grazie a disegni e copie.\nRecenti ritrovamenti o restauri di affreschi e cicli affrescati a Roma hanno allargato il panorama artistico nel quale oper\u00f2 Jacopo Torriti. Gli \u00e8 stato infatti attribuito l'affresco con \"Vergine in trono fra santi e donatore\" recentemente scoperto nella Cappella di Santa Rosa da Viterbo nella Basilica di Santa Maria in Aracoeli, molto vicino per\u00f2 ai modi del Cavallini e della sua scuola; \u00e8 stato fatto il suo nome in occasione della riproposizione dopo i restauri degli affreschi con \"Scene di mart\u00ecri di santi\" del Sancta Sanctorum; infine si \u00e8 pensato ad un suo intervento diretto anche nel ciclo di affreschi con \"Allegorie dei Vizi e delle Virt\u00f9\", \"Mesi\", e altre scene ritrovati nella cosiddetta Aula gotica della Basilica dei Santi Quattro Coronati.\nAltro.\nUna santa Lucia attribuita a Jacopo Torriti si trova al Museo di Grenoble in Francia: si tratta di un'opera votiva ordinata da Angela Cerroni, la quale \u00e8 rappresentata nell'angolo inferiore sinistro della tavola."}
{"id": "222334", "revid": "1318658", "url": "https://it.wikipedia.org/wiki?curid=222334", "title": "Marjorie Biondo", "text": " Classificatasi nona nella categoria giovani al Festival di Sanremo 2000, nella sua carriera ha lavorato principalmente come doppiatrice per ruoli cantati o comunque di incidere musica per colonne sonore, avendo modo di partecipare anche a pellicole di successo come \"La bella e la bestia\", \"Nightmare Before Christmas, Ribelle - The Brave\" e \"Harry Potter e il calice di fuoco\". In alcuni casi ha doppiato dei personaggi anche in ruoli non cantati.\nBiografia.\nNipote del mezzosoprano scozzese Marjorie Forbes Caddel, di cui porta il nome, \u00e8 sorella minore di Susanna Biondo, moglie di Rosario Fiorello. A venti anni collabora con il compositore Raffaele Clemente e con l'uso di un accordatore elettronico modula la propria voce simulando il suono di un flauto. \nCarriera discografica.\nIl suo primo singolo, \"Quello che tu hai\", \u00e8 stato pubblicato nel novembre 1999. Partecipa al Festival di Sanremo 2000 nella sezione \"Giovani\", classificandosi nona, e subito dopo esce il suo album di esordio omonimo. Il primo singolo, \"Quello che tu hai\", pubblicato nel novembre del 1999 passa piuttosto inosservato, mentre quello successivo, \"Le margherite,\" ottiene un discreto successo di pubblico. L'album, che include una collaborazione con Max Gazz\u00e8, \u00e8 destinato a rimanere l'unico dell'artista fino al 2008. In tale anno l'artista pubblica infatti il suo secondo lavoro \"Boundless Ocean\", per il quale viene accreditata con il nuovo nome d'arte \"Maitri\". Ha iniziato una collaborazione con il gruppo Ballads Caf\u00e8 al fianco di Francesco Di Bella partecipando, nel novembre 2013, al disco \"Francesco Di Bella &amp; Ballads Caf\u00e8\".\nDoppiaggio.\nFin dai primi anni '90, Biondo \u00e8 stata attiva come doppiatrice di film d'animazione e non solo_ \u00e8 stata la voce cantante di Sally in \"Nightmare Before Christmas\", di Belle in \"La bella e la bestia\" e negli altri film in cui \u00e8 apparso il personaggio, di Odette in \"L'incantesimo del lago,\" di una sirena in \"Harry Potter e il calice di fuoco.\" A partire dal 1994 ha avuto modo di doppiare alcuni personaggi anche in parti non cantante: \u00e8 stata ad esempio la voce della protagonista in \"Thumbelina - Pollicina\"."}
{"id": "222335", "revid": "767487", "url": "https://it.wikipedia.org/wiki?curid=222335", "title": "Blue Note", "text": ""}
{"id": "222337", "revid": "125860797", "url": "https://it.wikipedia.org/wiki?curid=222337", "title": "Musica minimalista", "text": "Con il termine musica minimalista (detta anche minimalismo, musica minimale, musica ripetitiva) ci si riferisce ad un ramo della musica colta sorto negli Stati Uniti durante gli anni sessanta.\nAlternativa al serialismo della musica colta europea di Anton Webern, il minimalismo nacque dall'esigenza dei compositori minimalisti di rendere pi\u00f9 accessibile la musica d'avanguardia astratta dei primi anni sessanta, da loro considerata \"impossibile da ascoltare\". Generalmente basato sulla ripetizione costante di schemi semplici eseguiti da piccole orchestre, e spesso eterogeneo a causa delle scelte stilistiche dei suoi autori, ebbe fra i suoi inventori La Monte Young, Terry Riley, Steve Reich, Rhys Chatham e Philip Glass.\nStoria.\nAnticipazioni e genesi del minimalismo.\nAnticipato da Erik Satie, la cui composizione \"Vexations\" ebbe importanti ripercussioni sui compositori \"ripetitivi\", e dalle opere di Earle Brown realizzate durante gli anni cinquanta, il minimalismo ebbe modo di affermarsi soprattutto grazie a compositori quali John Cage e Morton Feldman che, ispirati alla pittura d'avanguardia di New York, tentarono di proporre una musica di matrice statunitense. Sempre grazie a Cage, emerse la necessit\u00e0, propria dei minimalisti, di rendere la musica contemporanea pi\u00f9 \"ironica\", meno sperimentale, e totalmente discostata dagli schemi compositivi del passato.\nLa Monte Young.\nIl \"padre\" del minimalismo fu La Monte Young che, ispirato alle idee concettuali del movimento artistico Fluxus, compose brani che erano incentrati su elementi musicali monostrutturali: un fattore che si rivel\u00f2 determinante per gli sviluppi del minimalismo, ed analizz\u00f2 la musica al fine di approfondire le propriet\u00e0 e gli effetti del suono. Nonostante la sua musica fosse ancorata alle teorie della musica seriale, Young proponeva una musica costituita da lunghi suoni (che definisce \"sustained notes\") la cui continuit\u00e0 rientrava, sotto molti punti di vista, nel concetto di \"ripetizione\" dei minimalisti. Fra le sue composizioni minimaliste pi\u00f9 significative vi \u00e8 il \"Trio per archi\" del 1958.\nTerry Riley e In C.\nLa pi\u00f9 importante composizione minimalista fu \"In C\", un brano per metallofoni e strumenti a fiato composto nel 1964 da Terry Riley che, grazie alla presenza di brevi frasi melodiche e ritmiche ripetute ciclicamente, segn\u00f2 un passaggio dalla musica minimalista \"estatica\" di Young a quella basata su ostinati melodici che circolano attorno ad una nota di riferimento. Lo stesso Riley sar\u00e0 autore di altre composizioni basate sull'improvvisazione e molto vicine in spirito alla musica pop, quali \"A Rainbow in Curved Air\" e \"Dorian Winds\".\nSteve Reich e Philip Glass.\nGli altri due maggiori minimalisti includono i \"post-cageiani\" Steve Reich e Philip Glass. Probabilmente uno dei minimalisti pi\u00f9 schematici, Reich fu colui che, pi\u00f9 di tutti, contribu\u00ec a definire il minimalismo in quanto \"musica come processo graduale\". La sua musica \u00e8 basata sul fruitore, il cui obiettivo primario \u00e8 quello di percepire il processo musicale delle sue composizioni. \u00c8 inoltre l'autore di un breve saggio dal titolo \"Music as a gradual process\" che ben sintetizza la prassi compositiva minimalista.\nIspirato alla musica di Riley e Reich, Glass si concentr\u00f2 maggiormente sull'esecuzione come \"performance\", situazione che il compositore considerava ideale per mettere in pratica il processo musicale. Tuttavia, gi\u00e0 a partire dagli anni settanta, Glass rinuncer\u00e0 al minimalismo tradizionale ispirandosi all'opera lirica e adoperando le armonie tipiche della musica classica tradizionale.\nGli altri minimalisti.\nI compositori minimalisti emersi dopo Young, Riley, Reich, e Glass includono John Adams, che compose opere spesso accompagnate da una o pi\u00f9 voci e connesse con la realt\u00e0 sociale e politica a lui contemporanea; Michael Nyman che, realizzando composizioni pi\u00f9 fruibili rispetto agli altri minimalisti, ricevette una considerevole attenzione da parte di un vasto pubblico; David Rosenboom, Mauricio Kagel, Charlemagne Palestine, Wim Mertens, Folke Rabe, il polacco Henryk G\u00f3recki; l'estone Arvo P\u00e4rt, che mostra in molte sue opere un'affinit\u00e0 con il minimalismo pi\u00f9 nell'intento creativo che nel rigoroso rispetto dell'architettura musicale; l'olandese Louis Andriessen che, facendo proprio il concetto di \"ripetizione\" tipico della musica minimalista, lo ha installato su un tessuto musicale personale e molto cromatico (a differenza degli autori americani, prettamente diatonici); mentre fra gli italiani vanno citati Stefano Ianne nel quale infinite variazioni e microvariazioni rinnovano i temi musicali, Gianmartino Durighello, che cre\u00f2 un connubio tra filosofia minimalista e monodia gregoriana, Ludovico Einaudi, che ha composto prevalentemente melodie pianistiche minimali contaminate da cenni elettronici, e Ezio Bosso, direttore d'orchestra e compositore di colonne sonore.\nPanoramica ed influenze.\nAccomunato in genere alla sola idea di ripetizione, il minimalismo si basa sull'estrema riduzione del materiale musicale tradizionale, e su modelli stilistici che variano da compositore a compositore. Timbricamente uniformi, spesso tonali, e prive di una struttura musicale definita dall'armonia, le composizioni minimaliste cambiano progressivamente, ma in modo quasi impercettibile ed apparentemente statico, attraverso ripetizioni e sovrapposizioni ritmiche di cellule melodiche che possono generare, a volte, tessuti sonori particolarmente complessi.\nDalla musica e dalle filosofie orientali, i compositori minimalisti ripresero l'idea di una musica ipnotica e contemplativa che, attraverso le sue propriet\u00e0 \"magiche\", assoggetta il compositore in uno stato di estasi che lo porta a concepire riflessioni esistenziali durante la loro esecuzione.\nConcettualmente ispirata alle arti visive d'avanguardia (danza, pittura e teatro) degli anni sessanta ed alla pop art, la musica minimalista include formule musicali appartenenti al jazz. e soprattutto alla musica etnica poliritmica, quali quella centrafricana, indonesiana e indiana. Il carattere modale della musica minimalista ha spinto molti a considerarla affine alla musica leggera. \nL'influenza musicale.\nSebbene non fosse stata inizialmente bene accolta dalla critica che la giudic\u00f2 limitativa, la corrente segn\u00f2 un ritorno alla tonalit\u00e0 dopo il periodo seriale, ed influ\u00ec su molti compositori d'avanguardia non necessariamente minimalisti, quali Harold Budd, Alva Noto, Ry\u016bichi Sakamoto, e John Cale. Oltre ad essere stata ripresa in una certa misura dalle formazioni krautrock degli anni settanta, e da gruppi rock quali Pink Floyd, Soft Machine, e Curved Air, la musica ripetitiva \u00e8 stata adottata in numerose colonne sonore includenti quella dei film \"Koyaanisqatsi\" (1983) e \"Il dolce domani\" (1997), realizzate rispettivamente da Philip Glass e Michael Danna. Tuttavia, il compositore minimalista che pi\u00f9 di tutti si specializz\u00f2 nella realizzazione di colonne sonore fu Michael Nyman, autore di moltissime musiche per pellicole quali \"Giochi nell'acqua\" (1988) e \"Lezioni di piano\" (1993). Dal minimalismo emerse la drone music: variante basata sui suoni lenti riprodotti dai bordoni e che ebbe fra i suoi pionieri Phill Niblock. "}
{"id": "222375", "revid": "6923", "url": "https://it.wikipedia.org/wiki?curid=222375", "title": "Horsaset B", "text": "R8-U36-D1*p:n-i-mn:n-N5:Z1\nhm ntr tpi n imn r\u055a\nG5-H8:Z1-t*Q1\nhr s3 st\nHem netjer tepi en Amon-Ra Horsaset - Primo Profeta di Amon-Ra Horsaset.\nBiografia.\nRitenuto da alcuni nipote del suo omonimo, Horsaset B fu il rivale di Osorkon B nella lunga guerra civile che sconvolse Tebe e che vide confrontarsi, di fatto, i sovrani della XXII dinastia con Petubastis I, fondatore della contemporanea XXIII dinastia. In questa lotta Horsaset scelse di affiancarsi a Petubastis I e sedette sul soglio di \"Primo Profeta\" nella fasi in cui la guerra risult\u00f2 favorevole a quest'ultimo sovrano.\n\u00c8 possibile che, verso la fine della guerra civile, abbia regnato in \"coreggenza\" con il suo rivale Osorkon B.\nHorsaset mor\u00ec nell'anno 23 del regno di Petubastis I (intorno all'800 a.C.), quando il rango di \"Primo Profeta\" era ricoperto da un sacerdote di nome Takelot."}
{"id": "222378", "revid": "219110", "url": "https://it.wikipedia.org/wiki?curid=222378", "title": "Boot sector", "text": "Il boot sector, o settore di avvio, \u00e8 una regione di spazio di una memoria di massa o di una partizione. Ogni partizione ha infatti un boot sector, mentre l'hard disk nella sua integrit\u00e0 ha il master boot record. Al suo interno, il boot sector contiene il boot loader, un piccolo programma che carica il sistema operativo in memoria e trasferisce il controllo della macchina ad esso. \nCaratteristiche.\nIl boot sector \u00e8 lungo esattamente 512 byte, e termina con i valori esadecimale 0x55 (byte 511) e 0xAA (byte 512). Anche i floppy disk, che hanno una sorta di boot loader, contengono solitamente un programma che mostra un messaggio di errore, che chiede all'utente di inserire un disco avviabile e di premere invio.\nNel caso del danneggiamento del settore di avvio, l'hard disk, con suo sistema operativo al suo interno, non sar\u00e0 pi\u00f9 avviabile.\nPC IBM compatibili.\nSu una macchina IBM compatibile, il BIOS della scheda madre seleziona un dispositivo di avvio, quindi copia il primo settore dal dispositivo (che pu\u00f2 essere un MBR, VBR o qualsiasi codice eseguibile), nella memoria fisica all'indirizzo di memoria 0x7C00. Su altri sistemi, il processo potrebbe essere molto diverso.\nUnified Extensible Firmware Interface (UEFI).\nL'UEFI non si basa sui settori di avvio, il sistema UEFI carica direttamente il programma di avvio (file dell'applicazione EFI nel disco USB o nella partizione di sistema EFI). Inoltre, la specifica UEFI contiene la funzione di avvio protetto (\"secure boot\"), che sostanzialmente richiede che il codice UEFI sia firmato digitalmente.\nVulnerabilit\u00e0.\nIl boot sector \u00e8 un punto critico sfruttabile dai malintenzionati per eseguire codice maligno e prendere il controllo del sistema. \nEsistono alcuni virus (Boot sector/Master Boot Record infector virus) che infettano i settori di sistema, presenti nella struttura di dischi removibili e dischi rigidi (boot sector) o soltanto sui dischi rigidi (Master boot record). Questi tipi di virus lavorano a basso livello, vengono caricati in memoria durante il processo di bootstrap, prima che il sistema operativo si trovi in memoria, e usano i servizi del BIOS per infettare i settori di memorie rimovibili e dischi rigidi. \nGli autori del codice virale inseriranno una copia del loro virus all'interno di un floppy disk o di una chiavetta USB, per poi andare a inserire questi ultimi in altri computer, infettando cos\u00ec quei sistemi. Molti esperti di computer consigliano di disabilitare il boot da supporto rimovibili, procedura eseguibile dal BIOS, e di abilitarlo solamente qualora fosse realmente necessario. "}
{"id": "222381", "revid": "119322575", "url": "https://it.wikipedia.org/wiki?curid=222381", "title": "Voivodato di Opole", "text": "Il voivodato di Opole (Wojew\u00f3dztwo opolskie in polacco, Woiwodschaft Oppeln in tedesco) \u00e8 uno dei 16 voivodati della Polonia.\nIl voivodato si trova a sud-ovest del territorio polacco ed \u00e8 stato creato con la riforma del 1999 dalla fusione dei precedenti voivodati di Opole e una piccola parte di quello di Cz\u0119stochowa. Raggruppa la parte occidentale della regione storica dell'Alta Slesia, cio\u00e8 i dintorni dell'attuale capoluogo del voivodato Opole. \u00c8 il centro della minoranza tedesca in Polonia, la quale dal 1998 partecipa al governo.\nLa posizione geografica, il potenziale economico ed il livello di istruzione della popolazione rendono il voivodato un attraente partner commerciale per le altre regioni polacche (in particolare i voivodati della Bassa Slesia e Slesia) e per gli investitori stranieri. Fondata nel 1997, l'euroregione Prad\u011bd / Pradziad ha facilitato gli scambi economici, culturali e turistici tra le zone di confine della Polonia e quelle della Repubblica Ceca.\nGeografia fisica ed economica.\nIl voivodato \u00e8 situato nella Polonia sud-occidentale, in gran parte nella bassa pianura della Slesia (\"Nizina \u015al\u0105ska\"). Ad est si estendono le colline della Slesia (\"Wy\u017cyna \u015al\u0105ska\") con il famoso santuario del monte di Sant'Anna (\"G\u00f3ra \u015awi\u0119tej Anny\"); la catena dei Sudeti e i monti Opawskie sono ubicati a sud-ovest. Il fiume Oder attraversa il voivodato nella parte centrale. La zona settentrionale, lungo il fiume Ma\u0142a Panew, \u00e8 coperta da fitte foreste, mentre quella meridionale \u00e8 caratterizzata da terreni seminativi.\nI terreni sono tra i pi\u00f9 produttivi in Polonia grazie al l\u00f6ss e alle terre nere nel sud-ovest del voivodato. Sono coltivati principalmente barbabietola da zucchero, colza e patate.\nI maggiori centri industriali si trovano nel distretto di K\u0119dzierzyn-Ko\u017ale. La risorsa mineraria prevalente \u00e8 il carbon coke nella valle dell'Oder; le industrie pi\u00f9 importanti sono quelle dell'ingegneria elettrica, del settore edile (cemento, calce), chimiche, automobilistiche, alimentari e del mobile.\nGeografia antropica.\nSuddivisione amministrativa.\nIl voivodato di Opole \u00e8 diviso in 11 distretti, con la citt\u00e0 di Opole che costituisce un distretto urbano. C'\u00e8 un distretto che porta il suo nome, senza per\u00f2 comprenderlo nella sua amministrazione.\nDistretti.\nI distretti pi\u00f9 grandi per superficie sono quelli di Opole e Nysa.\nCitt\u00e0.\nIl voivodato comprende 35 citt\u00e0, elencate di seguito in ordine decrescente dalle pi\u00f9 alle meno abitate:\nModifiche nella suddivisione amministrativa intervenute alla fine del secolo scorso.\nL'attuale voivodato di Opole venne creato il 1\u00ba gennaio 1999; non coincide con il precedente voivodato omonimo in quanto incorpora parti dell'ex voivodato di Cz\u0119stochowa, conformemente alle riforme del governo nazionale adottate nel 1998. Inizialmente il governo, consigliato da storici eminenti, era intenzionato a dividere il territorio tra le regioni storiche polacche dell'Alta e Bassa Slesia. Era previsto che Brzeg, Namys\u0142\u00f3w e la zona occidentale della regione dovessero essere inglobate alla Bassa Slesia, mentre la zona orientale, insieme ad alcuni distretti dell'ex voivodato di Cz\u0119stochowa, sarebbe diventata parte integrante dell'Alta Slesia o Slesia propriamente detta. Tuttavia il progetto suscit\u00f2 malcontenti da parte dei cittadini del voivodato di minoranza tedesca, i quali temevano che se il loro voivodato fosse stato soppresso avrebbero perso ogni speranza di essere rappresentati a livello regionale (avrebbero infatti formato una minoranza molto trascurabile fra la stragrande maggioranza di etnia polacca). Ciononostante anche la popolazione locale di etnia polacca si oppose al progetto di riforma, a motivo dell'attaccamento al voivodato che avrebbe dovuto essere ridisegnato e a causa della paventata \"estraneit\u00e0\" degli abitanti nel momento stesso in cui si fossero trovati improvvisamente a vivere in una regione a loro praticamente sconosciuta. La soluzione arriv\u00f2 negli ultimi mesi del 1999, quando alla fine Olesno, dopo 24 anni, venne nuovamente inglobata al voivodato di Opole, che non venne disgregato ma modificato nei suoi confini per formare la nuova suddivisione amministrativa (quella attuale). Nel 2006 la citt\u00e0 di Rad\u0142\u00f3w cambi\u00f2 le sue leggi locali per far s\u00ec che il tedesco divenisse la seconda lingua ufficiale del distretto accanto al polacco; \u00e8 stata la prima citt\u00e0 del voivodato a conseguire tale obiettivo.\nUniversit\u00e0.\nCi sono tre universit\u00e0 statali nel voivodato, tutte nel capoluogo: l'Universit\u00e0 di Opole, l'Universit\u00e0 di Tecnologia di Opole e il Collegio Medico dello Stato. Tra gli atenei privati \u00e8 da segnalare la Scuola di Gestione ed Amministrazione di Opole."}
{"id": "222382", "revid": "834", "url": "https://it.wikipedia.org/wiki?curid=222382", "title": "Jan Ove Waldner", "text": ""}
{"id": "222389", "revid": "125904058", "url": "https://it.wikipedia.org/wiki?curid=222389", "title": "COTS", "text": "L'espressione componente COTS o componente OTS, in inglese (Commercial\") Off-the-Shelf component\", si riferisce a componenti hardware e software disponibili sul mercato per l'acquisto da parte di aziende di sviluppo interessate a utilizzarli nei loro progetti. L'uso di componenti COTS hardware rappresenta una possibilit\u00e0 consolidata; la stessa espressione \"COTS\" applicata al software viene usata per designare l'uso di applicazioni acquistabili sul mercato gia' pronte all'uso e si contrappone alla necessita' di dover sviluppare le stesse funzionalita' in proprio.\nUn ambito in cui la pratica di acquisizione di COTS per lo sviluppo di software \u00e8 ormai consolidata \u00e8, per esempio, quello dei sistemi di gestione aziendale: sono infatti ormai presenti (nel mondo open-source come in quello proprietario) componenti dotati di funzionalit\u00e0 gi\u00e0 attive, che possono essere assemblati per l'implementazione di soluzioni gestionali ad-hoc. Questa pratica \u00e8 diffusa soprattutto laddove si necessita di un livello avanzato di personalizzazione del sistema aziendale, non ottenibile tramite l'utilizzo di soluzioni standard.\nUn prodotto COTS pu\u00f2 infatti essere adoperato in alternativa a componenti sviluppati internamente all'azienda. Nell'ambito di progetti di sviluppo hardware e software, questa pratica \u00e8 spesso una strategia volta a contenere i costi di sviluppo e manutenzione. Nel caso di componenti hardware, spesso anche i costi di produzione unitari del prodotto finale sono ridotti, dato che i componenti COTS sono ottimizzati e prodotti su scala pi\u00f9 vasta rispetto a componenti equivalenti dedicati sviluppati internamente. Semplificando, si pu\u00f2 considerare i COTS funzionalit\u00e0 e/o applicativi gi\u00e0 pronti per l'uso."}
{"id": "222390", "revid": "125930770", "url": "https://it.wikipedia.org/wiki?curid=222390", "title": "Roberto Calasso", "text": "Saggista e narratore, \u00e8 stato proprietario e direttore editoriale della casa editrice Adelphi. I suoi libri sono tradotti in 25 lingue e pubblicati in 28 paesi.\nBiografia.\nFiglio del giurista Francesco Calasso e di Melisenda Codignola, a sua volta figlia del pedagogista Ernesto Codignola, e fratello minore del regista Gian Pietro Calasso, frequenta il liceo classico T. Tasso di Roma. Successivamente si laurea in letteratura inglese con Mario Praz, discutendo una tesi dal titolo \"I geroglifici di Sir Thomas Browne\". Nel 1962, a soli 21 anni, entra a far parte di un piccolo gruppo di persone che, insieme a Roberto Bazlen e Luciano Fo\u00e0, sta elaborando il programma di una nuova casa editrice.\nL'anno dopo nasce Adelphi, dove Calasso operer\u00e0 senza interruzione, diventandone nel 1971 direttore editoriale e nel 1990 consigliere delegato. Dal 1999 \u00e8 anche presidente della casa editrice. Sempre per Adelphi, traduce e introduce \"Il racconto del pellegrino\" di Ignazio di Loyola (1966), \"Ecce homo\" di Nietzsche (1969), \"Detti e contraddetti\" di Karl Kraus (1972) e gli \"Aforismi di Z\u00fcrau\" di Franz Kafka (2004). Scrive postfazioni a Wedekind \"(Mine-Haha\"), Stirner (\"L'Unico e la sua propriet\u00e0\"), Schreber (\"Memorie di un malato di nervi\"). Quest'ultimo \u00e8 anche protagonista del suo primo libro, il romanzo \"L'impuro folle\" (1974).\nA partire dall'inizio degli anni ottanta, Roberto Calasso si dedica a un'opera in varie parti che elabora materie molto diverse: tutte sono strettamente connesse fra loro, ma nessuna \u00e8 assegnabile a un genere canonico. Di quest'opera sono stati pubblicati undici volumi, che formano un insieme di oltre quattromila pagine. Nell'ordine: \nAltri saggi sono raccolti nel volume \"La follia che viene dalle ninfe\" (2005), in cui propone anche una chiave di lettura \"mitologica\" di \"Lolita\" di Vladimir Nabokov, citata nella prefazione di Pietro Citati all'edizione Adelphi del romanzo.\nSia \"La Folie Baudelaire\" che \"L'ardore\" sono stati votati tra le 100 opere italiane pi\u00f9 significative del ventennio 2000-2019 dalla giuria di 600 addetti ai lavori di editoria e cultura convocata dalla rivista \"L'Indiscreto\" a stilare un \"canone italiano\" contemporaneo.\nNel 2000 \u00e8 \"visiting professor for European Comparative Literature\" per la cattedra Weidenfeld presso l'Universit\u00e0 di Oxford, dove ha tenuto le \"Weidenfeld Humanitas Lectures\", poi raccolte l'anno successivo in \"La letteratura e gli d\u00e8i\", volume per il quale ha ricevuto il Premio Speciale Viareggio-R\u00e8paci e il Premio Bagutta nel 2002.\nPer \"Le nozze di Cadmo e Armonia\" pubblicato in ventidue paesi, ha ricevuto nel 1991 il \"Premio europeo Charles Veillon per la saggistica\" e il \"Prix du Meilleur Livre Etranger\", mentre nel 2012 \u00e8 stato insignito del \"Prix Chateaubriand\" per \"La Folie Baudelaire\". \nPer la sua opera riceve nel 1996, a Vienna, l\u2019Europ\u00e4ischer LiteraturPreis, il \"Warburg Preis\" nel 2007 e il Premio Formentor de las Letras nel 2016. Come editore riceve il \u201cReconocimiento al M\u00e9rito Editorial\u201d alla Feria Internacional del libro de Guadalajara, nel 2004 e il \u201c\"Premio Gogol\"\u2019\u201d a Roma, nel 2011. Con Adelphi pubblica inoltre in Italia buona parte dell'opera di Emil Cioran.\nNel 1993 \u00e8 eletto \"Literary Lion\", a New York, nel 2000 diventa \"Foreign Honorary Member\" della \"American Academy of Arts and Sciences\", nel 2007 viene nominato \"Commandeur de l\u2019Ordre des Arts et des Lettre\"s e \"Chevalier\" de la \"L\u00e9gion d\u2019Honneur\", nel 2013 l\u2019Universit\u00e0 degli Studi di Perugia gli conferisce \"la laurea magistrale Honoris Causa in Lingue e letterature moderne\" e nel 2015 diventa \"Foreign Honorary Member\" della American Academy of Arts and Letters. Nel 2003, in occasione del quarantennale della casa editrice, raccoglie una parte dei 1086 risvolti di copertina di cui \u00e8 autore in \"Cento lettere a uno sconosciuto\". Nel 2008 una parte della sua tesi di laurea \u00e8 apparsa come introduzione a \"Religio Medici\" di Thomas Browne, mentre il testo integrale \u00e8 uscito in Messico presso \"Sexto Piso\" e \"Fondo de cultura econ\u00f3mica\" nel 2010.\nVita personale.\nRoberto Calasso \u00e8 stato sposato con la scrittrice svizzera Fleur Jaeggy dal 1968 alla morte, mentre dalla scrittrice tedesca Anna Katharina Fr\u00f6hlich ha avuto due figli: Josephine (2000) e Tancredi (2009).\nMuore dopo una lunga malattia il 28 luglio 2021.\nCritiche.\nLo scrittore cattolico fondamentalista e complottista Maurizio Blondet attacc\u00f2 Calasso e Adelphi nel suo pamphlet \"Gli Adelphi della dissoluzione\", pubblicato nel 1994, dove accusa la casa editrice di essere \"\u00abla punta emergente di un iceberg iniziatico che oggi riproporrebbe la gnosi pagana dei secoli antichi\u00bb\". All'indomani della scomparsa ha affermato che \"\u00aboggi, rispetto all\u2019immane dittatura globale sotto cui stiamo soggetti, Calasso mi sembra \u2013 in confronto \u2013 una quasi innocua tigre di carta\u00bb\".\nSecondo il matematico e saggista ateo Piergiorgio Odifreddi invece, Calasso, assieme a Massimo Cacciari, avrebbe diffuso una cultura \"anti-scientifica\", per cui \"non esistono fatti ma solo interpretazioni\" e il \"\u00abcredere che oltre all\u2019umanesimo non ci sia nient\u2019altro, o al massimo ci sia soltanto quella caricatura della scienza che alimenta una buona parte del ristrettissimo catalogo scientifico dell\u2019Adelphi\u00bb\"."}
{"id": "222395", "revid": "36426", "url": "https://it.wikipedia.org/wiki?curid=222395", "title": "Orsammichele", "text": ""}
{"id": "222398", "revid": "1632387", "url": "https://it.wikipedia.org/wiki?curid=222398", "title": "Clannad (gruppo musicale)", "text": "I Clannad sono un gruppo musicale irlandese, formatosi nel 1970.\nBiografia.\nSono originari della cittadina di Gaoth Dobhair (\"Gweedore\" in inglese), un piccolo villaggio di pescatori nella contea di Donegal, nel nord dell'Irlanda. Il villaggio si trova in un gaeltacht, una zona in cui si parla ancora la lingua irlandese. Il nome Clannad \u00e8 la contrazione di \"an Clann as Dobhar\" (la famiglia di [Gaoth] Dobhair), sono inizialmente i tre fratelli Brennan (due fratelli e una sorella) - Ci\u00e1ran, P\u00f3l, M\u00e1ire (Moya Brennan) - e i due fratelli Duggan - Noel e Padraig - loro zii. Una quarta sorella, Eithne Brennan, meglio nota come Enya, si unisce al gruppo nel 1979.\nEsordiscono con un repertorio folk col quale si fanno conoscere nella madrepatria; nei primi anni ottanta vengono notati dalla BBC che commissiona loro una colonna sonora per una serie di telefilm incentrata sul personaggio di Robin Hood. La loro canzone \"Theme From Harry's Game\" li fa conoscere oltre i confini irlandesi. Nello stesso periodo Eithne Brennan lascia il gruppo e pubblica il suo primo album solista col nome di Enya.\nGiungono alla popolarit\u00e0 internazionale grazie al brano \"In a Lifetime\", interpretato insieme a Bono, voce degli U2, e pubblicato nel 1985 nel loro album \"Macalla\" (\"eco\", in irlandese). Da allora il loro repertorio si sposta verso il pop ed il country, non senza la realizzazione di altre colonne sonore per film, film d'animazione e documentari: fra questi \"L'ultimo dei Mohicani\" del 1992, in cui \u00e8 presente un altro loro successo, \"I Will Find You\".\nP\u00f3l Brennan lascia il gruppo nel 1995 per avviare una carriera solista che lo porta a incidere per la Real World Records di Peter Gabriel, ma ritorna nella band nel 2011. Anche M\u00e1ire Brennan incide sette album solisti, alternandoli alle produzioni del gruppo.\nIl 9 agosto 2016 muore uno dei membri fondatori del gruppo, P\u00e1draig Duggan.\nIl gruppo ha cantato anche la sigla dell'anime Clannad (che da loro prende il nome)."}
{"id": "222400", "revid": "1048993", "url": "https://it.wikipedia.org/wiki?curid=222400", "title": "Charlot (film)", "text": "Charlot (\"Chaplin\") \u00e8 un film del 1992 diretto da Richard Attenborough.\nLa pellicola \u00e8 incentrata sulla vita di Charlie Chaplin, interpretato da Robert Downey Jr., che per il ruolo ha ricevuto la candidatura all'Oscar come miglior attore.\nTrama.\nLa pellicola \u00e8 la biografia romanzata del comico inglese Charlie Chaplin, attore e regista che seppe per primo interpretare al meglio ed in seguito rimodulare un genere cinematografico in auge agli inizi del ventesimo secolo, un artista grande e completo, capace anche di rinnovare la sua figura scenica grazie all'uso di forti tematiche sentimentali e sociali, trasponendo per una grande ed eterogenea platea la vita e le pulsioni umane.\nNato a Londra, dopo l'infanzia tormentata, segnata dalla pazzia della madre, che costringe i due figli ad allontanarsi da lei e, pi\u00f9 tardi, a rinchiuderla in un manicomio, il giovane e promettente attore di teatro Charlie si imbarca per gli Stati Uniti. La svolta artistica avviene proprio grazie a questo viaggio e all'esperienza nel cinema con il regista Mack Sennett, che lo dirige nei primi film. Il successo, frutto di sagaci trovate, di duro lavoro e dell'aiuto, dell'intuizione e collaborazione di Sydney, suo fratello e manager, arride ben presto al giovane Chaplin.\nRelazioni e matrimoni attraversano fugacemente la metamorfosi artistica e umana dell'artista, che si sposa quattro volte e vive numerose avventure sentimentali, con ragazzine acerbe, navigate stelle del cinema e rapaci avventuriere. Chaplin conosce il successo, la fama e la gloria come interprete, regista e compositore, ma \u00e8 anche bersaglio politico per le sue malcelate idee ritenute \"sovversive\", che lo costringono all'esilio, in Svizzera, al fianco della moglie Oona, con la quale trascorre gli ultimi anni di vita.\nProduzione.\nLa pellicola \u00e8 liberamente tratta dai due libri \"La mia autobiografia\", autobiografia composta dallo stesso Chaplin, e \"Chaplin la vita e l'arte\", del critico e studioso di cinema David Robinson.\nGeraldine Chaplin interpreta la propria nonna in quanto figlia del vero Charlie Chaplin.\nDistribuzione.\nIl film \u00e8 uscito nelle sale statunitensi il 25 dicembre 1992, mentre in quelle britanniche il 18 dicembre dello stesso anno.\nEdizione italiana.\nLa versione italiana del film \u00e8 stata curata da Francesco Vairano (che presta anche la voce a Robert Downey Jr. nel ruolo di Charlie Chaplin)."}
{"id": "222401", "revid": "547992", "url": "https://it.wikipedia.org/wiki?curid=222401", "title": "Funny Games (film 1997)", "text": "Funny Games \u00e8 un film austriaco del 1997 scritto e diretto da Michael Haneke.\nIl film \u00e8 stato presentato in concorso al 50\u00ba Festival di Cannes, senza ottenere riconoscimenti.\nNel 2007 lo stesso Haneke ha realizzato negli Stati Uniti un remake del film, intitolato nuovamente \"Funny Games\" che vede come interpreti Naomi Watts, Tim Roth e Michael Pitt.\nTrama.\nAnna, Georg e il piccolo Schorschi sono in cammino verso la loro seconda casa, dove passeranno le vacanze estive. I vicini di casa, Fred e Gerda, sono gi\u00e0 arrivati e si organizzano per vedersi tutti il giorno dopo per una partita di golf. Mentre suo marito e suo figlio sono al lago per sistemare la barca a vela messa recentemente a nuovo, Anna inizia a preparare la cena.\nAll'improvviso si ritrova faccia a faccia con Peter, un ragazzo gentile e imbranato, ospite dei vicini di casa, venuto a chiedere delle uova. Poco dopo arriva anche Paul, amico di Peter e come lui, ospite dei loro vicini. Inizialmente cortesi e garbati, i due ragazzi iniziano a diventare insistenti e molesti, tanto da indurre Anna a chiedere loro di andarsene; i ragazzi si rifiutano, ferendo Georg a una gamba e prendendo in ostaggio la famiglia, torturandola con meschini e umilianti giochetti, raggiungendo sempre pi\u00f9 alti livelli di crudelt\u00e0.\nDopo aver ucciso il bambino, i due criminali decidono di andarsene, lasciando i due coniugi legati e in preda al dolore: Anna decide di uscire in cerca di aiuto, lasciando Georg in casa, il quale tenta di far funzionare il telefono portatile, che Peter aveva messo fuori uso. Anna viene per\u00f2 catturata dai due, che ritornano nella casa e proseguono con le loro torture: tentano di far pronunciare ad Anna una preghiera al contrario se vuole decidere sulla sorte del marito, le chiedono di decidere quando e come lei e il coniuge dovranno morire. Improvvisamente Anna prende il fucile e spara a Peter, dopodich\u00e9 Paul cerca affannosamente il telecomando e, trovatolo, premendo un pulsante con un surreale effetto \"rewind\" il tempo ritorna indietro fino a poco prima che Anna prenda il fucile, in modo tale che Paul possa impedirle di uccidere Peter. Alla fine anche Georg viene ucciso con un colpo di fucile e la mattina dopo i due portano Anna in barca, facendola annegare.\nPaul bussa quindi alla porta di una casa nelle vicinanze e dice alla proprietaria di essere stato mandato da Anna a chiedere loro delle uova: il gioco quindi pu\u00f2 ricominciare.\nAnalisi dell'opera.\nSecondo quanto affermato da vari filosofi e critici, nonch\u00e9 dallo stesso regista, il film \u00e8 una condanna allo spettatore che \u00e8 solito fruire immagini di violenza o casi di cronaca nera alla stregua di mero intrattenimento. Secondo Fabrizio Fogliato, critico e docente italiano, a tale scopo risultano particolarmente emblematiche le scene in cui il personaggio di Paul si rivolge direttamente alla telecamera, parlando quindi con lo spettatore del film e coinvolgendolo come se fosse parte del gioco, in parte vittima ed in parte torturatore.\nUn'altra scena significativa in questo senso \u00e8 quella del telecomando: quando muore Peter il pubblico \u00e8 portato a godere di ci\u00f2, assumendo a sua volta un atteggiamento sadico, tuttavia nel momento immediatamente successivo Paul riavvolge il tempo con l'ausilio di un telecomando, rappresentando in maniera piuttosto chiara la metafora fra violenza, intrattenimento e mass media che sta di base all'opera. Secondo quanto affermato dallo stesso regista, il film vuole inoltre sovvertire il classico rapporto fra opera e spettatore, e la scena del telecomando, con il suo essere priva di un senso logico all'interno di una classica storia di questo tipo, risulta fondamentale in questo senso.\nUn altro tema importante per l'opera \u00e8 del resto proprio il completo rifiuto delle classiche dinamiche tipiche dei film slasher e degli home invasion, sottogeneri del cinema horror a cui fa riferimento la trama del film. Generalmente il pubblico \u00e8 infatti abituato al fatto che almeno uno dei \"buoni\" in un'opera del genere sopravviva, mentre in questo film tutte e tre le vittime dei carnefici muoiono. Inoltre \u00e8 anche importante sottolineare come quasi mai le scene di violenza effettive vengono mostrate, ma nel contempo l'opera si sofferma molto sulle loro conseguenze psicologiche: si tratta di una scelta atipica, che ha pochi eguali nella cinematografia internazionale. Di contro, lo svolgimento del film si sviluppa in maniera tale da spingere lo spettatore a considerare l'esito della trama scontato, ed a chiedersi se sia il caso o meno di proseguire la visione: Fogliato sottolinea come il film sia anche per questo comprensibile appieno solo da un pubblico maturo ed esperto, e che gran parte delle sue tematiche possono invece sfuggire ad uno spettatore meno attento.\nProduzione.\nSecondo quanto dichiarato dal regista stesso, la sua volont\u00e0 iniziale era quella di girare il film in USA, tuttavia per comodit\u00e0 fin\u00ec col girarlo in Austria. Anche per questo motivo, 10 anni dopo Haneke ne ha girato un remake shot-for-shot con cast e ambientazione statunitensi.\nAccoglienza.\nIl film ha ricevuto prevalentemente recensioni positive. Su Rotten Tomatoes gli viene assegnato un gradimento del 69% sulla base di 35 recensioni, con un voto complessivo di 6,95 su 10. Su Metacritic ha ricevuto una valutazione di 69 su 100 sulla base di 10 recensioni. Per il pubblico generico il film risulta tuttavia pi\u00f9 difficile da reggere: basti pensare che quando fu presentato al Festival di Cannes del 1997 oltre 2/3 degli spettatori uscirono dalla sala prima di averne completato la visione."}
{"id": "222404", "revid": "125762621", "url": "https://it.wikipedia.org/wiki?curid=222404", "title": "Guy Verhofstadt", "text": "Primo ministro del Belgio dal 1999 al 2008, ha ricoperto anche la carica di Vice Primo ministro e Ministro del bilancio dal 1985 al 1987. \u00c8 stato membro della Camera dei rappresentanti dal 1985 al 1995.\nDal 2009 \u00e8 membro del Parlamento europeo dove \u00e8 presidente del Gruppo dell'Alleanza dei Democratici e dei Liberali per l'Europa, ha fondato il gruppo federale inter-parlamentare Spinelli. \u00c8 stato candidato dal Partito dell'Alleanza dei Liberali e dei Democratici per l'Europa alla carica di Presidente della Commissione europea nelle elezioni del Parlamento europeo del 2014, ed \u00e8 il rappresentante del Parlamento europeo nei negoziati Brexit.\nBiografia.\nSuo padre era professore di storia in un ginnasio di Dendermonde, mentre sua madre era infermiera. Ha un fratello minore, Dirk, filosofo. Verhofstadt si laure\u00f2 in giurisprudenza nel 1975.\nNel 1972 fu eletto presidente dell'unione degli studenti liberali fiamminghi a Gand, mentre nel 1976 fu eletto membro del consiglio comunale di Gand, di cui fece parte fino al 1982. Nel 1985 divenne membro della Camera dei rappresentanti, della quale fece parte ininterrottamente fino al 1995. Fu segretario politico di Willy De Clercq.\nCarriera politica.\nPresidente del Partito della Libert\u00e0 e del Progresso e dei Liberali e Democratici Fiamminghi Aperti.\nNel 1979 fu eletto presidente nazionale del movimento giovanile del Partito della Libert\u00e0 e del Progresso (PVV). Presiedette il movimento fino al 1981, e l'anno successivo fu eletto presidente nazionale del PVV. Presiedette il partito fino al 1985, quando fu nominato vice primo ministro e ministro per il bilancio, la ricerca e la programmazione. Nel 1988 termin\u00f2 l'incarico di governo e l'anno successivo torn\u00f2 a presiedere il PVV.\nNel 1992 il partito assunse il nome di Liberali e Democratici Fiamminghi (VLD), Verhofstadt lo presiedette fino al 1995. Tra il 1995 e il 1999 Verhofstadt fu membro del Senato federale. Tra il 1997 e il 1999 torn\u00f2 a presiedere il VLD.\nPrimo ministro.\nDopo le elezioni federali belghe del 13 giugno 1999, Verhofstadt fu nominato Primo ministro e form\u00f2 un governo di coalizione tra i liberali, i socialisti e gli ecologisti. Nel secondo semestre del 2001 fu presidente di turno del Consiglio dell'Unione Europea. La vittoria dei liberali e socialisti alle elezioni del 18 maggio 2003 gli permise di rimanere Primo ministro e di formare un governo di coalizione tra socialisti e liberali.\nIn seguito della sconfitta subita dal VLD alle elezioni legislative del 10 giugno 2007, Verhofstadt rassegn\u00f2 le dimissioni. Si apr\u00ec una lunga crisi politica durata quasi 200 giorni, che si risolse con la nomina il 23 dicembre 2007 di un governo ad interim guidato ancora da Verhofstadt . Il 20 marzo 2008 fu nominato Primo ministro Yves Leterme. Tra il 2007 e il 2009 Verhofstadt ha fatto parte del consiglio comunale di Gand.\nPresidenza ad interim dei Liberali e Democratici Fiamminghi Aperti.\nIl 7 giugno 2009, Guy Verhofstadt \u00e8 diventato il primo vicepresidente dell'Open Vld a passare alla carica di presidente ad interim del partito. Ci\u00f2 \u00e8 accaduto dopo che il presidente del partito Bart Somers ha rassegnato le dimissioni a seguito della sconfitta elettorale alle elezioni fiamminghe del 2009. Verhofstadt ha temporaneamente assunto la presidenza dei liberali fiamminghi fino a quando le elezioni per la presidenza del 12 dicembre 2009 hanno portato Alexander De Croo ad essere nuovo presidente.\nDopo il governo.\nCapogruppo al Parlamento europeo.\nNel 2009 Verhofstadt fu eletto parlamentare europeo e il 30 giugno 2009 fu eletto presidente del gruppo politico dell'ALDE. Nel settembre 2010 promosse, assieme a Daniel Cohn-Bendit, la formazione del Gruppo Spinelli per il rilancio dell'integrazione europea.\nMolto critico nei confronti della Presidenza russa di Vladimir Putin durante la crisi ucraina, nel maggio 2015 \u00e8 tra le 89 personalit\u00e0 europee non gradite in Russia\nDopo le elezioni \u00e8 riconfermato capoguppo dell'ALDE.\nAmministratore della holding Sofina e altri incarichi.\nDal maggio 2012 \u00e8, per un periodo di tre anni, amministratore indipendente della holding Sofina. \u00c8 anche direttore del fondo pensionistico olandese APG e dell'armatore Exmar. Questi tre mandati gli portano un reddito lordo di 130.000, 42.840 e 60.000 \u20ac rispettivamente nel 2013.\nCandidato alla presidenza della Commissione europea.\nIl 4 dicembre 2013, i leader liberali dei paesi del Benelux hanno dato sostegno a Verhofstadt come candidato alla presidenza della Commissione europea dopo le elezioni del Parlamento europeo del 2014. In precedenza, era stato proposto come candidato del Partito Socialista Europeo Martin Schulz. Il giorno dopo, il commissario Olli Rehn ha annunciato che aspirava alla presidenza. Il 18 dicembre 2013 \u00e8 arrivata la notizia che quattordici altri leader del partito liberale hanno supportato Rehn in questo. L'olandese Mark Rutte (VVD) e il tedesco Christian Lindner (FDP) sono stati nominati mediatori per l'ALDE. L'ALDE il 20 gennaio 2014 ha annunciato che ha portato alla nomina di Verhofstadt, a nome del partito liberale. Rehn \u00e8 un candidato per un'altra alta posizione.\nVerhofstadt \u00e8 prossimo candidato come presidente e leader dell'Open VLD per le elezioni europee in Belgio del 2014.\nPolitica europea e sostegno a Emmanuel Macron.\nNell'agosto 2015 Guy Vehofstadt ha chiesto una riforma del sistema di asilo e immigrazione in risposta alla crisi migratoria in Europa. Ha criticato il primo ministro britannico David Cameron e il presidente francese Fran\u00e7ois Hollande per la loro opposizione alla proposta della Commissione europea per distribuire l'asilo tra i paesi dell'Unione europea. Invita inoltre la Francia, il Regno Unito e l'Ungheria a interrompere la costruzione di muri e misure di sicurezza alle frontiere e a concentrare i loro sforzi sull'assistenza umanitaria.\nL'8 settembre 2016 \u00e8 stato nominato rappresentante del Parlamento europeo nei negoziati sull'uscita del Regno Unito dall'EU (Michel Barnier \u00e8 il capo negoziatore). Alla fine del 2016 affronta Sylvie Goulard come candidato ALDE nelle future elezioni del Presidente del Parlamento europeo..\n\u00c8 responsabile del coordinamento del lavoro del Parlamento europeo sulla questione del Brexit. Nel corso del 2017 sostenne Emmanuel Macron, candidato alle elezioni presidenziali francesi del 2017..\nGruppo Spinelli.\nIl 15 settembre 2010, Verhofstadt ha lanciato la nuova iniziativa del Gruppo Spinelli al Parlamento europeo con Daniel Cohn-Bendit, Isabelle Durant e Sylvie Goulard per dare un nuovo impulso alla lotta per un'Europa federale. Famosi seguaci sono Jacques Delors, Mario Monti, Andrew Duff, Elmar Brok, Pat Cox e Joschka Fischer. In questa prospettiva ha pubblicato nell'ottobre 2012 per l'Europa insieme a Daniel Cohn-Bendit, un appello per un'Europa federale pi\u00f9 integrata.\nVita personale.\nVerhofstadt \u00e8 sposato e ha due figli. Vive a Gand."}
{"id": "222408", "revid": "1543377", "url": "https://it.wikipedia.org/wiki?curid=222408", "title": "Tempio di Portuno", "text": "Il tempio di Portuno \u00e8 un tempio romano di epoca repubblicana, situato a Roma nell'attuale piazza della Bocca della Verit\u00e0, dove anticamente si trovava il Foro Boario, poco distante dal Tempio di Ercole e dal pi\u00f9 antico porto tiberino. \u00c8 uno degli edifici dell'antica Roma perfettamente conservati.\nStoria.\nEbbe a lungo la denominazione di \"tempio della Fortuna Virile\" e fu identificato solo negli anni venti con il tempio dedicato al dio Portuno, ricordato da Marco Terenzio Varrone.\nL'edificio si presenta di ordine ionico, tetrastilo (con quattro colonne in facciata) e a pianta pseudoperiptera, ossia con colonne libere anteriormente in corrispondenza del pronao e semicolonne in prosecuzione addossate all'esterno del muro della cella. Le colonne del pronao e quelle collocate agli angoli della cella sono in travertino, le altre in tufo dell'Aniene. Probabilmente anticamente le parti in tufo erano intonacate per ricreare visivamente l'effetto del marmo.\nLa costruzione dell'attuale edificio \u00e8 stata datata dai materiali rinvenuti nelle fondazioni all'80-70 a.C., ma esistono inoltre tracce di fasi precedenti. Nella fase pi\u00f9 antica, datata tra la fine del IV e gli inizi del III secolo a.C. presentava un lungo podio in tufo di Grottaoscura, collegato, nel corso del III secolo a.C. al ponte Emilio da un ponticello in muratura. Il tempio si trovava all'interno di un recinto sacro, ma sub\u00ec modifiche intorno alla prima met\u00e0 del II secolo a.C., con il rialzamento del terreno, forse dovuto ad una sistemazione degli argini del Tevere.\nNel IX secolo il tempio venne mutato in chiesa cristiana, prima con il nome di Santa Maria \"Secundicerii\", quindi come Santa Maria Egiziaca patrona delle prostitute. La chiesa venne eliminata per ripristinare l'antico aspetto del tempio nel 1916. L'inserimento della struttura ecclesiastica mantenne intatto l'esterno del tempio; internamente sono ancora visibili gli antichi affreschi altomedioevali che narrano la storia della santa."}
{"id": "222411", "revid": "599013", "url": "https://it.wikipedia.org/wiki?curid=222411", "title": "Franco Bargelli", "text": "Biografia.\nBargelli inizi\u00f2 la pratica rugbistica a 15 anni, sulla scia del fratello, gi\u00e0 giocatore: entr\u00f2 nelle giovanili del Frascati e milit\u00f2 nella prima squadra fino al 1975-76, anno di retrocessione in serie B del club laziale.\nDal 1976 al 1978 trascorse due stagioni a Reggio Calabria, la cui societ\u00e0 rugbistica militava all'epoca in serie A, poi fece ritorno a Frascati; nel 1979 l'allora C.T. della Nazionale italiana Pierre Villepreux lo fece debuttare in un incontro con l'Under-23 dell' a Brescia.\nFu anche tra i protagonisti del primo incontro dell' contro la , a Rovigo nel novembre di quello stesso anno, in cui gli azzurri persero 12-18 e lo stesso Bargelli forn\u00ec a Nello Francescato la palla dell'unica meta italiana.\nL'avversario di terza linea di Bargelli era Graham Mourie, con cui scambi\u00f2 la maglia; successivamente la maglia di Mourie fu da Bargelli donata alla \"club-house\" del Frascati.\nFino all'aprile 1981 furono 14 gli incontri internazionali di Bargelli, l'ultimo a Br\u0103ila contro la nel corso della Coppa FIRA 1980-81.\nBargelli prosegu\u00ec la carriera nel Rovigo e nel Rugby Roma."}
{"id": "222412", "revid": "510847", "url": "https://it.wikipedia.org/wiki?curid=222412", "title": "Melisso di Samo", "text": "Nacque e visse a Samo nel V secolo a.C., impegnandosi nella vita politica e militare, in particolare guidando alla vittoria la flotta dei Sami nella battaglia del 442 a.C. contro gli ateniesi.\nElemento cardine del suo pensiero filosofico \u00e8 la problematica ontologica cara a Parmenide, alle cui concezioni egli apport\u00f2 alcune piccole, ma significative modifiche, destinate ad avere un notevole peso nella storia della riflessione sull'essere.\nVita.\nNon si possiedono molte informazioni riguardanti la vita di Melisso. Potrebbe essere nato intorno al 470 a.C., mentre la data di morte \u00e8 ignota. Il poco che si conosce del filosofo \u00e8 prevalentemente riportato in un breve passo della \"Vita di Pericle\" di Plutarco. Fu il comandante della flotta di Samo e sconfisse Pericle e la flotta ateniese nel 441 a.C. Plutarco sostiene che Aristotele disse che Melisso aveva sconfitto Pericle anche in una battaglia precedente. Nella \"Vita di Temistocle\", Plutarco smentisce l'affermazione di Stesimbroto di Taso, secondo cui Melisso era tenuto in grande considerazione da Temistocle, affermando che egli confonde Temistocle e Pericle. Melisso aveva fama di essere stato allievo di Parmenide e maestro di Leucippo, sebbene sia necessario considerare queste affermazioni con una buona dose di scetticismo.\nPensiero.\nL'essere.\nAnche Melisso, come Zenone, approfond\u00ec alcune teorie del maestro Parmenide, allo scopo di difendere l'unicit\u00e0 e l'immobilit\u00e0 dell'essere vero, contro l'illusoriet\u00e0 del mondo sensibile, che si presentava invece molteplice ed in movimento. \nNel compiere questa opera apologetica, tuttavia, Melisso arriv\u00f2 a modificare una teoria di Parmenide, ossia la concezione della finitezza spaziale dell'essere. \nParmenide infatti aveva immaginato il suo essere come una \u201cben rotonda sfera\u201d, poich\u00e9 solo cos\u00ec delimitato e definito poteva risultare perfetto e compiuto. \nMelisso invece giunse alla concezione di un essere infinito (non chiuso, non delimitato) dal punto di vista spaziale partendo dall'approfondimento dell'infinit\u00e0 temporale o eternit\u00e0, che anche Parmenide aveva ammesso: egli quindi dimostr\u00f2 che l'infinit\u00e0 spaziale e quella temporale si implicavano a vicenda e quindi erano strettamente connesse. \nMelisso ribad\u00ec il concetto secondo cui non si poteva sostenere che l'essere fosse stato generato e fosse destinato a finire, poich\u00e9 ci\u00f2 avrebbe implicato la limitazione e la derivazione dell'essere da qualcosa di diverso da esso, cio\u00e8 il non essere: ma ci\u00f2 era insostenibile e contraddittorio poich\u00e9 il nulla non poteva generare il suo opposto, ossia l'essere; l'essere pertanto non era nato dal nulla n\u00e9 finiva nel nulla perch\u00e9 non aveva alcun inizio ed alcuna fine, quindi risultava al di l\u00e0 del tempo, era cio\u00e8 un infinito temporale in cui presente, passato e futuro coincidevano. L'essere, infatti, era sempre stato, era e sempre sar\u00e0. \nQuesta infinit\u00e0 temporale non si conciliava per\u00f2 con l'idea parmenidea di un essere sferico e quindi spazialmente delimitato e chiuso. Infatti l'ammissione di una finitezza spaziale appariva a Melisso altrettanto insostenibile e contraddittoria quanto l'analoga finitezza temporale: non si poteva pensare che l'essere metafisico potesse risultare finito nello spazio poich\u00e9 in tal caso esso sarebbe stato determinato e limitato dal suo contrario, cio\u00e8 dal nulla. \nMa il non essere, proprio perch\u00e9 non era, non poteva limitare l'essere, non poteva racchiuderlo e comprenderlo. Bisognava pertanto affermare che l'essere vero e profondo fosse infinito anche dal punto di vista spaziale: in questo modo Melisso modific\u00f2 un aspetto significativo della filosofia del maestro.\nUn tale essere non possedeva evidentemente alcuna forma, non era cio\u00e8 composto da parti, ma si presentava infinitamente esteso nello spazio e nel tempo e sempre identico a se stesso. \nDefiniti questi concetti, Melisso deriv\u00f2 in modo rigoroso gli attributi fondamentali che caratterizzavano l'essere, unicit\u00e0, pienezza ed immobilit\u00e0: \nA proposito della natura inalterabile dell'essere, Melisso svilupp\u00f2 il celebre argomento del capello col quale fece notare che se l'essere si fosse alterato, in diecimila anni, anche di un solo capello, si sarebbe autodistrutto, poich\u00e9 il divenire altro, sia pure in misura minima, avrebbe comportato la fine di ci\u00f2 che l'essere era prima e la conseguente nascita del non essere.\nRispetto a Democrito, Parmenide e al pensiero scolastico.\n\u00c8 possibile aggiungere alcune considerazioni che pongono Melisso di Samo in relazione a Parmenide e al pensiero successivo.\nIl frammento 7 di Melisso (edizione Diels-Kranz) negava esplicitamente l'esistenza del vuoto, distanziandosi quindi dall'atomismo di Democrito. Ci\u00f2 \u00e8 riconducibile all'incorporeit\u00e0 dell'Essere e alla sua infinita estensione (o estendibilit\u00e0), che mal si concilierebbero con gli atomi corporei (in greco antico: \u03b1\u03c4\u03bf\u03bc\u03b1 \u03c3\u03c9\u03bc\u03b1\u03c4\u03b1, trasl. \"atoma s\u014dmata\") e indivisibili di cui Democrito affermava dogmaticamente l'esistenza.\nIl frammento 1 di Melisso (edizione Diels-Kranz) afferma: Si tratta della prima formulazione del principio scientifico \"Ex nihilo nihil\". Nello stesso tempo, il testo citato ribadiva la concezione parmenidea dell'essere come atemporale e come Eterno presente.\nSimilmente, Parmenide afferma: \nLa nozione \u00e8 parzialmente simile a quella del \"nunc stans\" degli Scolastici medievali, a patto di non confondere l'Essere assoluto trascendente lo Sfero con l'essere fisico contenuto nello Sfero. Non \u00e8 dato il concepire un qualche vivente al di fuori della totalit\u00e0 dell'essente racchiusa nello Sfero, ad eccezione di un pensiero immateriale ordinatore e libero di cui non vi \u00e8 menzione esplicita.\nL'infinito spaziale nel quale Melisso pone l'Essere fisico risulta radicalmente innovativo rispetto allo Sfero chiuso e finito statico che si ascrive a Parmenide. \u00c8 stato suggerito che nell'Essere sferico naturale di Parmenide coesistessero infinito e finito nel modo di una sfera di area e volumi finiti, ma in infinita e uniforme espansione in tutte le direzioni (dilatazione isotropa), che causa da sola il proprio movimento espansivo (\"causa sui\").\nL'estensione potenziale e attuale dell'Essere nello spazio e nel tempo coincidono immediatamente, poich\u00e9 ci\u00f2 che l'Essere pu\u00f2 pensare immediatamente \u00e8. Una visione dinamica dello Sfero permetterebbe di riconciliare la finitezza apparente dell'Essere parmenideo con la natura infinita e incorporea dell'Essere di Melisso, pensatore che pure apparteneva alla medesima scuola eleatica. Tuttavia, tale ipotesi non \u00e8 suffragata dai frammenti pubblicati consultabili.\nL'errore dei sensi.\nPer Melisso i sensi sbagliano sempre e su di essi non si pu\u00f2 far affidamento, in quanto non arrivano a cogliere le cose eterne, dunque l'essere, mentre la ragione \u00e8 capace di coglierle appieno.\nQuindi vengono esclusi i \"molti\" (che verranno ripresi poi dai pluralisti), in quanto corruttibili e soggetti al cambiamento.\nLa critica di Aristotele e Ippocrate.\nAristotele consider\u00f2 Melisso come un filosofo rozzo in quanto le sue convinzioni andavano contro la prova tangibile dei fatti. Secondo lo Stagirita non poteva esistere una sostanza infinita ed incorruttibile. L'infinito poteva essere attribuito alla quantit\u00e0 (un predicato) e non alla categoria principale (la sostanza), ad esempio: ci possono essere infinite piante, ma non una pianta infinita.\nSecondo Ippocrate, Melisso teorizz\u00f2 l'esistenza di una sostanza ingenerata e imperitura comune ai quattro elementi (acqua, terra, aria e fuoco), che costituirebbe il corpo umano e che dopo di lui fu chiamata materia. Melisso l'avrebbe identificata con l'Uno e con il Tutto.\nScrive in proposito Luciano De Crescenzo:"}
{"id": "222417", "revid": "62748", "url": "https://it.wikipedia.org/wiki?curid=222417", "title": "Imputabilit\u00e0", "text": "Con imputabilit\u00e0, nel diritto penale, si indica la condizione sufficiente ad attribuire a un soggetto giuridico il fatto tipico e antigiuridico commesso e a mettere in conto le conseguenze giuridiche. Nessuno pu\u00f2 essere imputabile se al momento del reato non era in grado di intendere o di volere, ma l'incapacit\u00e0 non esclude l'imputabilit\u00e0 quando \u00e8 dovuta a colpa del soggetto (una persona che si \u00e8 procurata un'ubriacatura e pur non essendo in grado di intendere e di volere fracassa una vetrina \u00e8 imputabile).\nNozione.\nLa nozione di imputabilit\u00e0, accolta nel nostro ordinamento all'art. 85 del codice penale, racchiude dunque i concetti di:\nVa precisato che il concetto di capacit\u00e0 di intendere e di volere va inteso come necessariamente comprensivo di entrambe le capacit\u00e0: l'imputabilit\u00e0 viene dunque meno allorch\u00e9 difetti anche una sola delle suddette attitudini.\nTeorie sul fondamento.\nSulla necessit\u00e0 dell'imputabilit\u00e0, per la legge esistono svariate teorie:\nCause che elidono o diminuiscono l'imputabilit\u00e0.\nIl codice penale stabilisce agli articoli dal n. 88 al n. 98 alcuni casi in cui l'imputabilit\u00e0 \u00e8 esclusa ovvero diminuita. Si tratta della:\nMinore et\u00e0.\nPer espressa previsione dell'art. 97 \"non \u00e8 imputabile chi al momento in cui ha commesso il fatto non aveva compiuto quattordici anni\". Il legislatore ha dunque fissato una presunzione \"iuris et de iure\" di non imputabilit\u00e0 del minore degli anni 14, il quale tuttavia, se giudicato socialmente pericoloso, pu\u00f2 essere sottoposto alla misura di sicurezza del ricovero in un riformatorio giudiziario o quella della libert\u00e0 vigilata. Dalla prima met\u00e0 degli anni '90, vi sono state e continuano a esservi diverse proposte per l'abbassamento dell'imputabilit\u00e0 a 12 anni, ma non hanno ancora trovato la piena approvazione.\nNel caso dei minori ricompresi tra gli anni 14 e gli anni 18 l'imputabilit\u00e0 va giudicata caso per caso, in concreto e in relazione al fatto commesso. Il giudice dovr\u00e0 dunque appurare la concreta capacit\u00e0 di intendere e di volere del minore degli anni 18 al momento in cui ha commesso il fatto. In caso di mancanza di tale capacit\u00e0 il minore non \u00e8 punibile. Nel diverso caso in cui il minore degli anni 18 \u00e8 capace di intendere e di volere al momento della commissione del fatto viene considerato punibile, ma la pena \u00e8 diminuita, si parla allora di semimputabilit\u00e0.\nInfermit\u00e0 di mente.\nAi fini della imputabilit\u00e0 il codice penale distingue il vizio totale di mente e il vizio parziale di mente. \nI manuali pi\u00f9 aggiornati di psichiatria forense ritengono tale distinzione arbitraria. Spesso la scelta tra vizio parziale e vizio totale \u00e8 dettata da una ragione di opportunit\u00e0, perch\u00e9 con il vizio parziale di mente il soggetto, pur imputabile, pu\u00f2 ottenere un trattamento di pena pi\u00f9 lieve.\nIl sordomutismo.\nSancisce l'art. 96 che \"non \u00e8 imputabile il sordomuto che, nel momento in cui ha commesso il fatto, non aveva per causa della sua infermit\u00e0, la capacit\u00e0 di intendere e di volere\". Anche in tal caso, come gi\u00e0 per l'infermit\u00e0 di mente, qualora il sordomutismo non escluda, ma limiti grandemente la capacit\u00e0 di intendere e di volere, la punibilit\u00e0 non \u00e8 esclusa e la pena \u00e8 diminuita.\nL'ubriachezza.\nL'ubriachezza pu\u00f2 essere definita come una alterazione temporanea e reversibile dei processi cognitivi e volitivi di un soggetto in seguito alla ingestione di sostanze alcoliche.\nIl codice penale, in relazione all'imputabilit\u00e0, distingue:\nLa disciplina dell'ubriachezza \u00e8 equipollente all'imputabilit\u00e0 derivante dall'assunzione di sostanze stupefacenti."}
{"id": "222419", "revid": "767487", "url": "https://it.wikipedia.org/wiki?curid=222419", "title": "Ignazio Gerusalemme", "text": "Giunge in America in cerca di fortuna e accetta l'incarico di maestro di cappella della Cattedrale di Citt\u00e0 del Messico. La sua fama di compositore in Messico fu cos\u00ec grande grazie alla notevole diffusione delle sue musiche in tutto il continente. La sua produzione \u00e8 limitata in campo vocale; si conservano pochi manoscritti per lo pi\u00f9 in versioni contraffatte, a cura del compositore guatemalteco Manuel Joseph de Quiroz, cio\u00e8 in adattamenti in lingua spagnola delle sue cantate profane trasformate in musica sacra (\"O golpe suave\", \"Ea, feliz vajel\")."}
{"id": "222420", "revid": "466539", "url": "https://it.wikipedia.org/wiki?curid=222420", "title": "Tod Browning", "text": "Dopo un'adolescenza segnata da avventure circensi divenne ben presto un attore, debuttando in \"Intolerance\" (1916) di David W. Griffith. Nell'arco della sua carriera diresse innumerevoli film specializzandosi in pellicole dell'orrore o comunque nei drammi a tinte forti. Tra le sue pellicole pi\u00f9 celebri si segnalano \"Dracula\" (1931), con Bela Lugosi nei panni del vampiro, e \"Freaks\" (1932).\nBiografia.\nAnni giovanili.\nTod Browning nasce a Louisville, nel Kentucky, secondo figlio di Charles a Lydia Browning. Di famiglia benestante, da ragazzo allestisce spettacoli amatoriali nel cortile sul retro di casa. \u00c8 affascinato dal circo e dalla vita carnevalesca, all'et\u00e0 di 16 anni scappa di casa per diventare un artista di strada. Cambiato il suo nome in \"Tod\", viaggia in lungo e in largo con baracconi, carnevali e circhi.\nTra i suoi vari lavori ci sono quello di fare da assistente al \"Selvaggio Uomo del Borneo\", che include anche il farsi sotterrare vivo, e di recitare come clown con i \"Fratelli Ringling\". L'esperienza circense influenzer\u00e0 molto il suo lavoro di cineasta. Successivamente recita nel vaudeville come attore, illusionista, ballerino, ecc. Appare accanto al duo \"Mutt and Jeff\" e negli spettacoli dei \"The Lizard and the Coon\", nonch\u00e9 nella commedia interamente \"di colore\", \"The Wheel of Mirth\", al fianco del comico Charles Murray.\nGli inizi della carriera.\nMentre sta lavorando a New York come regista di spettacoli teatrali, incontra il celebre regista cinematografico D. W. Griffith. Browning comincia cos\u00ec a lavorare come attore in alcuni brevi film muti, realizzati da Griffith per la \"Biograph company\". Nel 1913 Griffith lascia la Biograph e si sposta in California. Browning lo segue, continuando a lavorare nei suoi film, stavolta prodotti dai Reliance-Majestic Studios, tra cui il celebre kolossal epico \"Intolerance\" (1916), in cui appare brevemente come comparsa. \u00c8 proprio durante questo periodo che si avvicin\u00f2 per la prima volta alla regia, realizzando qualche pellicola, sempre per la Reliance-Majestic.\nNel giugno del 1915 si schianta con la sua automobile contro un treno in corsa. Accanto a lui in macchina c'erano gli attori Elmer Booth e George Siegmann. Booth rimane ucciso, mentre Siegmann e Browning riportano poche ma gravi lesioni, inclusa una grave frattura alla gamba destra di Browning. Durante la convalescenza Browning passa il tempo scrivendo sceneggiature, e non torner\u00e0 a lavorare nel cinema prima del 1917.\nIl periodo del muto.\nIl debutto di Browning con un lungometraggio avviene con \"Jim Bludso\" (1917), la storia del capitano di una nave che si sacrifica per salvare i passeggeri da un incendio. Sar\u00e0 ben accolto. Nel 1917 Browning si sposta a New York, dove diriger\u00e0 due film per i Metro Studios: \"Peggy, the Will O' the Wisp\" e \"The Jury of Fate\", entrambi interpretati da Mabel Taliaferro. L'anno seguente torna in California, dove diriger\u00e0 altri due film per la Metro, \"The Eyes of Mystery\" e \"Revenge\".\nNell'estate del 1918 il regista lascia la Metro e si unisce alla Bluebird Productions, una filiale della Universal Pictures, dove avrebbe conosciuto il brillante produttore Irving Thalberg. Thalberg accoppia Browning con Lon Chaney, Sr. per la prima volta nel film \"La bestia nera\" (1919), un melodramma in cui Chaney interpreta un ladro che instrada alla malavita una povera ragazzina. La morte del padre fa entrare Browning in depressione, che lo spinger\u00e0 a buttarsi nell'alcool. Viene licenziato dalla Universal e lasciato da sua moglie. Fortunatamente riuscir\u00e0 a recuperare il rapporto con sua moglie, e si fa assumere dalla Metro-Goldwyn-Mayer. Il primo film che produce per la MGM, \"The Day of Faith\", \u00e8 un discreto successo, che lo fa tornare in vetta.\nThalberg, adesso produttore per la MGM, riunisce Browning e Lon Chaney in \"Il trio infernale\" (1925), la storia di tre circensi che inventano un piano per derubare gioielli usando dei travestimenti. L'esperienza di Browning col circo traspare nel suo comprensivo ritratto di questi \"antieroi\". La pellicola ottiene un cos\u00ec grande successo di pubblico e di critica, tanto che ne sarebbe stato fatto un \"remake\" nel 1930, come primo (e unico) film sonoro di Lon Chaney. Browning e Chaney si imbarcano in una serie di fortunate collaborazioni, inclusi \"Il corvo\" e \"Il capitano di Singapore\". \"Lo sconosciuto\" (1927) \u00e8 una toccante storia di amore e di \"fenomeni da circo\", che pu\u00f2 essere considerato un precursore di \"Freaks\". La loro ultima collaborazione sar\u00e0 \"Vendetta d'oriente\" (1929), di cui oggi rimangono solo alcuni negativi. Il primo film sonoro di Browning \u00e8 \"The Thirteenth Chair\" (1929), con Bela Lugosi, distribuito anche in versione muta.\nIl periodo sonoro.\nDopo la morte di Chaney nel 1930, Browning viene scritturato dalla Universal Pictures per dirigere \"Dracula\" (1931), capolavoro del cinema horror. Nonostante Browning avesse voluto uno sconosciuto attore europeo per il ruolo del protagonista, le restrizioni del budget e l'interferenza dello Studio lo costringono a rivolgersi a un attore pi\u00f9 noto, l'ungherese Bela Lugosi. Il film racconta la vicenda del celebre conte di Transilvania. Nonostante oggi il film sia ritenuto un \"classico\", , anche se al botteghino ottiene buone accoglienze.\nTornato alla MGM, dopo aver diretto un melodramma sul pugilato, \"Iron Man\" (1931), comincia a lavorare sul suo capolavoro, \"Freaks\" (1932). Basato su un soggetto dello stesso sceneggiatore de \"Il trio infernale\", il film comprende il bizzarro triangolo amoroso tra un nano danaroso, un'attraente e avida trapezista e un rude e forzuto circense, una storia di omicidio, e un patto di vendetta tra il nano e i suoi amici \"freaks\" (appunto \"fenomeni da baraccone\"). Il film, una cruda e al contempo toccante allegoria sul tema del \"diverso\", causa molto scalpore, portando addirittura al taglio di alcune scene, considerate \"inquietanti\", che riprendono i \"freaks\", che lo stesso Browning aveva preso da un vero circo. Il film \u00e8 un flop al botteghino, e dannegger\u00e0 notevolmente la carriera del suo regista.\nDopo essersi ripreso dagli attacchi e dai problemi causati da \"Freaks\", Browning dirige una serie di scialbi melodrammi e film orrorifici. Nel 1936 torna al successo dirigendo un film a met\u00e0 tra l'horror e la fantascienza, \"La bambola del diavolo\", storia di un bancario (interpretato da Lionel Barrymore) che dopo essere stato incarcerato ingiustamente, riesce a evadere e grazie all'ipnosi si vendica di chi lo ha rovinato.\nIl suo ultimo film \u00e8 il giallo \"Miracles for Sale\" (1939).\nGli anni del ritiro dalle scene.\nDopo \"Miracles for Sale\", Browning realizza alcune scenografie per la MGM. Nel 1942 lascia il cinema e si ritira a Malib\u00f9. Negli anni seguenti condurr\u00e0 una vita talmente schiva che poco dopo la morte della moglie, avvenuta nel 1944, \"Variety\" avrebbe pubblicato accidentalmente un necrologio a suo nome. Alla fine degli anni cinquanta si ammala di cancro alla gola e viene operato. Alla morte del fratello, nel 1959, partecipa al funerale in una stanza privata, non lasciandosi avvicinare nemmeno dai familiari. Verr\u00e0 trovato morto nel bagno della sua abitazione da alcuni amici il 6 ottobre 1962."}
{"id": "222425", "revid": "30610", "url": "https://it.wikipedia.org/wiki?curid=222425", "title": "Figura polare", "text": "La figura polare di un microfono \u00e8 la rappresentazione grafica su di un piano della sensibilit\u00e0 di un microfono in funzione della direzione di provenienza di un segnale che lo colpisce.\nQuesto tipo di diagramma si presenta come una linea curva chiusa (o insieme di pi\u00f9 linee di questo tipo) e simmetrica rispetto all'asse del microfono, al cui interno si trova contenuto il polo che rappresenta la \"punta\" del microfono stesso: la linea rappresenta la curva di livello relativa ad un generico valore di intensit\u00e0 di risposta del microfono stesso, e come tale fornisce una rapida indicazione visiva di come l'intensit\u00e0 di risposta sia geometricamente distribuita intorno al microfono stesso.\nIl piano rappresentato \u00e8 un qualsiasi piano passante per l'asse del microfono, semplificazione resa possibile dalla simmetria cilindrica della distribuzione spaziale della sensibilit\u00e0 di risposta prodotta dalla maggior parte dei microfoni.\nLa figura polare \u00e8 spesso denominata diagramma polare, bench\u00e9 questa seconda espressione risulti impropria essendo la rappresentazione fatta del tutto qualitativa e non quantitativa, e come tale non definibile come diagramma.\nLe figure pi\u00f9 comuni sono le seguenti:\nA seconda delle esigenze di ripresa, viene scelta la figura polare pi\u00f9 appropriata: i microfoni \"omnidirezionali\" sono meno sensibili al vento, risentono meno dell'effetto prossimit\u00e0, hanno una migliore risposta alle basse frequenze e consentono di ottenere una ripresa globale ed equilibrata (anche della riverberazione della stanza); i microfoni \"direzionali\" consentono una ripresa pi\u00f9 selettiva, respingendo fonti sonore estranee e minimizzando la ripresa del rumore di fondo e delle caratteristiche acustiche dell'ambiente."}
{"id": "222426", "revid": "182193", "url": "https://it.wikipedia.org/wiki?curid=222426", "title": "Sata", "text": ""}
{"id": "222430", "revid": "125419871", "url": "https://it.wikipedia.org/wiki?curid=222430", "title": "R. Kelly", "text": "Ha pubblicato 12 album in studio (dei quali \u00e8 stato anche produttore), collaborando con artisti di livello, quali C\u00e9line Dion, Aaliyah, Michael Jackson, Chris Brown e Lady Gaga.\nKelly ha venduto oltre 75 milioni di dischi in tutto il mondo, rendendolo l'artista di R&amp;B maschile di maggior successo degli anni '90 e uno degli artisti musicali pi\u00f9 venduti al mondo. \u00c8 il 55\u00ba artista musicale pi\u00f9 venduto negli Stati Uniti, con oltre 32 milioni di album venduti. Kelly \u00e8 stato nominato da \"Billboard\" come il migliore artista R&amp;B/Hip Hop tra il 1985-2010 e l'artista R&amp;B di maggior successo nella storia. Ha vinto numerosi premi tra cui Grammy Awards, American Music Awards, BET Awards, Billboard Music Award, NAACP Image Awards e Soul Train Music Awards.\nDagli anni novanta, Kelly \u00e8 stato oggetto di numerose accuse di abuso sessuale, spesso con ragazze minorenni, tutte accuse da lui negate. Nel 2002 \u00e8 stato incriminato per 13 accuse di pedopornografia, ma nel 2008 \u00e8 stato assolto da tutte le accuse. Nel gennaio 2019 una docuserie di Lifetime intitolata \"Surviving R. Kelly\" ha dettagliato accuse di abusi sessuali da pi\u00f9 donne. Di fronte alla pressione del pubblico che utilizza l'hashtag MuteRKelly, la RCA Records ha licenziato Kelly.\nIl 22 febbraio 2019 Kelly \u00e8 stato incriminato per 10 accuse di abuso sessuale aggravate. L'11 luglio 2019 Kelly \u00e8 stato arrestato con accuse federali relative a crimini sessuali e ostruzione alla giustizia. Kelly affronta un totale di 18 reati federali, tra cui pedopornografia, estorsione e sequestro di persona, a partire dal 12 luglio 2019, per i quali \u00e8 stato ritenuto colpevole con una sentenza del 27 settembre 2021.\nBiografia.\nDal college al 1995.\nRobert Sylvester Kelly \u00e8 nato l'8 gennaio 1967, al Chicago Lying-in Hospital di Hyde Park, Chicago. \u00c8 il terzo di quattro figli con una sorella maggiore e un fratello minore. Inizia la sua carriera musicale esibendosi al college, dove viene a contatto con la musica black. Subito dopo fonda il gruppo dei \"Public Announcement\" e ottiene un contratto con la Jive Records. Il suo primo album, accompagnato dai Public Announcement, \u00e8 \"Born into the 90's\", il cui intento \u00e8 quello di mischiare la passionalit\u00e0 e le tematiche del soul di artisti come Barry White o Marvin Gaye all'immediatezza dell'hip hop. L'album esce nel 1992 ed ottiene un riscontro positivo.\nNel 1993, senza l'apporto dei Public Announcement, viene pubblicato un altro album, \"12 Play\", da cui vengono estratti diversi singoli di enorme successo come \"Sex Me\", \"Bump &amp; Grind\" e \"Your Body's Callin\". Dopo aver girato gli USA in tour, nel 1995 il cantante pubblica il suo terzo lavoro che porta il suo nome: \"R. Kelly\", che riprende le tematiche dell'album precedente, ma con una vena pi\u00f9 spirituale in brani come \"Trade in My Life\" e \"Religious Love\". I singoli estratti sono: \"Step in My Room\" e \"Thank God It's Friday\", e l'album conferma la popolarit\u00e0 di R. Kelly.\nGrazie all'enorme popolarit\u00e0 ottenuta, il cantante ha la possibilit\u00e0 di collaborare con grandi artisti come Michael Jackson (il cui album \"\", del 1995, presenta il brano \"You Are Not Alone\", scritto appunto da Kelly), C\u00e9line Dion, Aaliyah, Isley Brothers, Nas, Notorious B.I.G., Jay-Z, Babyface, Keith Murray, Mariah Carey, Chante Moore, Puff Daddy e molti altri. Nel 1995 il cantante sposa Aaliyah, quando questa ha appena 15 anni creando molto scalpore. In breve tempo il matrimonio verr\u00e0 annullato.\nDal 1996 al 2002.\nNel 1996 R. Kelly incide \"I Believe I Can Fly\" per la colonna sonora del film d'animazione \"Space Jam\". Il brano diventer\u00e0 uno dei suoi maggiori successi e vincer\u00e0 ben 3 Grammy. Nel 1997 pubblica il brano \"Gotham City\" per la colonna sonora del film \"Batman &amp; Robin\".\nNel 1998 esce nei negozi il doppio album \"R.\", a cui collaborano C\u00e9line Dion, Jay-Z, Nas, Isley Brothers e molti altri, ed anche questa volta il riscontro del pubblico \u00e8 favorevole. Nel 2000 collabora alla colonna sonora del remake del film \"Shaft\", incidendo il brano \"Bad Man\". Successivamente esce il suo nuovo album \"TP-2.com\", che segna il ritorno di R. Kelly a sonorit\u00e0 e tematiche pi\u00f9 sensuali e vicine a quelle che lo avevano contraddistinto ad inizio carriera. Il disco ottiene un buon successo come i lavori precedenti, mentre il successivo \"The Best of Both Worlds\" (nato dopo un tour in collaborazione con Jay-Z) registra una caduta di vendite e di stile nella carriera di R. Kelly.\nNel 2001, viene pubblicato l'ultimo album in studio non postumo di Michael Jackson, \"Invincible\", nel quale \u00e8 contenuto il brano \"Cry\", scritto e composto da R. Kelly.\nNel 2003, in seguito a problemi legati alla pirateria on-line, l'album successivo \"Loveland\" viene ritirato dalla casa discografica, e solo successivamente, in \"Chocolate Factory\", saranno contenuti alcuni pezzi rielaborati da Loveland.\nDal 2003 ad oggi.\nNel 2002 viene rinvenuto del materiale pedo-pornografico fra gli effetti di R. Kelly, compreso un video in cui il protagonista copula ed espleta una sessione di pissing con una ragazza apparentemente minorenne (dato poi confermato dagli inquirenti, che dichiareranno che la ragazza all'epoca del video aveva tredici anni). Contemporaneamente la sua ex-moglie Andrea Lee Kelly ottiene un ordine restrittivo nei confronti del marito per essere stata fisicamente e verbalmente aggredita dall'uomo. Solo nel 2008 arriva la sentenza: R. Kelly viene giudicato non colpevole per insufficienza di prove. Nel frattempo i dischi successivi \"Chocolate Factory\" del 2003 e \"Happy People/U Saved Me\" del 2004, ottengono, nonostante il bombardamento mediatico della causa Kelly, buoni riscontri di mercato, soprattutto il primo che si mantiene su sonorit\u00e0 ammiccanti all'hip-hop. Il secondo invece si avvicina ai grandi padri fondatori della musica nera, con un radicale cambiamento nel soul e nel gospel, e nonostante dei buoni risultati di vendita, delude le aspettative dell'artista e della sua casa discografica.\nNel 2004 viene pubblicato \"Unfinished Business\", ancora in collaborazione con Jay-Z. Nel 2005 R. Kelly accusa il collega di avergli fatto subire un pestaggio da parte delle sue guardie del corpo. Alla fine dello stesso anno, esce \"TP.3 Reloaded\", che segna un ritorno (anche nel titolo) a 12 Play, suo induscusso primo capolavoro. Segue una raccolta di remix, \"Remix City, Volume 1\". Il 28 maggio 2007 viene pubblicato il suo ultimo lavoro \"Double Up\", in cui figura una collaborazione con il collega Usher.\nNel 2009 pubblica \"I Believe\", singolo dedicato al Presidente degli Stati Uniti d'America appena eletto, Barack Obama.\nNel 2013 collabora con Justin Bieber, nel suo album Journals, con il singolo \"PYD\".\nR. Kelly \u00e8 stato anche inserito nell'album della colonna sonora del film \"The Best Man Holiday\" con la sua canzone \"Christmas, I'll Be Steppin\".\nIn un'intervista con \"Global Grind\" il 15 novembre, R. Kelly dichiar\u00f2 di avere una canzone che avrebbe prestato servizio a C\u00e9line Dion e che potrebbe essere la loro prima canzone insieme dopo il singolo numero uno \"I'm Your Angel\" nel 1998. Ha lavorando con la cantante Mariah Carey per il suo nuovo album \"The Art of Letting Go\".\nKelly ha recitato in alcuni remix come \"Gorilla (G-Mix)\" con Bruno Mars e Pharrell, \"UOENO\" di Rocko, \"Trying to Be Cool\" con Phoenix, \"Clean this House\" del cantante gospel Isaac Carree, \"Dirty Laundry\" di Kelly Rowland e \"Representin\" di Ludacris.\nAlla fine del 2013, R. Kelly ha annunciato con Rap-Up TV che stava programmando di rilasciare il sequel dell'album \"Black Panties\" per l'estate 2014, \"White Panties\". Ha anche aggiunto che sta finendo un album di Natale per la fine del 2014 intitolato \"The 12 Nights Of Christmas\". R. Kelly sta anche pianificando un tour con la cantante R&amp;B Mary J. Blige chiamato \"The King &amp; Queen Tour\" prima di fare il Black Panties Tour in seguito. Sta anche andando a filmare e pubblicare un altro capitolo della sua famigerata Hip Hopera, \"Trapped in the Closet\" . Sempre nel 2013 collabora con Lady Gaga nel singolo \"Do What U Want\", eseguendo pi\u00f9 di un'esibizione insieme a lei.\nR. Kelly ha anche registrato diverse canzoni con C\u00e9line Dion, Mariah Carey, Mary J. Blige, Jennifer Hudson sul brano intitolato \"It's Your World\", e il rapper Scarface come interprete in primo piano sulle tracce di ciascuno dei loro album. Ha solo confermato una collaborazione per il suo prossimo sequel di \"Black Panties\", con il cantante pop Justin Bieber.\nAllontanandosi dalla sua musica, R. Kelly ha in programma di fare il suo debutto come regista e produttore nel 2014 o 2015 e ha in programma di portare il suo musical \"Trapped in the Closet\" a Broadway.\nNel luglio 2014, Kelly ha annunciato al Chosen Few DJs Picnic nella citt\u00e0 natale, Chicago che sta attualmente lavorando ad un album di musica house. \"Voglio che conosciate un segreto\", ha detto R. Kelly. \"Sto lavorando ad un album house in questo momento, e voglio che lo sappiate tutti, sta arrivando. E lo sapete tutti, amo la musica e sento di poter fare qualsiasi cosa quando si tratta di musica perch\u00e9 sono musica...proprio come tutti voi.\" Ciononostante, l'artista \u00e8 ospite del'album \"X\" di Chris Brown, interpretando insieme a lui un brano completamente R&amp;B: \"Drown In It.\"\nIl 14 luglio 2015, R. Kelly ha annunciato che \"The Buffet\" uscir\u00e0 il 25 settembre 2015. Tuttavia, \u00e8 stato successivamente rimandato all'11 dicembre 2015. Il primo singolo dell'album \"Backyard Party\" \u00e8 stato rilasciato il 21 agosto 2015. L'album \u00e8 il secondo singolo \"Switch Up\" \u00e8 stato rilasciato il 5 novembre 2015.\nOriginariamente previsto per la fine del 2014, Kelly ha presentato il suo primo album di Natale e il quattordicesimo album in studio, \"The 12 Nights Of Christmas\", il 21 ottobre 2016. Successivamente, l'artista ha pubblicato un remix ufficiale di \"Let Me Love You\" di DJ Snake, originariamente cantata da Justin Bieber e pubblicato sporadiche canzoni, tra cui una seconda collaborazione con Chris Brown.\nA partire dal 2018, comunque, molteplici accuse e denunce relative a reati sessuali colpiscono R. Kelly: questo genera un forte boicottaggio mediatico nei suoi confronti, spingendo molte radio a non trasmettere pi\u00f9 la sua musica, vari suoi ex collaboratori come Ne-Yo a scagliarsi contro di lui e soprattutto molti colleghi come Lady Gaga, C\u00e9line Dion e Ciara a rimuovere dalle piattaforme online le loro collaborazioni con l'artista. Nel 2019 la RCA ha licenziato R. Kelly, presumibilmente per via di questo fenomeno: da allora la sua carriera musicale \u00e8 stata messa in pausa.\nAbilit\u00e0 artistica.\nStile musicale e influenze.\nLa musica di Kelly ha messo radici nell'R&amp;B, hip hop e soul. Uno dei primi ricordi musicali di Kelly \u00e8 l'ascolto di sua madre, Joanne Kelly, che canta. Lui e sua madre suonavano i dischi di Donny Hathaway e Marvin Gaye che sono diventati fonte d'ispirazione per il giovane Robert. Mentre Kelly ha creato una miscela fluida e professionale di ritmi hip-hop, cantanti soul e funk, dall'inizio della sua carriera l'elemento pi\u00f9 distintivo della sua musica \u00e8 la sua esplicita sensualit\u00e0. \"Sex Me\", \"Bump n 'Grind\", \"Your Body's Callin\" e \"Feelin 'on Yo Booty\" sono considerati esempi, in quanto le loro produzioni sono state abbastanza seducenti da vendere tali accidenti palesi. L'appello crossover di Kelly \u00e8 stato sostenuto anche dal suo sviluppo di un talento per la ballata pop.\nStile vocale e temi lirici.\nLa voce di Kelly si sposta facilmente dal baritono in forte espansione al seducente contralto. L'amore e il sesso sono gli argomenti della maggior parte dei contenuti lirici di Kelly, sebbene abbia scritto su un'ampia variet\u00e0 di temi come l'ispirazione e la spiritualit\u00e0. Kelly ha affermato di scrivere dalle sue esperienze quotidiane e di essere estremamente versatile circa le tematiche a cui si dedica musicalmente.\nQuestioni legali e controversie.\nMatrimonio illegale.\nSecondo \"Vibe\" e il \"Chicago Sun-Times\", il 27enne Kelly e la quindicenne Aaliyah si erano sposati illegalmente in una cerimonia segreta il 31 agosto 1994, nella Contea di Cook. All'incontro con Kelly e prima delle nozze, Aaliyah ha ammesso di aver erroneamente dichiarato di avere 18 anni. In un'intervista del 2008, il tour manager di Kelly, Demetrius Smith, dichiar\u00f2 di aver facilitato il matrimonio ottenendo un'identificazione falsa per Aaliyah che l'ha presentata come 18enne. Kelly \u00e8 stato presentato ad Aaliyah da suo zio, Barry Hankerson, tre anni prima, quando aveva 12 anni. Nel 2019 \u00e8 emerso un video contemporaneo che mostra R. Kelly che afferma che Aaliyah aveva 14 anni meno di un anno prima che il matrimonio avesse luogo.\nIl matrimonio fu annullato nel febbraio 1995 per volere della famiglia di Aaliyah da un giudice del Michigan. Kelly e Aaliyah, tuttavia, negarono entrambi che si fosse verificato il matrimonio e persino negarono che la loro relazione fosse mai andata oltre l'amicizia. Nonostante le smentite del matrimonio, nel maggio 1997 Aaliyah ha intentato una causa nella Contea di Cook per far espellere i suoi precedenti documenti di matrimonio, sostenendo di essere minorenne al momento del matrimonio e di aver mentito firmando il certificato di matrimonio come diciottenne, e che non poteva legalmente entrare in matrimonio senza il consenso dei genitori. La richiesta di espulsione era nel mezzo di una causa intentata da Tiffany Hawkins, che stava cercando di usare i documenti del matrimonio nel suo caso contro Kelly. Hawkins ha successivamente accettato un accordo di $250.000 da Kelly, soggetto a un accordo di riservatezza, nel 1998.\nAccuse di pedopornografia e abusi.\nR. Kelly \u00e8 stato accusato di pedopornografia, ma nessuna di queste accuse ha portato a delle condanne.\nIl 3 febbraio 2002 \u00e8 emerso un video che mostra presumibilmente Kelly impegnato a copulare e urinare con una ragazza minorenne. La storia, che \u00e8 stata pubblicata da una fonte sconosciuta, \u00e8 stata inviata al \"Chicago Sun-Times\", il giornale che l'ha interrotta l'8 febbraio 2002; questa notizia \u00e8 emersa mentre Kelly doveva esibirsi alla cerimonia di apertura delle Olimpiadi invernali dello stesso anno. Kelly ha dichiarato nelle interviste che non era l'uomo nel video. Nel giugno 2002, Kelly \u00e8 stato incriminato a Chicago per 21 accuse di pedopornografia. Quello stesso mese, Kelly fu arrestato dal dipartimento di polizia di Miami su un mandato di arresto di Chicago. La presunta vittima si \u00e8 rifiutata di testimoniare al processo, e una giuria di Chicago ha ritenuto Kelly non colpevole di 14 su 14 conteggi di pedopornografia nel giugno 2008. I ministeri hanno specificato la stessa presunta vittima con nuove accuse archiviato nel 2019.\nMentre studiava le fotografie riportate sul \"Chicago Sun-Times\", l'ufficio dello sceriffo della contea di Polk condusse una ricerca nella residenza di Kelly a Davenport, in Florida. Durante la ricerca, gli agenti hanno recuperato 12 immagini di una presunta minorenne su una macchina fotografica digitale, che presumibilmente rappresentava Kelly \"coinvolto in una rapporto sessuale con la minorenne\". Secondo il \"Chicago Sun-Times\", la ragazza nelle immagini ottenute dalla casa di Kelly in Florida appare anche nella videocassetta che ha incriminato Kelly a Chicago. Kelly \u00e8 stato arrestato nel gennaio 2003 per possesso di immagini e video pedopornografici. Nel marzo 2004 queste accuse sono state ritirate a causa della mancanza di una probabile causa per i mandati di ricerca.\nPresunto culto sessuale.\nJim DeRogatis ha riferito a \"BuzzFeed News\" il 17 luglio 2017, che Kelly \u00e8 stato accusato da tre gruppi di genitori di tenere le loro figlie in un \"culto violento\". Kelly e le presunte vittime hanno respinto tutte le accuse. Nel marzo 2018 \"BBC World Service\" ha trasmesso un documentario intitolato \"R Kelly: Sex, Girls and Videotape\" presentato dal giornalista Ben Zand che ha esplorato le accuse del 2017. Questo \u00e8 stato seguito a maggio con il documentario della BBC Three \"R Kelly: The Sex Scandal Continues\" che includeva interviste con i genitori delle figlie. Kelly \u00e8 stato nuovamente accusato di cattiva condotta il 17 aprile 2018, da una sua ex compagna che ha affermato che Kelly l'ha \"intenzionalmente\" infettata da una malattia a trasmissione sessuale. Un rappresentante di Kelly ha dichiarato di \"negare categoricamente tutte le affermazioni e le accuse\".\nBoicottaggio e risposta del settore.\nNel maggio 2018, la sezione Women of Colour del movimento Time's Up ha richiesto un boicottaggio della musica e delle esibizioni di Kelly per le molte accuse contro di lui. Il boicottaggio \u00e8 stato accompagnato da una campagna sui social media chiamata MuteR. Kelly. In risposta, il suo management ha affermato che Kelly sostiene il movimento in linea di principio, ma prendendolo di mira \u00e8 stato \"il tentativo di linciaggio di un uomo di colore che ha dato contributi straordinari alla nostra cultura\".\nIl servizio di streaming musicale Spotify ha annunciato il 10 maggio che avrebbe smesso di promuovere o raccomandare la musica di R. Kelly e XXXTentacion. Spotify ha dichiarato: \"Non censuriamo i contenuti a causa del comportamento di un artista o di un creatore, ma vogliamo che le nostre decisioni editoriali; ci\u00f2 che scegliamo di programmare; riflettano i nostri valori\". Due giorni dopo, Apple Music e Pandora hanno anche annunciato che non presenteranno pi\u00f9 o promuoveranno la musica di R. Kelly. Spotify ha ricevuto critiche da parte dei membri dell'industria musicale che hanno espresso preoccupazione per una \"pendenza scivolosa\" di artisti in muting, dal momento che R. Kelly non era mai stato effettivamente condannato per nessun crimine.\nAccuse di complicit\u00e0 dell'industria musicale.\nIl \"Washington Post\" ha pubblicato un lungo articolo nel maggio 2018 in cui si afferma che i dirigenti dell'industria musicale erano a conoscenza del comportamento sessualmente abusivo di Kelly nei confronti delle giovani donne per anni, ma hanno fatto poco o nulla su di loro a causa del suo successo come interprete e cantautore. Gi\u00e0 nel 1994, secondo il giornale, il suo direttore del tour aveva esortato il fondatore della Jive Records, Clive Calder dicendo che Kelly che non avrebbe pubblicato i dischi del cantante se avesse continuato ad avere \"incidenti\" con le donne dopo ogni concerto che teneva. Calder ha detto al \"Post\" che si \u00e8 pentito di non aver fatto di pi\u00f9 in quel momento, dicendo \"Chiaramente, ci siamo persi qualcosa\".\nL'ex presidente della Jive Barry Weiss ha dichiarato al giornale che durante 20 anni con l'etichetta non si \u00e8 mai preoccupato della vita privata di Kelly e non era a conoscenza di due azioni legali intentate contro Kelly e l'etichetta da donne che denunciavano una cattiva condotta sessuale, cause in cui l'etichetta l'aveva discusso con successo non era responsabile. Larry Khan, un altro dirigente di Jive che ha lavorato a stretto contatto con il cantante anche dopo aver visto il video pornografico, ha anche insinuato che non era responsabilit\u00e0 dell'etichetta, e ha indicato Chuck Berry e Jerry Lee Lewis come musicisti le cui etichette hanno continuato a pubblicare e promuovere i loro dischi nonostante il pubblico fosse consapevole dei loro abusi.\nI dirigenti della Epic Records hanno anche adottato un atteggiamento altrettanto rilassato nei confronti delle accuse di abusi sessuali di Kelly, sostiene il \"Post\". Nel 2002, dopo aver firmato con l'etichetta, il dirigente David McPherson avrebbe evitato di vedere una copia di un nastro che mostrava presumibilmente che il cantante faceva sesso con una ragazza minorenne, anche se aveva avvertito l'assistente di Kelly che se si fosse rivelato essere Kelly su quel nastro, l'etichetta lo avrebbe licenziato.\nIl \"Washington Post\" ha anche suggerito che le etichette fossero complici delle accuse di culto sessuale del pezzo di \"BuzzFeed\" dell'estate precedente. I dipendenti degli studi in cui Kelly registrava erano tenuti a firmare accordi di non divulgazione e non entrare in determinate stanze, che ritenevano fossero il luogo in cui Kelly faceva rimanere le donne mentre lavorava. Nonostante gli accordi, il giornale \u00e8 stato in grado di pubblicare schermate di scambi di testo in cui le donne nelle stanze chiedevano agli assistenti di Kelly di farle uscire in modo che potessero andare in bagno o ottenere del cibo. Il giornale ha anche pubblicato le foto scattate dopo che Kelly aveva concluso una sessione di sei settimane in uno studio di Los Angeles, pagato dalla sua attuale etichetta, la RCA Records, mostrando una tazza di urina su un pianoforte e macchie di urina sul pavimento di legno di un'altra stanza.\nPresunto abuso sessuale su minori.\nIl 22 febbraio 2019 l'Ufficio del procuratore dello Stato della Contea di Cook in Illinois ha accusato Kelly di 10 conteggi di abusi sessuali aggravati. Le accuse sostengono che dal 1998 al 2010 Kelly abbia abusato sessualmente quattro donne, tre delle quali erano minorenni all'epoca, con prove che includevano un video fornito da Michael Avenatti che presumibilmente descrive un nuovo crimine. Il giudice stabil\u00ec un'obbligazione da $1 milione e ordin\u00f2 a Kelly di non avere contatti con ragazze minori di 18 anni. Kelly si \u00e8 dichiarato non colpevole di tutte le accuse, che ha definito bugie. \u00c8 stato rilasciato su cauzione dopo due notti in prigione.\nIl 6 marzo 2019 il programma televisivo \"CBS, This Morning\" ha trasmesso un'intervista a Kelly di Gayle King, in cui Kelly ha insistito sulla sua innocenza e incolpato i social media per le accuse. Attrarre l'attenzione dei media \u00e8 stato uno sfogo emotivo di Kelly durante l'intervista in cui si \u00e8 alzato, ha martellato il petto e ha urlato. Durante la stessa messa in onda, due donne che risiedono con Kelly, i cui genitori dicono che sono state tenute prigioniere e che hanno subito il lavaggio del cervello, dichiararono amore per Kelly e lo difesero.\nIl 12 luglio 2019 i pubblici ministeri di New York e Chicago hanno accusato Kelly di 18 crimini, tra cui lo sfruttamento sessuale dei minori, produzione di pedopornografia, sequestro di persona, lavoro forzato, estorsione e ostruzione della giustizia. Gli fu negata la cauzione.\nIl 5 agosto 2019 un procuratore del Minnesota ha accusato Kelly di aver indotto una minorenne a prostituirsi a seguito dell'accusa del 2001 di aver invitato una ragazza nella sua camera d'albergo e di averla pagata $200 per togliersi i vestiti e ballare con lui.\n\"Surviving R. Kelly\".\nNel gennaio 2019 Lifetime ha iniziato a trasmettere una serie di documentari in sei parti che descrivono in dettaglio gli abusi sessuali e le accuse di cattiva condotta contro Kelly. Secondo un rapporto di TMZ, Kelly prevede di intraprendere un'azione legale contro i creatori della serie e Lifetime. Entro due settimane, Kelly ha lanciato una pagina Facebook in cui ha cercato di screditare gli accusatori che sono comparsi nella docuserie. Facebook ha rimosso la pagina per violazione dei loro standard. La pagina sembrava contenere informazioni di contatto personali per i suoi accusatori.\nAltre questioni legali.\nDopo una rissa nel luglio 1996 a Lafayette, nel centro benessere della Louisiana che coinvolge Kelly e il suo entourage, Kelly fu posto in libert\u00e0 vigilata per un anno a partire dal 13 agosto 1997, dopo essere stato dichiarato colpevole di aggressione. Una delle vittime ha avuto bisogno di 110 punti facciali. Nello stesso anno, una ventenne accus\u00f2 Kelly in tribunale di aver avuto rapporti sessuali con lei quando lui aveva 24 anni e lei ne aveva 15. Kelly risolse la causa nel 1998 con un pagamento di $250.000, secondo il \"Chicago Sun-Times\".\nL'8 aprile 1998, Kelly fu arrestato con tre accuse di condotta disordinata, inclusa un'accusa di violazione delle ordinanze sul rumore per aver ascoltato la musica ad alto volume nella sua auto. I procuratori dell'ufficio del procuratore distrettuale hanno ritirato le prime due accuse il 7 maggio e l'accusa di rumore il 22 luglio di quell'anno.\nIl 6 marzo 2019, Kelly \u00e8 stato riportato nella prigione della Contea di Cook dopo aver omesso di pagare $161.633 per il mantenimento dei figli. Il 9 marzo 2019, \u00e8 stato rilasciato dopo che qualcuno, che non voleva essere identificato, ha pagato il mantenimento dei figli. Il suo avvocato afferma di non poter discutere del pagamento a causa di un ordine restrittivo.\nEredit\u00e0 e influenza.\nKelly \u00e8 considerato uno degli artisti R&amp;B di maggior successo dalla met\u00e0 degli anni '80. \u00c8 anche uno degli artisti musicali pi\u00f9 venduti negli Stati Uniti d'America con oltre 30 milioni di album venduti e solo il quinto artista di colore a entrare nella top 50 della stessa lista. La rivista \"Rolling Stone\" lo ha definito \u00abprobabilmente la figura di R&amp;B pi\u00f9 importante degli anni '90 e 2000\u00bb. Il dirigente musicale Barry Weiss descrisse Kelly come \u00abil Principe dei nostri giorni, anche se c'\u00e8 un po' di Marvin Gaye in lui e un po' di Irving Berlin\u00bb.\nOltre al successo da solo e in collaborazione, Kelly ha anche scritto e prodotto diverse canzoni di successo, come \"Fortunate\" per Maxwell, \"You Are Not Alone\" per Michael Jackson, \"GHETTOUT\" per Changing Faces, \"Bump, Bump, Bump\" per B2K e molti altri. R. Kelly \u00e8 stato paragonato ad artisti come Sam Cooke e Marvin Gaye.\nLa musica di Kelly \u00e8 stata utilizzata in numerose colonne sonore di film tra cui \"\", \"Una notte da leoni 3\", \"L'era glaciale 2 - Il disgelo\" e \"Dick &amp; Jane - Operazione furto\". \u00c8 anche apparsa in molti videogiochi, incluso \"Grand Theft Auto IV\".\nVita privata.\nMatrimonio.\nNel 1996 Kelly spos\u00f2 Andrea Lee, la sua ex ballerina di riserva e madre dei suoi tre figli. Nel 1997 ha costruito una casa a Olympia Fields e si \u00e8 trasferito. Andrea ha presentato un ordine restrittivo nei confronti di Kelly nel settembre 2005 dopo un'aggressione ed ha presentato domanda di divorzio nel 2006. Nel gennaio 2009 \u00e8 stato riferito che il divorzio di Kelly era finalizzato. La sua casa ad Olympia Fields \u00e8 diventata oggetto di una causa di pignoramento nel 2011, ed \u00e8 stata acquistata da Rudolph Isley.\nRiconoscimenti.\nKelly \u00e8 stato premiato e candidato a numerosi premi durante la sua carriera, come cantautore, produttore e cantante. I suoi premi includono un \"Guinness World Records\" , 3 Grammy Awards, 2 American Music Awards, 1 BET Awards, 6 NAACP Image Awards, 11 Soul Train Music Awards e numerosi Billboard Music Awards."}
{"id": "222439", "revid": "1187695", "url": "https://it.wikipedia.org/wiki?curid=222439", "title": "Carniv\u00e0le", "text": "Carniv\u00e0le \u00e8 una serie televisiva statunitense ideata da Daniel Knauf e prodotta dalla HBO. A partire dal 20 febbraio 2005 sono state trasmesse in Italia la prima e la seconda stagione su Jimmy.\nTrama.\nLa serie, ambientata nell'America degli anni trenta, narra di una compagnia circense itinerante all'interno della quale trova rifugio un misterioso fuggiasco di nome Benjamin Hawkins, il quale custodisce un dono prezioso: donare la vita e la morte. Il giovane viene spesso turbato da sogni profetici, in cui sovente compare l'inquietante figura di un prete metodista, Padre Justin Crowe. L'evoluzione dei due personaggi porter\u00e0 ad un inevitabile scontro tra Bene e Male."}
{"id": "222445", "revid": "88740", "url": "https://it.wikipedia.org/wiki?curid=222445", "title": "Aaliyah", "text": "Entr\u00f2 molto presto nel mondo dello spettacolo grazie alla partecipazione al programma televisivo \"Star Search\" e ai concerti della zia acquisita Gladys Knight. Nel 1994, a soli 15 anni, esord\u00ec con il suo primo album \"Age Ain't Nothing but a Number\", ottenendo il disco di platino e sfornando i singoli di successo certificati dischi d'oro \"Back and Forth\" e \"At Your Best (You Are Love)\". Il suo nome occup\u00f2 i notiziari scandalistici quando circolarono notizie relative a un presunto matrimonio illegale con R. Kelly, suo produttore e mentore di oltre dieci anni pi\u00f9 grande. Il secondo album, \"One in a Million\", prodotto con la collaborazione di Timbaland e Missy Elliott nel 1996, \u00e8 ancora oggi ritenuto una pietra miliare del genere rhythm and blues, nonch\u00e9 uno dei primi a segnare il passaggio definitivo verso lo stile del R&amp;B contemporaneo. Con quest'ultima opera, Aaliyah si impose come artista affermata nel panorama musicale americano, superando l'etichetta di \"enfant prodige\" che le era stata attribuita con \"Age Ain't Nothing but a Number\". L'album vendette in meno di un anno oltre due milioni di copie negli Stati Uniti ottenendo cos\u00ec il doppio disco di platino e produsse sei singoli.\nNel 1998 la cantante ricevette la sua prima nomination a un Grammy Award grazie alla canzone \"Are You That Somebody?\" tratta dalla colonna sonora del film \"Il dottor Dolittle\". Il brano divenne quello pi\u00f9 famoso della cantante fino a quel momento e aument\u00f2 notevolmente la sua popolarit\u00e0, grazie a un enorme passaggio radiofonico e televisivo. Nel 2000 esord\u00ec al cinema come protagonista del film \"Romeo deve morire\" per cui interpret\u00f2 alcuni brani della colonna sonora, tra cui \"Try Again\" che entr\u00f2 nella storia come il primo singolo a raggiungere la prima posizione della classifica statunitense grazie solo al passaggio in radio. Nell'agosto del 2001, un mese dopo aver pubblicato il suo terzo album dal titolo \"Aaliyah\", la cantante perse tragicamente la vita a soli 22 anni in un incidente aereo avvenuto a Marsh Harbour, nelle Bahamas, dove si era recata per girare il video del singolo \"Rock The Boat\".\nIl canale musicale statunitense VH1 ha annoverato Aaliyah nella lista delle 100 donne pi\u00f9 grandi della musica, posizionandola alla quarantottesima posizione. Al momento della sua prematura scomparsa possedeva un patrimonio netto di oltre 10 milioni di dollari. Avendo venduto oltre 25 milioni di dischi in tutto il mondo, oggi \u00e8 un'icona della musica e un modello per molti artisti rhythm and blues e hip hop e viene definita \"Princess of R&amp;B\" e \"Queen of Urban Pop\". La rivista musicale britannica NME nel 2014 ha inserito la cantante al diciottesimo posto nella lista dei 100 artisti pi\u00f9 influenti nel mondo della musica.\nBiografia.\nInfanzia.\nAaliyah Dana Haughton nacque a Bedford Stuyvesant, Brooklyn, New York, il 16 gennaio 1979. da una famiglia afroamericana con ascendenza Oneida; secondogenita di Diane e Michael Haughton. Fin da bambina Aaliyah prese lezioni di piano dalla nonna. esibendosi nel coro della chiesa e durante i matrimoni. All'et\u00e0 di cinque anni si trasfer\u00ec a Detroit, dove crebbe insieme a suo fratello maggiore Rashad. Qui frequent\u00f2 una scuola cattolica, dove ricevette una parte nella recita \"Annie;\" da quel momento si fece strada in Aaliyah il desiderio di diventare qualcuno nel mondo dello spettacolo. La carriera di Aaliyah venne incoraggiata dalla madre, anche lei cantante, e soprattutto dallo zio Barry Hankerson, figura eminente nell'industria discografica e marito della cantante soul Gladys Knight. La prima apparizione di Aaliyah avvenne nel famoso programma Star Search, dove si esib\u00ec cantando il classico jazz \"My Funny Valentine\". Grazie a questa partecipazione attir\u00f2 l'attenzione di agenti del mondo dello spettacolo, e a soli 13 anni entr\u00f2 a far parte del coro di Gladys Knight durante i suoi concerti a Las Vegas.\nL'esordio con \"Age Ain't Nothing but a Number\" e il successo mondiale (1994).\nAaliyah firm\u00f2 il suo primo contratto discografico all'et\u00e0 di 12 anni con la Blackground Records, etichetta fondata dallo zio Barry Hankerson. Hankerson present\u00f2 la nipote all'allora astro nascente del rhythm and blues R. Kelly e, dopo un'apparizione nel remix di \"Summer Bunnies\" del cantante, nel 1994 pubblic\u00f2 il suo primo album intitolato \"Age Ain't Nothing but a Number\". Il disco, che vide R. Kelly come autore e produttore di quasi tutti i testi, esord\u00ec alla posizione 24 della classifica Billboard 200 vendendo copie nella sola prima settimana di pubblicazione e conquistando due dischi di platino. Il successo fu garantito anche dal primo singolo \"Back &amp; Forth\", numero 1 nella classifica Hot R&amp;B/Hip-Hop Songs per tre settimane e numero 5 nella Billboard Hot 100, a cui seguirono \"At Your Best (You Are Love)\", numero 2 nella classifica Hot R&amp;B/Hip-Hop Songs e numero 6 nella Billboard Hot 100, cover dell'omonimo successo dei The Isley Brothers del 1976 e la \"title-track\" \"Age Ain't Nothing but a Number\" che raggiunse la posizione 75 della Hot 100. Entrambi i primi due singoli vennero certificati dischi d'oro con oltre copie vendute ciascuno, mentre l'album vendette in totale tre milioni di copie solo negli Stati Uniti d'America e pi\u00f9 di cinque milioni in tutto il mondo.\nIl disco ricevette recensioni sostanzialmente positive: alcuni critici affermarono che la \"setosa voce\" di Aaliyah, unita allo stile new jack swing di R. Kelly avrebbero gettato le basi per un radicale cambiamento del rhythm and blues durante gli anni novanta; le sue sonorit\u00e0 vennero inoltre paragonate a quelle del quartetto femminile En Vogue e il giornalista del \"The Times\" Christopher John Farley lo defin\u00ec \"un'opera dal contenuto magnifico\" puntualizzando che \"i suoni femminili della voce di Aaliyah ammorbidivano il ruvido ritmo di R. Kelly\". Stephen Thomas Erlewine di AllMusic infine afferm\u00f2 che i brani fossero \"decisamente migliori\" di quelli dell'album di R. Kelly \"12 Play\".\nSecondo album in studio: \"One in a Million\" (1996).\nNel 1996 Aaliyah lasci\u00f2 la Jive Records cambiando totalmente registro e affidandosi a un team di musicisti esordienti, composto stavolta dagli allora sconosciuti Timothy \"Timbaland\" Mosley e Missy \"Misdemeanor\" Elliott per l'incisione del suo secondo album \"One in a Million\" uscito il 27 agosto di quell'anno. L'album non solo trasform\u00f2 Aaliyah in una delle maggiori star R&amp;B, ma lanci\u00f2 le carriere di Timbaland e Missy Elliott costituendo anche uno degli esempi pi\u00f9 rappresentativi e importanti del passaggio definitivo verso lo stile del R&amp;B contemporaneo, tanto da venire posizionato dalla rivista \"Rolling Stone\" al 90\u00ba posto tra i migliori 100 album degli anni novanta.\nIl disco conteneva il singolo d'apertura \"If Your Girl Only Knew\" che raggiunse il primo posto per due settimane nella classifica R&amp;B/Hip-Hop statunitense e il numero 11 nella Billboard Hot 100; la title-track \"One in a Million\", pubblicata come secondo singolo e numero 1 per sei settimane nella classifica radiofonica R&amp;B/Hip-Hop statunitense. Altri singoli tratti dal disco furono \"4 Page Letter\", \"Hot like Fire\", \"Got to Give It Up\", cover di Marvin Gaye e \"The One I Gave My Heart to\", scritta da Diane Warren e altra \"top ten hit\" sia nella Billboard Hot 100 che nella classifica Hot R&amp;B/Hip-Hop Songs. L'album \"One in a Million\" raggiunse la 18\u00aa posizione nella classifica Billboard 200. vendendo oltre 8 milioni di copie nel mondo di cui 3,7 negli Stati Uniti e diventando quindi doppio disco di platino. Nel 1997, Aaliyah si diplom\u00f2 alla Detroit High School for the performing Arts e, nello stesso anno, inizi\u00f2 la sua carriera di attrice prendendo parte nella serie televisiva \"New York Undercover\", nel ruolo di s\u00e9 stessa. L'artista divent\u00f2 inoltre il nuovo volto della Tommy Hilfiger Corporation.\nColonne sonore, film e le prime nomination ai Grammy Awards (1997-2000).\nNel novembre del 1997 Aaliyah, con il pezzo \"Journey to the Past\", fece la sua prima apparizione importante in una colonna sonora, quella del film d'animazione della Fox \"Anastasia\". La canzone ottenne una nomination agli Academy Awards e consent\u00ec alla cantante di esibirsi alla cerimonia di premiazione del 1998. Grazie a questa performance, Aaliyah entr\u00f2 nella storia diventando la cantante pi\u00f9 giovane che si sia mai esibita a una cerimonia dei premi Oscar. Nel 1998 comparve nella sua seconda importante colonna sonora, quella del film \"Il dottor Dolittle\" con Eddie Murphy, con il brano \"Are You That Somebody?\" La canzone rimase per otto settimane consecutive al primo posto delle classifiche R&amp;B radiofoniche statunitensi e arriv\u00f2 alla posizione 21 della Billboard Hot 100. L'11 ottobre 1998 il singolo raggiunse il primo posto delle classifiche in Nuova Zelanda, diventando il suo primo e unico numero 1 in quel paese. Nei Paesi Bassi raggiunse il terzo posto, rimanendo in classifica per oltre venti settimane tra il 1998 e il 1999 e diventando il suo pi\u00f9 grande successo anche su territorio olandese. Il singolo ebbe successo in molte altre classifiche internazionali e divenne il brano di maggior successo della cantante fino a quel momento, grazie a un passaggio radiofonico enorme e a un costante passaggio del videoclip del brano sulle emittenti televisive musicali. \"Are You That Somebody?\" frutt\u00f2 ad Aaliyah la prima nomination ai Grammy Awards 1999, nella sezione \"Best R&amp;B Female Performance\". Il video della canzone si piazz\u00f2 in terza posizione nella classifica dei 100 video pi\u00f9 trasmessi da MTV del 1998 e ricevette due nomination agli MTV Video Music Awards del 1999, nelle categorie \"Best R&amp;B Video\" e \"Best Video From a Film\". Prodotta dal fidato Timbaland, \"Are You That Somebody?\" rappresent\u00f2 l'inizio di una collaborazione a tre con Steve \"Static\" Garrett: Aaliyah come cantante, Timbaland come produttore e Static come autore dei testi.\nNel 2000 usc\u00ec nelle sale il suo primo film da protagonista, \"Romeo deve morire (Romeo Must Die)\", che esord\u00ec al numero 2 al botteghino incassando 18,6 milioni di dollari e divenendo uno dei maggiori successi cinematografici dell'anno. Il film era diretto da Andrzej Bartkowiak e interpretato tra gli altri da Jet Li, DMX, Delroy Lindo e Isaiah Washington.\nL'artista fu anche protagonista della colonna sonora del film con quattro canzoni. Dopo il successo radiofonico di \"I Don't Wanna\", a raggiungere le radio fu il pezzo \"Try Again\", altra produzione di Timbaland, che divent\u00f2 il primo pezzo nella storia della musica a raggiungere la numero 1 della Billboard Hot 100 grazie solo al passaggio in radio e senza ancora il supporto di un singolo nei negozi, il che port\u00f2 la canzone a essere pubblicata in vinile formato 12\". Grazie a questi nuovi lavori, nella primavera del 2000 l'artista fu presente nella Top 10 della Hot R&amp;B/Hip-Hop Songs con entrambi i singoli estratti dalla colonna sonora contemporaneamente. Con \"Try Again\" ottenne la sua seconda nomination ai Grammy Awards e il video della canzone le fece vincere i suoi primi MTV Video Music Awards: \"Best Video From A Film\" e \"Best Female Video\". Tra il 2000 e il 2001 l'artista cominci\u00f2 a girare in Australia il suo secondo film da protagonista, \"La regina dei dannati\", con Stuart Townsend e Vincent P\u00e9rez, tratto dall'omonimo romanzo di Anne Rice e sequel ideale di \"Intervista col vampiro\". La pellicola avrebbe esordito nel 2002 al numero 1 al botteghino, con un incasso di oltre 15 milioni di dollari nel primo fine settimana di programmazione. Inoltre inizi\u00f2 le riprese dei sequel di \"Matrix\" nella parte di Zee.\nTerzo album: \"Aaliyah\" (2001).\nNel 2001, a cinque anni da \"One in a Million\", dopo una fase in cui solidific\u00f3 la sua fama in tutto il mondo grazie al cinema e alle colonne sonore, Aaliyah torn\u00f2 alla musica col suo terzo album in studio, intitolato semplicemente \"Aaliyah\". Pubblicato il 17 luglio 2001, l'album esord\u00ec al numero 2 della Billboard 200 con copie vendute, diventando l'esordio alla posizione pi\u00f9 alta della sua carriera: in appena quattro settimane - e prima della scomparsa della cantante - l'album ottenne il disco d'oro, con oltre copie vendute. Il primo singolo, \"We Need a Resolution\", raggiunse la posizione 59 della Billboard Hot 100. L'album ricevette molti elogi positivi dalla critica musicale. Aaliyah aveva pianificato di pubblicare \"More Than a Woman\" e \"Rock the Boat\". Quando il video per \"More Than a Woman\" era gi\u00e0 pronto, dato l'enorme impatto che \"Rock the Boat\" aveva avuto sul passaggio radiofonico, la casa discografica sped\u00ec immediatamente la cantante alle Bahamas per girare il video di quest'ultimo pezzo.\nLa morte.\nIncidente aereo.\nIl 25 agosto 2001, alle 18:49, poco dopo aver concluso di girare il video del singolo \"Rock the Boat\", Aaliyah e sette membri della sua \u00e9quipe salirono su un Cessna 402B (registrazione N8097\u00a0W) presso l'aeroporto di Marsh Harbour, nelle Isole Abaco delle Bahamas, diretti all'aeroporto di Opa-Iocka, vicino a Miami. Il volo era previsto per il giorno seguente ma, dal momento che le riprese erano terminate in anticipo, Aaliyah e la sua troupe erano desiderosi di tornare negli Stati Uniti, cos\u00ec decisero di partire immediatamente. L'aereo era pi\u00f9 piccolo di quello con cui erano arrivati, tuttavia l'intero gruppo e l'attrezzatura riuscirono comunque a essere imbarcati. Appena effettuato il decollo, circa 60 metri dopo il termine della pista, l'aereo - che si era sollevato a muso basso, senza mai prendere quota - si schiant\u00f2 al suolo, uccidendo tutti i passeggeri: oltre ad Aaliyah, persero la vita il pilota Luis Morales III, il parrucchiere Eric Forman, Anthony Dodd, la guardia del corpo Scott Gallin (l'unico a morire successivamente, in ospedale, nella notte), il produttore Douglas Kratz, lo stilista Christopher Maldonado e i dipendenti della Blackground Records Keith Wallace e Gina Smith.\nIl dottor Giovander Raju, che esegu\u00ec l'autopsia sul corpo della cantante, dichiar\u00f2 che le cause del decesso di Aaliyah furono le gravissime ustioni in tutto il corpo e un trauma cranico. Il patologo rese la sua deposizione nel corso dell'inchiesta sulla morte dell'artista, volta a stabilire le esatte cause di decesso dei nove occupanti, specificando che la cantante aveva un cuore molto debole: \"Aaliyah \u00e8 entrata in un tale stato di shock, che anche se fosse sopravvissuta all'impatto del velivolo al suolo, difficilmente sarebbe riuscita a superare lo shock\". I corpi vennero portati all'obitorio del Princess Margaret Hospital di Nassau per l'identificazione.\nLe indagini determinarono che le cause dell'incidente furono il peso eccessivo del carico e la scarsa manutenzione del velivolo. Il rapporto della National Transportation Safety Board (NTSB) stabil\u00ec che il pilota Luis Morales III aveva falsificato i documenti per ottenere la licenza di volo dalla Federal Aviation Administration (FAA), dichiarando di aver volato molte pi\u00f9 ore di quelle effettive. Un'accurata autopsia inoltre rivel\u00f2 nel suo sangue la presenza di ingenti quantitativi di cocaina e alcol.\nFunerale.\nIl funerale della cantante si svolse il 31 agosto presso la chiesa cattolica di Sant'Ignazio di Loyola, sulla East 84th Street di Manhattan. Alla cerimonia parteciparono varie personalit\u00e0 della musica hip hop dell'epoca tra cui Jay-Z, Lil' Kim e Puff Daddy, oltre agli storici amici Timbaland, Missy Elliott e la zia Gladys Knight. La salma fu trasportata da un carro di cavalli bianchi fino al Ferncliff Cemetery a Hartsdale, nella cripta di famiglia.\nProcedimenti legali.\nIn conseguenza alla tragedia, nel maggio 2002 i parenti di Aaliyah intentarono causa contro la Virgin Records, la Blackhawk International Airways (compagnia aerea del pilota Morales) e altre aziende di produzione video. Gli imputati erano il regista Hype Williams e le case Instinct Production, Big Dog House Films, Blackground Records. Il processo stabil\u00ec che una \"pericolosa e insicura condizione\" del Cessna fosse la causa dell'incidente e che fosse un aereo non appropriato alle condizioni del volo intrapreso. Ulteriori indagini condotte dal Bahamian Civil Aviation Department stabilirono che la Blackhawk non avesse i permessi per effettuare voli charter nel territorio bahamiano. La controversia legale si risolse per via stragiudiziale quando, nel settembre del 2003, gli avvocati della famiglia depositarono un atto presso la corte federale con cui dichiaravano di aver raggiunto un accordo riservato.\nAnche le famiglie delle vittime Eric Foreman e Anthony Dodd denunciarono la casa discografica Virgin asserendo che fosse colpevole di aver noleggiato l'aereo responsabile della tragedia. La vertenza inoltre affermava che la Blackhawk era stata citata quattro volte nei precedenti quattro anni. Il procuratore Brian Panish dichiar\u00f2 che le vittime morirono sul colpo perch\u00e9 la casa discografica \"diede pi\u00f9 importanza al profitto che alle persone\". Meno di una settimana pi\u00f9 tardi, anche i familiari di Scott Gallin citarono in giudizio la Virgin ritenendo che l'etichetta e i suoi produttori fossero responsabili della morte di Gallin in quanto organizzatori della spedizione alle Bahamas per le riprese del video di Aaliyah, e che quindi avrebbero dovuto ingaggiare una compagnia aerea pi\u00f9 competente della Blackhawk, la quale appunto permise a un pilota non qualificato di volare, peraltro con un velivolo inadeguato e sovraccarico.\nReazioni.\nIl ministro del turismo bahamense Orville Turnquest afferm\u00f2: \"Troviamo sconvolgente che dopo che la star mondiale Aaliyah e la sua troupe abbiano scelto le Bahamas come meta per il loro ultimo video, il progetto sia culminato con questo tragico avvenimento\". Due giorni dopo il decesso, il 27 agosto 2001, i fan dell'artista si riunirono presso la scuola dove aveva frequentato i suoi studi da liceale per una veglia in sua memoria. Dopo altri due giorni, il 29 agosto, quasi persone scrissero alla BBC esprimendo il loro dispiacere per la tragedia.\nAnastacia dedic\u00f2 alla collega il brano \"How Come the World Won't Stop\" tratto dall'album \"Freak of Nature\". Nella settimana che segu\u00ec la sua morte, l'album \"Aaliyah\" balz\u00f2 dalla 19\u00aa alla prima posizione della classifica Billboard 200, con circa copie vendute, e vi rimase anche la settimana dopo, per diventare successivamente disco di platino con circa tre milioni di copie vendute negli Stati Uniti.\nCarriera postuma.\nDopo la morte di Aaliyah, il singolo \"Rock the Boat\" arriv\u00f2 al numero 2 delle classifiche Hot R&amp;B/Hip-Hop Songs e al numero 14 della Billboard Hot 100, rimanendo nella top20 per vari mesi. La premi\u00e8re del relativo video avvenne durante il programma BET Access Granted e mostr\u00f2 il \"making of\" del video e gli ultimi giorni di vita della cantante. \"Rock The Boat\" entr\u00f2 nella BET 106 And Park Hall Of Fame dopo oltre 65 giorni passati nel countdown, e and\u00f2 al secondo posto dei 100 video pi\u00f9 trasmessi da BET nel 2001. Il video di \"More Than a Woman\" invece entr\u00f2 direttamente al primo posto del countdown di BET quando \"Rock the Boat\" venne ritirato.\nNel 2002, Aaliyah entr\u00f2 nuovamente nella storia della musica, stavolta per\u00f2 nel Regno Unito: il 16 gennaio \"More Than a Woman\" esord\u00ec al primo posto delle classifiche inglesi, diventando non solo il suo primo numero 1 nel Regno Unito, ma anche il primo singolo di un'artista femminile deceduta a raggiungere la prima posizione nelle classifiche britanniche gi\u00e0 alla prima settimana di presenza. La settimana successiva, al numero 1 arriva \"My Sweet Lord\" dell'ex Beatles George Harrison, che in questo modo stabil\u00ec un altro primato: la prima e finora unica presenza di due singoli consecutivi al numero 1 da parte di due artisti scomparsi. Nel 2002 \"I Care 4 U\" usc\u00ec come quarto singolo tratto dall'album \"Aaliyah\" e, senza l'aiuto di un video in cui ci fosse la cantante, arriv\u00f2 fino al numero 3 della classifica R&amp;B statunitense ed entr\u00f2 perfino nella top20 della Billboard Hot 100.\nPrima raccolta postuma: \"I Care 4 U\" (2002-2003).\nIl 10 dicembre 2002, la Blackground Records pubblic\u00f2 \"I Care 4 U\", raccolta di sei inediti e alcune hit. L'album esord\u00ec al numero 3 della Billboard 200 e al numero 1 della R&amp;B album chart, rimanendovi per sette settimane e vendendo copie nella prima settimana di pubblicazione. Il disco divent\u00f2 l'ennesimo multiplatino vendendo cinque milioni di copie in tutto il mondo. Il primo singolo estratto dall'album, la canzone \"Miss You\" prodotta da Johnta Austin, divent\u00f2 una hit postuma e uno dei successi pi\u00f9 grandi della cantante: rimase in testa alle classifiche R&amp;B/Hip-Hop per tre settimane e raggiunse il terzo posto della Billboard Hot 100. Il video di \"Miss You\", diretto da Darren Grant (gi\u00e0 regista di \"The One I Gave My Heart to\"), presenta estratti da vari video di Aaliyah e la partecipazione di molti artisti, tra cui le amiche Lil' Kim e Missy Elliott, l'attrice Rosario Dawson, Toni Braxton, Tweet, Jamie Foxx, Ananda Lewis, Queen Latifah, il musicista e produttore Dallas Austin, il guru della musica Quincy Jones e molti altri riuniti in omaggio alla cantante scomparsa. All'interno del brano, spiccano le parole di affetto che il rapper DMX (con cui Aaliyah aveva duettato nella colonna sonora di \"Romeo deve morire\") le dedica prima che cominci la canzone vera e propria:\nI singoli successivi furono \"Don't Know What to Tell Ya\" (uscito per il mercato europeo) e \"Come Over\", la sua ultima hit a raggiungere la top40 della Billboard Hot 100 e la top10 delle classifiche Hot R&amp;B/Hip-Hop Songs. L'album permise ad Aaliyah di ricevere ulteriori riconoscimenti, tra cui American Music Awards e Soul Train Music Award.\nSeconda raccolta postuma: \"Ultimate Aaliyah\" (2005).\nNel 2005 la Blackground Records pubblic\u00f2, esclusivamente per il mercato inglese, la raccolta \"Ultimate Aaliyah\", composta da 25 tracce divise in due album e un DVD.\nPrimo album postumo (2012).\nNel marzo del 2012, il produttore discografico Jeffrey \"J-Dub\" Walker annunci\u00f2, tramite il suo account Twitter che una canzone, \"Steady Ground\", prodotta per il terzo disco di Aaliyah, sarebbe stata inclusa all'interno di un suo album postumo in programmazione. Il fratello di Aaliyah, Rashad, sment\u00ec l'annuncio di Walker dichiarando che non esisteva nessun album ufficiale in uscita che fosse appoggiato dalla famiglia Haughton. Il 5 agosto 2012 venne pubblicato online il singolo \"Enough Said\", prodotto da Noah \"40\" Shebib in collaborazione con il rapper canadese Drake. Quattro giorni dopo, Jomo Hankerson conferm\u00f2 la lavorazione a un nuovo album di materiale inedito, pronto per essere pubblicato entro la fine del 2012 dalla Blackground Records. Il disco avrebbe dovuto contenere un totale di sedici tracce e prevedere la partecipazione di artisti contemporanei. Nonostante fosse stata prevista da Hankerson anche la partecipazione degli storici collaboratori di Aaliyah, Timbaland e Missy Elliott, i due smentirono la loro partecipazione e dichiararono di non essere stati coinvolti nel progetto. In un'intervista alla trasmissione radiofonica \"The Breakfast Club\", in onda su New York City's Power 105.1, Timbaland dichiar\u00f2: \"So che stanno cercando di pubblicare alcuni dischi di Aaliyah, ma se [Drake] lo far\u00e0, dovrebbe farlo con me e Missy. Il modo pi\u00f9 appropriato per lui di fare la cosa sarebbe di avere me, lui e Missy insieme sul disco. Ma mettere [il materiale] sul suo disco, non sarebbe proprio giusto\".\nProgetti cinematografici non completati.\nNonostante una petizione firmata da decine di migliaia di fan, Lana e Andy Wachowski, registi di \"Matrix\", decisero di rigirare le scene interpretate da Aaliyah per insufficienza di materiale e per poter sviluppare il personaggio di Zee anche nel terzo capitolo della trilogia. Il ruolo fu affidato a Nona M. Gaye, figlia del cantante Marvin Gaye. Altri film per cui Aaliyah fu contattata sono \"Honey\" (poi interpretato da Jessica Alba) e \"Sparkle\", remake dell'omonima pellicola del 1976 prodotto da Whitney Houston. In occasione della promozione del film, uscito nel 2012, Houston dichiar\u00f2: \"[Aaliyah] era la nostra Sparkle. Sfortunatamente non \u00e8 andata in quel modo. Mi dissi che la mia Sparkle era andata in un posto migliore\". Il ruolo venne poi assegnato a Jordin Sparks.\nAbilit\u00e0 artistica.\nVoce e stile musicale.\nAaliyah aveva lo spettro vocale di un soprano. Con la pubblicazione del suo singolo di esordio \"Back &amp; Forth\", Dimitri Ehrlich della rivista \"Entertainment Weekly\" afferm\u00f2 che le sue sonorit\u00e0 fossero pi\u00f9 leggere di quelle dell'auto-proclamata regina dell'hip-hop Mary J. Blige. Aaliyah descrisse il suo stile come \"street but sweet\" (di strada ma dolce), capace appunto di unire una voce \"gentile\" a un suono pi\u00f9 \"duro\". Nonostante la cantante non avesse scritto i testi dei brani presenti nell'album, questi venivano comunque descritti come profondamente sentiti riuscendo a incorporare gli stili R&amp;B, pop, e hip-hop. Le canzoni, dal ritmo spesso veloce e allo stesso tempo cupo, avevano come tema dominante le \"questioni di cuore\". Quando Aaliyah cominci\u00f2 a lavorare con Timbaland e Missy Elliott, abbracci\u00f2 invece sonorit\u00e0 pi\u00f9 elettroniche. Sasha Frere-Jones della rivista \"The Wire\" identific\u00f2 \"Are You That Somebody?\" come il capolavoro di Timbaland emblematico della sua produzione dai suoni altalenanti, con pause anche di mezzo secondo tra ritmo e voce. Keith Harris del \"Rolling Stone\" cita \"Are You That Somebody?\" come \"uno dei momenti pi\u00f9 sbalorditivi della musica R&amp;B degli anni '90\".\nSecondo la critica le canzoni di Aaliyah possedevano una \"produzione frizzante\" capaci di \"estendere i confini del suo genere\" senza perdere di vista le caratteristiche della musica soul old school. Con l'avanzare della sua carriera i critici sentirono che Aaliyah stava maturando dal punto di vista artistico e definirono i suoi progressi come \"una dichiarazione di forza e di indipendenza\". Stephen Thomas Erlewine di AllMusic descrisse il suo album eponimo come \"una dimostrazione di maturit\u00e0 e uno stupendo passo avanti\" e lo cit\u00f2 tra i pi\u00f9 forti dischi urban soul della sua epoca. L'artista interpretava \"insoliti suoni, stile ed emozioni\" ed era capace allo stesso tempo di compiacere la critica con il suo ritmo contemporaneo.\nInfluenze.\nCome artista, Aaliyah, afferm\u00f2 spesso di essersi ispirata a vari colleghi tra cui Stevie Wonder, Sade Adu, En Vogue, Nine Inch Nails, Korn, Prince, Naughty by Nature, Johnny Mathis, Janet e Michael Jackson e che il suo album preferito fosse \"Thriller\": \"niente lo superer\u00e0 mai\" asseriva. In varie occasioni espresse il desiderio di lavorare al fianco di Janet Jackson la quale rappresent\u00f2 un frequente punto di riferimento durante la sua intera carriera, specificando: \"La ammiro moltissimo. \u00c8 un'artista totale [\u2026] Mi piacerebbe duettare con lei\". La stessa Janet Jackson ricambi\u00f2 la sua ammirazione dichiarando: \"Le ho voluto bene sin dall'inizio perch\u00e9 si mette sempre in gioco facendo qualcosa di musicalmente differente.\"\nVita privata.\nLa madre era una corista e suo zio, Barry Hankerson, un avvocato del mondo dello spettacolo che aveva sposato Gladys Knight. Il padre, Michael Haughton, morto nel 2012, era il suo manager personale. Con l'uscita dell'album \"Age Ain't Nothing but a Number\" iniziarono a girare voci di un matrimonio tra Aaliyah e il suo mentore R. Kelly. Entrambi negarono, ma la rivista \"Vibe\" pubblic\u00f2 un certificato di matrimonio datato 31 agosto 1994 celebratosi a Rosemont, nell'Illinois. La cantante, che all'epoca aveva solo 15 anni (quindi sotto l'et\u00e0 minima consentita per sposarsi), era segnata sul documento come diciottenne. Il matrimonio venne annullato nel febbraio 1995 dai suoi genitori, anche se i due imputati hanno sempre negato qualsiasi legame sentimentale affermando di non essersi mai sposati. Dopo tale vicenda Aaliyah tagli\u00f2 ogni rapporto con R. Kelly, sia personale sia professionale. Ha avuto una relazione con Damon Dash, cofondatore della Roc-A-Fella Records, con Kidada Jones ex fidanzata di Tupac Shakur e Missy Elliot.\nLascito.\nSecondo la critica, Aaliyah contribu\u00ec a ridefinire gli stili R&amp;B e hip hop dell'epoca, \"lasciando un'impronta indelebile nell'industria della musica nel suo complesso\". Steve Huey di AllMusic annover\u00f2 la cantante tra i migliori artisti del suo genere, \"avendo giocato un ruolo importante nel rendere popolare l'incerto e futuristico stile di produzione che ha consumato l'hip hop e l'urban soul sul finire degli anni '90\". Il suo secondo album \"One in a Million\" divenne uno dei dischi R&amp;B pi\u00f9 influenti della decade di pubblicazione. Il critico musicale Simon Reynolds cit\u00f2 \"Are You That Somebody?\" come \"il singolo pop pi\u00f9 radicale\" dell'anno 1998. Kelefa Sanneh del \"The New York Times\" scrisse che Aaliyah \"sapeva come sparire nella musica e unire la sua voce con quella della melodia dei suoi brani, contribuendo a cambiare le sonorit\u00e0 del suo genere\". Nel 2001 la giornalista afferm\u00f2 inoltre che l'artista \"ha prodotto alcune tra le canzoni pop pi\u00f9 rivoluzionarie e influenti degli ultimi 5 anni\". Con 8,1 milioni di album venduti negli Stati Uniti e un totale tra i 24 e i 32 milioni in tutto il mondo, Aaliyah conquist\u00f2 gli appellativi di \"Princess of R&amp;B\" e \"Queen of Urban Pop\", avendo \"dimostrato di essere una musa ispiratrice\" per le generazioni a venire.\nLa cantante venne ricordata durante gli MTV Video Music Awards 2001 da Janet Jackson, Missy Elliott, Timbaland, Ginuwine e da suo fratello Rashad i quali la commemorarono con dei propri pensieri di affetto. Nel 2003 Aaliyah venne annoverata nella classifica \"Top 40 Women of the Video Era\" da VH1 e nel 2010 la rivista \"Billboard\" la inser\u00ec al ventisettesimo posto nella lista dei 50 artisti pi\u00f9 importanti della scena R&amp;B/Hip-Hop degli ultimi 25 anni grazie a soli sette anni di carriera in vita e due di carriera postuma. La sua musica ha influenzato numerosi artisti tra cui Adele, Beyonc\u00e9, Monica, Chris Brown, Rihanna, Ciara, Keyshia Cole, J. Cole, Kelly Rowland, Zendaya, Arctic Monkeys, The Weeknd, Beba Rexha, Haim e Omarion. Il rapper Drake ha spesso ribadito che la cantante \u00e8 stata l'influenza maggiore della sua carriera e a testimonianza di ci\u00f2 dietro la schiena ha un tatuaggio a lei dedicato. Il cantante Adam Levine del gruppo pop rock Maroon 5 ha citato la canzone \"Are You That Somebody?\" come un'enorme influenza sul suo stile musicale che lo convinse a eseguire un cambio di rotta verso un sound pi\u00f9 vicino al funk e al soul.\nOggi si continua a ritenere che Aaliyah avrebbe ottenuto un successo ancora pi\u00f9 grande se non fosse morta. A tal proposito, la giornalista Emil Willbekin ricord\u00f2 le morti di The Notorious B.I.G. e Tupac Shakur insieme alla sua aggiungendo: \"Il suo terzo album e la parte nei sequel di \"Matrix\" avrebbero potuto fare di lei un'altra Janet Jackson o Whitney Houston\". Nel dicembre del 2009 la rivista musicale \"Billboard\" ha inserito la cantante al settantesimo posto nella classifica degli artisti di maggior successo della decade degli anni 2000. La stessa rivista l'ha classificata nel 2010 come ventisettesimo artista R&amp;B di maggior successo degli ultimi 25 anni e come decima artista femminile R&amp;B di maggior successo.\nIl canale musicale VH1 ha inserito la cantante al quarantottesimo posto nella classifica delle 100 donne pi\u00f9 grandi della musica. La rivista musicale britannica \"NME\" nel 2014 ha inserito Aaliyah al diciottesimo posto nella lista dei 100 artisti musicali pi\u00f9 influenti, considerando l'impatto dell'artista sulla musica della nuova generazione. La rivista ha notato come \"Aaliyah sia pi\u00f9 onnipresente di Yeezus (Kanye West) stesso.\" Nello stesso anno viene realizzato un film TV biografico sulla sua vita intitolato \"\", che ha esordito il 15 novembre 2014 sul canale Lifetime. Pur non ottenendo l'approvazione e la concessione dei diritti musicali dalla famiglia e dai collaboratori dell'artista e nonostante la reazione negativa dei fan e della critica, il film viene visto da 3,2 milioni di spettatori, diventando il secondo film TV pi\u00f9 visto del 2014. La rivista \"Billboard\" nel 2018 in occasione del sessantesimo compleanno della classifica dei singoli statunitense ha inserito la cantante al quarantasettesimo posto nella lista delle 60 artiste femminili di maggior successo nella suddetta classifica."}
{"id": "222459", "revid": "122683140", "url": "https://it.wikipedia.org/wiki?curid=222459", "title": "Parafulmine", "text": "Il parafulmine \u00e8 un dispositivo atto ad attrarre e disperdere le scariche elettriche atmosferiche. Venne inventato da Benjamin Franklin, fisico statunitense, e fu applicato per la prima volta con successo a Parigi il 10 maggio 1752.\nPrincipi fisici del parafulmine.\nPer arrivare al parafulmine Franklin aveva fatto alcune importanti considerazioni sulle scariche elettriche atmosferiche, arrivando a stabilire che i danni da queste provocati non erano dovuti tanto alla loro potenza, quanto al calore che esse generavano nell'impatto con qualsiasi oggetto. Inoltre scopr\u00ec che quando un fulmine, che non \u00e8 altro che una scarica elettrica, colpisce un oggetto, lo attraversa soltanto per una parte: bisognava quindi pensare a qualcosa che attirasse il fulmine e ne disperdesse la forza per mezzo di un percorso obbligato.\nScoprendo la particolarit\u00e0 delle punte metalliche, quelle in oro soprattutto, di attirare le scariche elettriche, agendo quindi come una sorta di calamita nei confronti del fulmine, Franklin risolse la difficolt\u00e0 maggiore: quella di catturarlo durante la sua scarica. Il parafulmine consiste quindi in una lunga e sottile asta metallica con la punta rivestita di un metallo nobile (privo intrinsecamente di strati superficiali di ossidi e quindi ad alta conduttivit\u00e0 elettrica) posta sulla sommit\u00e0 dell'edificio da salvaguardare; da questa deriva un filo metallico che viene collegato a terra: la scarica elettrica viene attirata dalla punta e dispersa a terra mediante il filo.\nInoltre il parafulmine, a causa della sua forma, ha anche un'azione preventiva nei confronti del fulmine, per il fatto che il suolo e il parafulmine (collegato a terra) si polarizzano per induzione in risposta alla carica presente sulla parte inferiore della nuvola. Il parafulmine, cos\u00ec polarizzato, grazie al potere disperdente delle punte, contribuisce a diminuire la differenza di potenziale esistente tra la nuvola e il suolo, rendendo meno probabile che si raggiunga il potenziale minimo capace di dare inizio alla scarica.\nCausa le elevate correnti e tensioni che lo attraversano, il cavo per lo scarico del fulmine non pu\u00f2 essere schermato. In genere di rame, deve avere uno spessore adeguato per evitare la dispersione di corrente nello spazio circostante. Per le stesse ragioni, il collegamento fra la punta del parafulmine e la messa a terra deve essere il pi\u00f9 breve possibile, possibilmente in linea retta, in particolare evitando curvature repentine o spire che ne aumenterebbero l'impedenza elettrica.\nTipi di parafulmine (LPS Lightning Protection System).\nParafulmine radioattivo.\nNelle punte del parafulmine, una sostanza radioattiva ionizza l'aria circostante creando cos\u00ec uno stato di plasma e una via preferenziale al passaggio di corrente (minore resistenza) rispetto all'aria circostante, aumentando la probabilit\u00e0 di scarica. Il parafulmine termina con una o pi\u00f9 punte, oppure con un'ellisse, a forma di aureola. In genere era installato in edifici pubblici o campanili e chiese. Allo scopo si utilizzavano radionuclidi alfa emettitori, la cui emissione, contrariamente alle particelle beta e ai raggi gamma, \u00e8 fortemente schermata dall'aria gi\u00e0 a 20 cm di distanza dalla terminazione del parafulmine. \nL'inserimento del materiale radioattivo era obbligatorio per la normativa UNI-CEI precedente il 1981, mentre dal 2000 \u00e8 di obbligo lo smaltimento dei parafulmini radioattivi finora installati. Singoli cittadini possono chiedere alla ASL in comodato un contatore Geiger, ovvero chiedere che siano ASL o ARPA a eseguire le rilevazioni, e qualora siano superati i limiti di esposizione alla radioattivit\u00e0, le autorit\u00e0 sanitarie possono ordinare la bonifica, a carico dei proprietari. Il pericolo dei parafulmini radioattivi \u00e8 il danneggiamento a seguito di scariche elettriche, ossidazione di parti metalliche, usura dovuta agli agenti atmosferici, e la dispersione di polveri di materiale radioattivo portate dall'aria anche a grandi distanze. I radionuclidi utilizzati erano:\nLPS interni (o impianti di protezione da sovratensioni).\nInstallato un LPS esterno (parafulmine), viene inserito nell'impianto un secondo livello di protezione con l'SPD di Classe 1 ed eventuali altri SPD di Classe 2. Gli scaricatori di corrente e/o tensione (noti anche come \"SPD\", o Dispositivi di Protezione dalla Sovratensioni), proteggono l'impianto elettrico e singoli componenti del sistema da elevate sovratensioni transitorie di qualsiasi natura, sia da fulminazione diretta (come opera gi\u00e0 il parafulmine), sia da fulminazione indiretta o manovre sull'impianto o sulla rete elettrica esterna di alimentazione.\nI dispositivi di Classe 1 si installano nel quadro generale, punto di origine dell'impianto elettrico, sono progettati per resistere alla fulminazione diretta, e richiedono che sia collegata una messa a terra.\nGli SPD di Classe 2 richiedono che siano installati almeno una messa a terra e l'SPD di Classe 1, si installano su quadri elettrici secondari cui sono collegati dispositivi elettrici o elettronici di valore e/o pi\u00f9 sensibili alle variazioni di corrente e tensione, e sono progettati per resistere alle molto meno intense correnti e tensioni della fulminazione indiretta, ma sono pi\u00f9 duraturi nel tempo. Queste protezioni sono appunto dette secondarie, perch\u00e9 hanno una qualche utilit\u00e0 \"solo se\" collegate direttamente a una messa a terra nel singolo impianto, e in presenza di una protezione \"primaria\" (un parafulmine) nello stesso impianto o comunque nelle vicinanze.\nQualsiasi punto dell'impianto nel quale \u00e8 installato un SPD, di Classe 1 o 2, dovrebbe essere collegato direttamente a una messa a terra, cui deviare la scarica.\nI dispositivi in commercio devono essere omologati secondo la normativa CEI 81-10, e proteggono sia da sovracorrenti sia da sovratensioni. Gli SPD di Classe 1 sono testati per deviare dall'impianto alla messa a terra almeno una volta senza deteriorarsi una corrente di scarica con forma d'onda 10/350 microsecondi. Quelli con Classe di Prova 2 sono testati con una corrente di scarica avente forma d'onda 8/20 microsecondi, senza deteriorarsi per almeno 20 volte consecutive (20 scariche prima del fine vita).\nGli SPD di Classe 2 si possono installare fra le prese elettriche e gli elettrodomestici, senza interventi nell'impianto esistente, ovvero \"all'interno\" della presa o quadro secondario. In questo caso, in entrata si collegano in parallelo a uno dei due cavi che alimentano una presa elettrica e in uscita a un altro cavo che scarica sulla messa a terra.\nPer gli SPD di Classe 1 esiste solamente quest'ultima modalit\u00e0 di installazione. Non appena arriva la scarica e misura una forte differenza di tensione, il componente interviene e conduce una quantit\u00e0 di corrente tale da deviare la tensione in eccesso rispetto a quella di rete, nel ramo del partitore di tensione con resistenza pi\u00f9 bassa, che deve essere quello collegato alla messa a terra.\nLa deviazione non interrompe in questo modo la continuit\u00e0 di servizio. Il filtro SPD di questo tipo pu\u00f2 per\u00f2 essere bypassato dalla velocit\u00e0 della scarica (aprono il circuito in un tempo maggiore di alcuni millisecondi alla velocit\u00e0 della corrente), e dall'ampiezza del suo arco voltaico. Contro questo inconveniente, esiste un altro tipo di filtri SPD che deviano a terra tutta la corrente, sia di rete sia della scarica del fulmine, quando \u00e8 troppo alta la sovratensione oppure la velocit\u00e0 di scarica, tuttavia azzerando la tensione e dunque interrompendo l'erogazione dell'elettricit\u00e0. In pratica, mandano in corto circuito l'impianto elettrico, facendo intervenire le protezioni dell'impianto (magnetotermici, fusibili, interruttori differenziali).\nL'efficacia degli SPD \u00e8 maggiore se sono protetti tutti i potenziali veicoli di scarica: quadri e prese dell'impianto elettrico, ma anche doppino telefonico e cavo coassiale dell'antenna TV o satellitare. Per proteggere la presa del telefono o della TV/antenna satellitare, si collegano in uscita a una presa elettrica con messa a terra.\nIn alcune sottostazioni Enel, i filtri SPD sono utilizzati per staccare momentaneamente alcune linee in caso di temporale, per evitare che la sovratensione si propaghi. \nPure gli elementi di rete Telecom contengono gi\u00e0 protezioni antifulmine e da sovratensioni per evitare danni e il transito di sovraccorrenti nei cavi telefonici. Apparecchiature pi\u00f9 piccole sono oggi disponibili sui singoli apparecchi (esempio televisore) per interrompere automaticamente l'alimentazione elettrica.\nDati tecnici.\nLa scarica elettrica (fulmine) \u00e8 accompagnata da rumore (tuono) e da una radiazione luminosa (lampo) ed \u00e8 dovuta a elevata differenza di potenziale elettrico tra nube e terra.\nIl tuono \u00e8 dovuto alla rapida espansione dell'aria che si surriscalda sul suo cammino e nelle immediate vicinanze. La sua velocit\u00e0 \u00e8 circa quella del suono, quindi 335 m/s, mentre quella del lampo \u00e8 di circa 300.000\u00a0km/s. Pi\u00f9 precisamente, lampo e tuono sono due onde (luminosa e sonora) generate dallo stesso evento atmosferico (il fulmine), che si manifestano a velocit\u00e0 e quindi in momenti successivi.\nPer conoscere a quale distanza \u00e8 caduto un fulmine, \u00e8 sufficiente contare i secondi che intercorrono tra la visione del lampo (praticamente immediata) e la percezione del suono (tuono). Ogni secondo sono 335 metri e quindi un chilometro di distanza ogni 3 secondi.\nPer la legge di Joule, quando una corrente elettrica attraversa un corpo di resistenza R si osserva una dissipazione in calore secondo la formula\nche pu\u00f2 anche esser scritta nella forma\npoich\u00e9, per la legge di Ohm, la corrente \u00e8 proporzionale alla differenza di potenziale V secondo la formula:\nNel caso del fulmine la potenza \u00e8 di circa 10.000 kV^2/R (dipende dal corpo attraversato), e pertanto il calore prodotto \u00e8 sufficiente a innescare un incendio. Nel caso di alberi, vengono repentinamente riscaldati i tessuti linfatici interni fino all'evaporazione cos\u00ec da provocare la lacerazione dell'albero a causa della pressione interna generata dal vapore.\nIl raggio di captazione \u00e8 la distanza \"di sicurezza\", alla quale una scarica atmosferica discendente di qualsiasi intensit\u00e0 (diretta verso il terreno, non quelle dirette verso il cielo) batte contro un parafulmine (punta o struttura) o contro il suolo, \"con probabilit\u00e0 del 100%\" (evento certo), senza urtare altri punti all'interno della sfera di raggio r.\nSi calcola con la seguente formula:\ndove r e h (altezza della struttura) sono espressi in metri e la corrente I in chiloampere.\nDa tale formula si capisce perch\u00e9 i parafulmini sono installati negli edifici pi\u00f9 alti (chiese e campanili) che, a loro volta, si trovano nei punti pi\u00f9 alti del suolo, in quanto diviene massimo il volume protetto dal parafulmine. Cosa meno intuitiva, si vede che tanto pi\u00f9 forte \u00e8 il fulmine, tanto maggiore sar\u00e0 lo spazio protetto. Pertanto, hanno una utilit\u00e0 anche i captatori che provocano la scarica del fulmine, o meglio sistemi combinati captatore-parafulmine.\nElemento fondamentale per una buona dispersione della scarica elettrica nel terreno \u00e8 la messa a terra dell'impianto, cio\u00e8 il numero e la profondit\u00e0 dei picchetti di ferro che collegano il terreno con la corda di rame che scende dal parafulmine. Un buon progetto deve tener conto del tipo di terreno (roccioso, argilloso, ecc.) e della sua resistenza caratteristica o stagionale.\nSi \u00e8 per\u00f2 visto che non tutta la scarica viene catturata nei conduttori e nella messa a terra, a qualsiasi intensit\u00e0, ma che al crescere della intensit\u00e0 elettrica \u00e8 raggiunto pi\u00f9 velocemente il campo critico e aumenta la dispersione, vale a dire la distanza dalla struttura cui il fulmine viene deviato.\nImpianti solari e fotovoltaici.\nPer gli impianti solari o fotovoltaici a tetto, se vi sono dei conduttori non schermati \"paralleli alla caduta del fulmine\", si creeranno delle forti sovratensioni ed energie indotte significative, che in assenza di uno scarico a terra, fanno aumentare la tensione a livelli inaccettabili, con danno irreparabile per inverter e alcuni pannelli.\nLa norma CEI 82-25 del giugno 2006 stabilisce i parametri tecnici per valutare se l'impianto contro i fulmini \u00e8 obbligatorio. In generale, \u00e8 d'obbligo per quegli impianti che alterano in modo \"consistente\" la sagoma dell'edificio. Altre norme di riferimento sono la CEI EN 62305 (CEI 81-10).\nNella religione.\nNel XVIII secolo era ancora di usanza comune ritenere che i fulmini, assieme ad altri fenomeni naturali allora inspiegati, fossero causati da una volont\u00e0 divina. L'invenzione del parafulmine, inizialmente disapprovato dal clero che lo riteneva uno strumento che limitava l'ira di Dio, contribui alla fine di questo mito.\nRe Giorgio III ostacol\u00f2 la diffusione del parafulmine nel Regno Unito, anteponendo all'avversario Franklin le tesi dello scienziato reale Benjamin Wilson, che teorizz\u00f2 la necessit\u00e0 di chiudere il circuito di scarico della massa a terra con un conduttore di forma sferica."}
{"id": "222471", "revid": "797031", "url": "https://it.wikipedia.org/wiki?curid=222471", "title": "Learning management system", "text": "Un learning management system (LMS) \u00e8 la piattaforma applicativa (o insieme di programmi) che permette l'erogazione dei corsi in modalit\u00e0 e-learning al fine di contribuire a realizzare le finalit\u00e0 previste dal progetto educativo dell'istituzione proponente. Il learning management system presidia la distribuzione dei corsi on-line, l'iscrizione degli studenti, il tracciamento delle attivit\u00e0 on-line. Gli LMS spesso operano in associazione con gli LCMS (learning content management system) che gestiscono direttamente i contenuti, mentre all'LMS resta la gestione degli utenti e l'analisi delle statistiche.\nCaratteristiche.\nLa maggior parte degli LMS sono strutturati in maniera tale da facilitarne, dovunque e in qualunque momento, l'accesso e la gestione dei contenuti. Normalmente un LMS consente la registrazione degli studenti, la consegna, la frequenza ai corsi e-learning e una verifica delle conoscenze.\nIn un sistema LMS pi\u00f9 completo si possono anche trovare strumenti quali l'amministrazione di competenza, l'analisi di abilit\u00e0, la pianificazione di successione, le certificazioni, i codici categoria virtuali e la ripartizione delle risorse (sedi della riunione, stanze, manuali, istruttori, ecc.). La maggior parte dei sistemi tengono conto dello studente principiante, facilitandone l'auto-iscrizione e l'accesso ai corsi.\nPer quanto riguarda la gestione dei contenuti gli LMS stanno evolvendo su differenti fronti, quali:\nLearning content management system.\nIl \"learning content management system\" (\"LCMS\") \u00e8 un modulo software presente nelle piattaforme di e-learning che riunisce tutte le funzionalit\u00e0 necessarie alla gestione dei contenuti per l'insegnamento on-line, come ad esempio:\nUn LCMS gestisce l'importazione e la pubblicazione dei \"learning object\", \"pacchetti\" indipendenti in grado di soddisfare uno o pi\u00f9 obiettivi didattici."}
{"id": "222473", "revid": "1318658", "url": "https://it.wikipedia.org/wiki?curid=222473", "title": "Viadotto di Millau", "text": "Il viadotto autostradale di Millau (; in occitano: \"viaducte de Milhau\") \u00e8 un ponte strallato che attraversa la valle del Tarn vicino a Millau, nel dipartimento dell'Aveyron (regione dei Midi-Pirenei, nella Francia meridionale). Progettato da Michel Virlogeux in collaborazione con lo studio Foster + Partners, \u00e8 uno dei pi\u00f9 alti ponti veicolari del mondo, con la sommit\u00e0 dell'insieme pilastro/pilone a 341 metri; leggermente pi\u00f9 alto della torre Eiffel e solo 40 metri pi\u00f9 basso dell'Empire State Building. Fu formalmente inaugurato il 14 dicembre 2004 e aperto al traffico il 16 dicembre 2004.\nEsso \u00e8 parte dell'autostrada A75 e della strada europea E11.\nLocalizzazione.\nPrima che il ponte fosse costruito, il traffico doveva scendere nella valle del fiume Tarn e passare lungo la route nationale N9 vicino alla citt\u00e0 di Millau, causando una pesante congestione all'inizio e alla fine della stagione estiva, in luglio e agosto. Il ponte ora traversa la valle del Tarn nel suo punto pi\u00f9 basso, collegando il \"causse du Larzac\" al \"causse rouge\", ed \u00e8 all'interno del perimetro del parco naturale regionale dei Grands Causses.\nIl ponte forma l'ultimo collegamento dell'autostrada A75 (\"la M\u00e9ridienne\"), fornendo un continuo tratto di superstrada dal sud di Parigi attraverso Clermont-Ferrand a B\u00e9ziers. Lo scopo dell'A75 \u00e8 di aumentare la velocit\u00e0 e ridurre il costo del traffico veicolare che viaggia lungo questa strada. Molti turisti diretti nel sud della Francia e in Spagna seguono questa strada perch\u00e9 \u00e8 diretta e senza pedaggio per i 340\u00a0km tra Clermont-Ferrand e B\u00e9ziers, eccetto per lo stesso ponte.\nIl gruppo Eiffage gestisce il viadotto come ponte a pedaggio, con il pedaggio oggi fissato a 4,90 \u20ac per piccole automobili (6,50 \u20ac durante i mesi di picco di luglio e agosto). Il ponte fu costruito dal gruppo Eiffage con un contratto governativo che permette alla compagnia di raccogliere i pedaggi per 75 anni.\nDescrizione.\nIl Viadotto di Millau consiste di un impalcato di acciaio di otto campate supportato da sette pile di cemento. La carreggiata pesa \u00a0tonnellate ed \u00e8 lunga \u00a0m, misurando 32\u00a0m in larghezza per 4,2\u00a0m di spessore. Le sei campate centrali misurano ognuna 342\u00a0m e le due campate esterne misurano 204\u00a0m. L'impalcato ha una pendenza del 3% che scende da sud a nord, e presenta una curvatura planimetrica di raggio di 20\u00a0km per dare ai guidatori una migliore visibilit\u00e0. Ha due corsie in entrambe le direzioni.\nLe pile variano in altezza da 77\u00a0 a 246\u00a0m, e si assottigliano nella loro sezione longitudinale da 24,5\u00a0m alla base a 11\u00a0m all'altezza della piattaforma. Ogni pila \u00e8 composta da 16 sezioni, ognuna pesante 2,230\u00a0tonnellate. Queste sezioni furono assemblate sul sito da pezzi da 60\u00a0tonnellate, larghi 4\u00a0m e lunghi 17\u00a0m, fabbricati in industrie nel Lauterbourg e Fos-sur-Mer dal gruppo Eiffage. Ciascun pilastro supporta piloni alti 97\u00a0m. Le pile furono pre-assemblate, insieme con qualche supporto temporaneo, prima che la piattaforma fosse posata tra i pilastri tramite pompe idrauliche controllate via satellite che muovevano la piattaforma di 600\u00a0mm ogni 4\u00a0minuti.\nIl viadotto \u00e8 il pi\u00f9 alto ponte veicolare d'Europa, seguito dal viadotto Italia in Calabria sull'autostrada Salerno-Reggio Calabria (con la navata di 260 m), ed \u00e8 il secondo ponte veicolare pi\u00f9 alto misurato a livello della carreggiata. La sua piattaforma, a \"quasi 270\u00a0m\" sopra il Tarn, \u00e8 leggermente pi\u00f9 alta del New River Gorge Bridge nel Virginia Occidentale negli Stati Uniti, che \u00e8 267\u00a0m sopra il New River. Solo il Royal Gorge Bridge nel Colorado ha una piattaforma pi\u00f9 alta, a 321\u00a0m sopra il fiume Arkansas.\nCostruzione.\nLa costruzione inizi\u00f2 il 10 ottobre 2001 prevedendo una durata di 3 anni per la consegna dell'opera, ma le condizioni meteorologiche prolungarono la costruzione oltre il tempo previsto. A programma rivisto si prevedeva che il ponte fosse aperto nel gennaio 2005. Il viadotto fu inaugurato ufficialmente dal Presidente Chirac il 14 dicembre 2004 per aprirlo al traffico il 16 dicembre, un mese prima della data programmata.\nStudi preliminari.\nNegli studi preliminari, furono esaminate quattro opzioni:\nLa quarta opzione fu scelta dal governo il 28 giugno 1989. Consisteva in due possibilit\u00e0: la soluzione alta, e la soluzione bassa, che richiedeva la costruzione di un ponte di 200\u00a0m per attraversare il Tarn, poi un viadotto di 2300\u00a0m esteso da un tunnel dal lato del Larzac. Dopo lunghi studi di costruzione, la soluzione bassa fu abbandonata perch\u00e9 avrebbe intersecato la falda acquifera, avrebbe avuto effetti negativi sulla citt\u00e0, sarebbe costata di pi\u00f9 e la distanza sarebbe stata pi\u00f9 lunga.\nDopo la scelta del tragitto con un viadotto elevato, cinque squadre di architetti e ricercatori lavorarono simultaneamente su una soluzione tecnica. L'idea originale del ponte fu sviluppata dal designer francese Michel Virlogeux. Gli architetti del ponte sono parte dello studio britannico Foster + Partners che lavor\u00f2 insieme con lo studio ingegneristico olandese Arcadis, responsabile per il disegno tecnico del ponte.\nI costruttori.\nQuattro consorzi furono in competizione per il contratto del ponte:\nIl leader del consorzio \u00e8 la \"Compagnie Eiffage del Viadotto di Millau\", titolare del contratto governativo. Il consorzio \u00e8 composto dall'Eiffage TP per la parte in cemento, la compagnia Eiffel per la carreggiata in acciaio (Gustave Eiffel costru\u00ec il viadotto Garabit nel 1884, a ponte del treno nei pressi del dipartimento di Cantal ), e l'ENERPAC, per i supporti idraulici alla carreggiata. Il gruppo ingegneristico Setec ha l'autorit\u00e0 sul progetto, con l'SNCF engineering che ha un controllo parziale.\nCosti e risorse.\nI costi di costruzione del ponte ammontarono a \u20ac394\u00a0milioni, con un casello 6\u00a0km a nord del viadotto che cost\u00f2 altri \u20ac20 milioni. Il costruttore, Eiffage, finanzi\u00f2 la costruzione in cambio di una concessione per raccogliere i pedaggi per 75 anni, fino al 2080. Tuttavia, se la concessione sar\u00e0 molto redditizia, il governo francese potr\u00e0 assumere il controllo del ponte nel 2044.\nIl progetto richiese circa di cemento, \u00a0tonnellate di acciaio per il cemento armato, e \u00a0tonnellate di cemento precompresso con relativi cavi d'acciaio all'interno. Il costruttore afferma che la durata del ponte sar\u00e0 di almeno 120\u00a0anni.\nSfruttamento.\nIn seguito alla designazione di Eiffage come concessionaria del viadotto, la societ\u00e0 ha creato, per gestire il ponte, la Compagnia Eiffage del Viadotto di Millau (CEVM) la cui sede sociale si trova in pieno centro di Millau. Il centro di sfruttamento commerciale e tecnico cos\u00ec come il casello di pedaggio sono stati installati sul comune di Saint Germain a Nord-Est di Millau.\nNell'ambito di una concessione autostradale da parte di una societ\u00e0 privata, sono stati fissati dei diritti di passaggio sul viadotto.\nSul piano della sicurezza, sono state create delle corsie d'emergenza sul viadotto (come su tutte le autostrade). I telefoni a colonnetta di soccorso sono disposti ogni 500\u00a0m. In pi\u00f9, videocamere accoppiate ad un sistema di rivelazione automatico d'incidente localizzano qualsiasi anomalia ed ogni oggetto sulla carreggiata, inviando immediatamente un segnale d'allerta ai sistemi di supervisione. In caso d'incidente maggiore, entra in vigore sul viadotto un piano di soccorso validato dalla prefettura di Aveyron che prevede i mezzi d'intervento sull'opera e la loro organizzazione. Per gli utenti, pannelli d'informazione sono posizionati ed il viadotto pu\u00f2 essere chiuso in caso di necessit\u00e0.\nUna cinquantina di persone (addetti ai caselli, ospiti, pattuglianti, tecnici di manutenzione) assicurano in permanenza l'accoglienza, la sicurezza e la manutenzione.\nTraffico.\nVera alternativa alla Valle del Rodano (via l'autostrada A7), il \"viadotto di Millau\" e i 40 chilometri supplementari dell'autostrada A75 sono stati aperti alla circolazione il 16 dicembre 2004. Come promessa locale, il viadotto dovrebbe contribuire a \u00abfare saltare il famoso ingorgo di Millau\u00bb e evitare cos\u00ec il centro della citt\u00e0 e la salita del Larzac. Dovrebbe far guadagnare 30 minuti in situazione normale e fino a 4 ore in alcuni week-end estivi (detti \u00abde chass\u00e9s-crois\u00e9s\u00bb).\nVera promessa nazionale e internazionale, permette ai trasportatori di ridurre in modo significativo il tempo di tragitto dei loro carichi pesanti di 45 minuti per il tragitto Parigi-Perpignan, Parigi-Barcellona o ancora Amsterdam-Perpignan. Essendo l'asse del Rodano frequentemente vicino alla saturazione, questi guadagni di tempo, calcolati sulla base di un traffico normale, potrebbero essere ben superiori, in particolare con gli effetti della saturazione della traversata di Lione.\nInoltre, questo nuovo itinerario permette di economizzare fino a 34 \u20ac di pedaggio per tragitto, senza contare le economie di carburante realizzato grazie a un tragitto pi\u00f9 corto di 60 chilometri.\nTraffico previsto.\nLa barriera per il pagamento del pedaggio \u00e8 stata dimensionata per smaltire senza rallentamenti un flusso di veicoli al giorno.\nGli studi preliminari hanno stimato che il traffico medio su tutto l'arco dell'anno sarebbe stato di:\nTraffico reale.\nAl 24 gennaio 2005, vi circolavano gi\u00e0 pi\u00f9 di veicoli, ben al di l\u00e0 delle previsioni.\nIl primo week-end d'agosto del 2005 era annunciato nero, e il viadotto non \u00e8 sfuggito all'afflusso dei turisti. Sono risultati pi\u00f9 di d'imbottigliamenti da una parte e dall'altra della barriera di pedaggio. Il giornale Midi Libre titolava l'avvenimento \u00abMillau inventa l'ingorgo a pagamento\u00bb. Il problema \u00e8 stato regolato per Pasqua 2006. La Compagnie Eiffage del viadotto di Millau ha, infatti, costruito 4 corsie di pedaggio supplementari, quando la Direzione delle Strade del ministero de l'\u00c9quipement avr\u00e0 dato via libera. Queste 4 corsie erano previste dalla costruzione dell'opera. La Compagnia sta anche per ridurre il numero delle corsie automatiche e installarci delle cabine di pedaggio, le uniche in grado di accogliere le roulotte e i camper.\nAlla fine d'agosto del 2005, 3,2 milioni di veicoli erano passati sul viadotto, permettendo un'entrata di 18,5 milioni di euro tasse escluse.\nAmbiente.\nIl viadotto passa interamente al disopra della valle del Tarn dalla Causse rouge alla Causse du Larzac. Attraversa la strada dipartimentale (provinciale) 992 Albi-Millau, il Tarn, la ferrovia Millau-Albi e la strada dipartimentale 41 Millau-Peyre.\nIl tracciato rispetta i principali siti naturali, paesaggi eccezionali situati alla confluenza delle valli della Dourbie e del Tarn, assicurando un buon raccordo con l'agglomerato di Millau.\nAl di l\u00e0 del desiderio di una perfetta integrazione nel paesaggio, le soluzioni tecniche utilizzate (piattaforma metallica e pilastri in cemento) hanno molti vantaggi, come la leggerezza della piattaforma che alleggerisce le strutture portanti, ma anche una riduzione dei lavori sul sito (prefabbricazione in officina degli elementi della piattaforma) durante la costruzione e una diminuzione dei volumi dei materiali da mettere in opera sul posto, in confronto ad una soluzione di solo calcestruzzo. Meno veicoli, meno camion, meno aggregati da trasportare hanno ridotto i fastidi per le popolazioni interessate dal traffico generato dal cantiere.\nSono stati ugualmente previsti dei dispositivi per il trattamento delle acque utilizzate dal cantiere e per evitare un inquinamento del suolo. Un'altra componente del piano di assicurazione qualit\u00e0 che ha accompagnato tutte le fasi di costruzione \u00e8 stata la gestione dei rifiuti del cantiere. Lo stesso desiderio perdura dopo la messa in servizio dell'opera, dal momento che sono stati integrati nella struttura molti dispositivi permanenti per il recupero e il trattamento delle acque piovane e dei residui della pulizia della rete viaria.\nIl viadotto attraversa il parco naturale regionale delle Grands Causses.\nTurismo.\nIl \"viadotto di Millau\" \u00e8 considerato come un'opera d'arte per la sua integrazione nel paesaggio des Grands Causses, apparendo come una goletta bianca a sette alberi che si staglia, immobile, nel cielo del sud dell'Aveyron (in particolare quando le nuvole invadono la valle).\nHa un ottimo successo poich\u00e9 pi\u00f9 di persone sono venute ad assistere ai lavori durante la costruzione. Oggi, l'affluenza record nei punti con vista panoramica del ponte come quello della discesa dell'RN9 su Millau o ancora quello de l'area di Brocu\u00e9jouls che sar\u00e0 presto adattata in area di sosta per l'A75, \u00e8 notevole. I prodotti derivati cominciano a sbarcare nei negozi del centro della citt\u00e0 e anche nell'Aveyron, nel Cantal, nella Loz\u00e8re e nell'H\u00e9rault.\nIl viadotto ha anche grande importanza per quanto riguarda l'affluenza di visitatori nei luoghi vicini al manufatto. Ad esempio Les Caves de Roquefort e il sito di Micropolis a Saint-L\u00e9ons hanno visto il numero dei visitatori crescere molto rapidamente.\nCos\u00ec il \"viadotto di Millau\" conosce gi\u00e0 una fama internazionale prima del suo primo anniversario ed \u00e8 considerato da alcuni come \u00abil riferimento architetturale dell'inizio del XXI secolo\u00bb.\nPer accentuare l'aspetto turistico del viadotto \u00e8 stato esaminato un progetto che consiste nel ricavare nei pilastri degli ascensori e degli obl\u00f2. Tale progetto \u00e8 stimato in 26 milioni di euro.\nOpposizione.\nLe opposizioni a questo progetto erano rinforzate da numerosi argomenti:\nCollegamenti esterni.\n\"I dossier sul viadotto:\"\n\"Le foto e i video del viadotto:\""}
{"id": "222475", "revid": "767487", "url": "https://it.wikipedia.org/wiki?curid=222475", "title": "Bella di notte (film)", "text": "Bella di notte \u00e8 un film documentario del 1997, diretto dal regista Luciano Emmer.\nTrama.\nVisita notturna alla Galleria Borghese di Roma; le opere d'arte sono illuminate da una piccola torcia elettrica e commentate dalla voce dello stesso Emmer. Occasione del documentario \u00e8 stata la riapertura della Galleria Borghese dopo un restauro decennale che ne aveva determinato la chiusura al pubblico."}
{"id": "222476", "revid": "767487", "url": "https://it.wikipedia.org/wiki?curid=222476", "title": "Belle da morire (film 1992)", "text": "Belle da morire \u00e8 un film del 1992, diretto dal regista Riccardo Sesani.\nTrama.\nEddie, impresario teatrale, ha diverse amanti, tra cui la bella Lucy. Nonostante ci\u00f2, preferisce non rinunciare al matrimonio con la ricca moglie Mary, molto innamorata di lui. Lucy, di fronte all'ennesimo rifiuto da parte di Eddie di rendere pubblica la loro relazione e dopo che le \u00e8 stata rifiutata la parte principale nella \"Norma\", si suicida gettandosi dal balcone del proprio appartamento.\nDa quel momento la vita di Eddie viene sconvolta: dapprima una misteriosa figura vestita di nero s'introduce in casa sua con una rivoltella, mentre Eddie si trova con la moglie. Ne nasce una colluttazione tra Eddie e l'aggressore, il quale fugge nella notte. In seguito, una sua amante viene uccisa dopo avere avuto un rapporto sessuale con lui e cos\u00ec si ritrova anche indagato per omicidio. Del caso si occupa una bella giudice, coadiuvata dal suo vice.\nDopo un altro omicidio analogo, l'assassino viene identificato: convoca Mary nell'anfiteatro romano in cui deve andare in scena la \"Norma\", ma gli agenti di polizia riescono a catturarlo. Solo a quel punto appare la sagoma dell'assassino coperta da un cappello a falde larghe e si svela la sua identit\u00e0: si tratta d'un personaggio secondario, una lesbica segretamente innamorata di Lucy, convinta che Eddie sia il vero responsabile del suo suicidio."}
{"id": "222477", "revid": "827882", "url": "https://it.wikipedia.org/wiki?curid=222477", "title": "Cucina umbra", "text": "La cucina umbra, \u00e8 fondata su lunga tradizione, con piatti non sempre poveri o popolari, ma con frequente uso di legumi e cereali. Influenzata dalle regioni vicine, si basa essenzialmente sulla carne e su prodotti della terra, che vengono usati sia nelle grandi occasioni sia nel pasto quotidiano.\n\u00c8 una cucina semplice, con lavorazioni in genere non troppo elaborate, che esaltano in modo netto i sapori delle materie prime.\n Tipica di tutto il territorio \u00e8 la lavorazione di carni suine e la produzione di salumi: particolarmente rinomati sono quelli della zona di Norcia, da cui il termine italiano \"norcino\", che per antonomasia designa il produttore e venditore di salumi.\nAltri ingredienti \"nobili\" che ricorrono nei sapori umbri sono il tartufo, autentico emblema di questa gastronomia (in special modo sul versante montano a est della regione e nella media e alta Valnerina), nonch\u00e9 l'olio extravergine di oliva, indispensabile nella quasi totalit\u00e0 delle ricette locali. I territori di Orvieto, Montefalco, Torgiano e la zona del Lago Trasimeno sono inoltre celebri per i loro vitigni, da cui vengono ricavati numerosi vini DOP.\nVini e liquori.\nI vini a Denominazione di origine controllata in Umbria sono undici: Orvieto, Lago di Corbara, Assisi (Grechetto, bianco, novello, rosato, rosso), Colli Altotiberini (bianco, rosato, rosso), Colli Amerini (bianco, rosso, Malvasia), Colli Martani (Grechetto, Grechetto di Todi Sangiovese Sangiovese riserva Trebbiano), Colli Perugini (bianco, rosato, rosso), Colli del Trasimeno (Cabernet Sauvignon, Cabernet Sauvignon riserva, Gamay, Gamay riserva, Grechetto, Merlot, Merlot riserva, bianco, bianco vin santo, bianco frizzante, bianco scelto, rosato, rosso, rosso frizzante, rosso novello, rosso riserva, rosso scelto, spumante classico), Montefalco, Rosso Orvietano, Torgiano (bianco, rosso, spumante).\nI vini a Denominazione di origine controllata e garantita sono due: il Torgiano Rosso Riserva e il Montefalco Sagrantino (Rosso nelle tipologie Secco e Passito).\nL'Orvieto costituisce il 70% della produzione di vino DOC dell'intera regione.\nTra i liquori si annoverano:"}
{"id": "222478", "revid": "767487", "url": "https://it.wikipedia.org/wiki?curid=222478", "title": "Belle da morire (film 2002)", "text": "Belle da morire \u00e8 un film direct-to-video del 2002 diretto da Bruno Mattei con lo pseudonimo Vincent Dawn.\nDistribuzione.\nIl film \u00e8 vietato ai minori di 18 anni. L'uscita del film in DVD per il mercato italiano \u00e8 avvenuta il 25 settembre 2002.\nSeguiti.\nNel 2005 \u00e8 uscito un falso sequel intitolato \"Belle da morire 2\" che in realt\u00e0 \u00e8 il rimontaggio di un precedente film sempre diretto da Bruno Mattei: \"Ljuba - Corpo e anima\" del 1997."}
{"id": "222479", "revid": "767487", "url": "https://it.wikipedia.org/wiki?curid=222479", "title": "Bersaglio umano (film 1949)", "text": "Bersaglio umano (\"The Clay Pigeon\"), noto anche come Il piccione d'argilla, \u00e8 un film del 1949 diretto da Richard Fleischer.\nTrama.\nAl termine della seconda guerra mondiale, Jim Fletcher, un soldato della United States Navy, si risveglia dal coma mentre un veterano, divenuto cieco in battaglia, tenta di strangolarlo, accusandolo di essere un traditore. Il medico e un'infermiera intervengono per salvarlo, spiegandogli con freddezza che \u00e8 davvero considerato un traditore e che la corte marziale intende giustiziarlo.\nFletcher, che soffre di amnesia e non ricorda le ore precedenti al suo incidente, fugge dall'ospedale e raggiunge l'abitazione del suo migliore amico sotto le armi, Mark Gregory. Qui scopre che Mark \u00e8 stato torturato e ucciso, e che proprio lui \u00e8 accusato di aver commesso il misfatto. Martha, la vedova di Mark, tenta di chiamare la polizia, ma viene fermata da Fletcher, che telefona a Ted, un altro suo fidato ex-commilitone, annunciandogli che lo raggiunger\u00e0 a Los Angeles con Martha per farsi aiutare da lui.\nDurante il tragitto, un'automobile affianca quella di Martha, guidata da Fletcher, facendola deviare fuori strada. Fletcher si convince cos\u00ec di essere vittima di un complotto ed anche Martha inizia a credere nella sua buona fede. Giunto con lei a Los Angeles, Fletcher incontra per caso Tokoyama, un feroce giapponese che lo aveva frustato a sangue nel campo di prigionia. Tokoyama, che probabilmente sa cos'\u00e8 effettivamente successo, fa perdere le proprie tracce, ma Ted offre a Fletcher un'occasione per acciuffarlo, comunicandogli su quale treno \u00abLa donnola\u00bb intende lasciare la citt\u00e0.\nRecatosi all'appuntamento, Fletcher scopre che il traditore che ha ucciso Mark \u00e8 Ted, in combutta con Tokoyama. Grazie all'intervento di Martha, Fletcher viene salvato prima di essere lanciato dal treno in corsa, e i due cospiratori vengono arrestati. Jim e Martha, terminata la brutta avventura, decidono di sposarsi.\nProduzione.\nTratto da una storia vera, sceneggiata da Carl Foreman, il film fu girato a basso costo per doppio programma. Fonti moderne riportano che la storia di Carl Foreman si ispira a quella di un ex tecnico preso prigioniero durante la guerra che riconobbe a Los Angeles il suo vecchio carceriere giapponese.\nLe riprese del film, prodotto dalla RKO Radio Pictures, durarono da fine settembre a met\u00e0 ottobre 1948.\nFu il primo film prodotto dalla casa di produzione sotto la nuova direzione del miliardario Howard Hughes.\nDistribuzione.\nIl copyright del film, richiesto dalla RKO Radio Pictures, Inc., fu registrato il 22 febbraio 1949 con il numero LP2169.\nAccoglienza.\n\"Il Morandini\" gli conferisce un punteggio di 2 su 5 sia come giudizio critico sia come successo di pubblico, e lo definisce \u00absobriamente efficace\u00bb."}
{"id": "222482", "revid": "767487", "url": "https://it.wikipedia.org/wiki?curid=222482", "title": "Bersaglio umano (film 1960)", "text": "Bersaglio umano (\"The Walking Target\") \u00e8 un film del 1960 diretto da Edward L. Cahn."}
{"id": "222483", "revid": "767487", "url": "https://it.wikipedia.org/wiki?curid=222483", "title": "Bertoldo, Bertoldino e Cacasenno (film 1936)", "text": "Bertoldo, Bertoldino e Cacasenno \u00e8 un film del 1936, diretto dal regista Giorgio Simonelli, basato sull'omonimo romanzo di Giulio Cesare Croce.\nTrama.\nNei pressi di una Verona medievale, carnevalesca e grezza i contadini Bertoldo, Bertoldino e il figlio Cacasenno cercano di impedire le nozze tra Lord Wilmore e la discendente del Principato, Fiorella, nel quale l'uomo potrebbe subentrare. I tre valorosi tuttavia non sono molto astuti e intelligenti tanto meno all'altezza dell'impresa. Infatti Bertodo, il pi\u00f9 grande \u00e8 rozzo, paragonabile a un orso, ma bravo nel cavarsi fuori da brutte situazioni; il secondo: Bertoldino, figlio del primo e della grassa Marcolfa, \u00e8 ancora pi\u00f9 sciocco e per ultimo Cacasenno \u00e8 il pi\u00f9 maldestro di tutti, tuttavia cresciuto con l'ingegno del nonno.\nDopo tante avventure e disavventure, Bertoldo, Cacasenno e Bertoldino riescono a mandare a monte le nozze facendo sposare la giovane con il cantore Brunello, di cui era da tanto innamorata."}
{"id": "222484", "revid": "767487", "url": "https://it.wikipedia.org/wiki?curid=222484", "title": "Bertoldo, Bertoldino e Cacasenno (film 1954)", "text": "Bertoldo, Bertoldino e Cacasenno \u00e8 un film del 1954, diretto da Mario Amendola e Ruggero Maccari.\nIl film \u00e8 un remake del precedente girato nel 1936.\nTrama.\nLa storia \u00e8 ambientata in un Medioevo pittoresco ma molto rozzo. Il villano brutto e volgare Bertoldo \u00e8 invitata alla corte di un re di una piccola provincia, perch\u00e9 deve impedire le nozze della figlia con un imbroglione di nome Lord Wilmore.&lt;br&gt;Bertoldo si fa aiutare nell'impresa dal figlio Bertoldino (sciocco anche lui) e dal nipote Cacasenno (chiamato cos\u00ec per aver defecato sulla testa del nonno durante il battesimo). Dopo tante peripezie e dabbenaggini, i tre contadini riusciranno ad impedire con buffi stratagemmi le nozze tra i due nobili. Infatti la principessa andr\u00e0 in sposa al cantore Brunetto, uomo colto, giovane e bello, di cui la nobildonna era innamorata da tempo.\nIncassi.\nIncasso accertato sino a tutto il 31 marzo 1959 Lit 60.278.090"}
{"id": "222485", "revid": "767487", "url": "https://it.wikipedia.org/wiki?curid=222485", "title": "Betty Blue (film 1986)", "text": "Betty Blue (\"37\u00b02 le matin\") \u00e8 un film del 1986, diretto da Jean-Jacques Beineix.\nIl titolo originale, \"37\u00b02 le matin\" (ossia \"37\u00b02 al mattino\"), si riferisce alla temperatura corporea normale, al risveglio, di una donna in dolce attesa. Il film narra l'impetuosa storia d'amore tra Zorg e Betty, una giovane e affascinante B\u00e9atrice Dalle nel ruolo di una ragazza con gravi disturbi psichici.\nTrama.\nZorg \u00e8 un ragazzo con ambizioni letterarie, che vive e lavora come factotum in un villaggio balneare. Vive una vita tranquilla, lavorando duramente e lasciando la scrittura per il tempo libero. Tutto ci\u00f2 fino al giorno in cui arriva Betty, giovane e bella ma altrettanto selvaggia e imprevedibile. Lei \u00e8 diversa da tutte le altre, dispensatrice di un amore incontrollabile, come un vento impetuoso. Tra sesso, gioco e stravizi, la quieta vita di Zorg si trasforma in un continuo peregrinare colmo di imprevisti.\nBetty rimane incantata dagli scritti del ragazzo ed \u00e8 determinata nel trovare un editore che glieli pubblichi. Ogni giorno invia materiale da lei stessa battuto a macchina, ma i numerosi rifiuti ricevuti la fanno sprofondare in una forte inquietudine. Gli eventi la trascineranno nella pi\u00f9 nera disperazione e si manifesteranno crisi nervose, portate da una sensazione di inadeguatezza alla vita. La perdita del controllo sar\u00e0 sempre pi\u00f9 frequente e difficile da arginare, fin quando nemmeno l'amore e le cure di Zorg riusciranno pi\u00f9 a calmarla e giustificarla. Una mancata gravidanza scatener\u00e0 in lei la follia distruttiva e il giovane protagonista potr\u00e0 solo osservare inerme il lento precipitare degli eventi. Distrutto di fronte a tanto sgomento, prender\u00e0 la drammatica decisione di porre fine alla vita della ragazza, ridotta ormai in stato catatonico.\nRiconoscimenti.\nIl film ha ricevuto svariate nomination:\nLa maggioranza sono nomine come miglior film in lingua straniera.\nHa vinto premi:\nJean-Jacques Beineix \u00e8 stato premiato con il Golden Space Needle Award al Seattle International Film Festival come Miglior Regista nel '92.\nColonna sonora.\nYves Duteil / St\u00e9 L\u00e9critoire n\u00ba1 / publication F. Day n\u00ba1\nScritta da Franz Schubert"}
{"id": "222488", "revid": "99074409", "url": "https://it.wikipedia.org/wiki?curid=222488", "title": "Biancaneve e i sette nani (film 1973)", "text": ""}
{"id": "222489", "revid": "767487", "url": "https://it.wikipedia.org/wiki?curid=222489", "title": "Biancaneve e i sette nani (film 1995)", "text": "Biancaneve e i sette nani \u00e8 un film pornografico del 1995, diretto dal regista Franco Lo Cascio, conosciuto con lo pseudonimo Luca Damiano, ispirato liberamente dall'omonima fiaba dei fratelli Grimm e dal lungometraggio d'animazione prodotto da Walt Disney nel 1937. Il film, conosciuto anche con il titolo Biancaneve sotto i nani, che fa riferimento anche ad un cartone animato a tema sessuale con lo stesso titolo, si fece conoscere anche al di fuori del mondo dell'hard in quanto riuscita parodia del classico e per la presenza di sette nani veri (tutti di nazionalit\u00e0 ungherese)."}
{"id": "222490", "revid": "767487", "url": "https://it.wikipedia.org/wiki?curid=222490", "title": "Binari (film 1996)", "text": "Binari \u00e8 un cortometraggio del 1996 diretto da Carlotta Cerquetti."}
{"id": "222493", "revid": "767487", "url": "https://it.wikipedia.org/wiki?curid=222493", "title": "Bionda fragola (film 1941)", "text": "Bionda fragola (\"The Strawberry Blonde\") \u00e8 un film del 1941 diretto da Raoul Walsh.\nNel 1949 il regista gir\u00f2 una versione musical dell'opera teatrale \"One Sunday Afternoon\" che usc\u00ec in Italia col titolo \"Una domenica pomeriggio\".\nAmbedue le pellicole sono il remake di \"Convegno d'amore\" di Stephen Roberts, interpretato da Gary Cooper nel 1933.\nTrama.\nNel 1890 a New York Biff Grimes si innamora di Virginia Brush, una ragazza della buona societ\u00e0 dai capelli biondo fragola. Ma lei gli preferisce Hugo Barnstead e Biff si deve \"accontentare\" della molto meno affascinante amica di Virginia, Amy Lind. Si render\u00e0 poi conto che quella \u00e8 la donna giusta per lui.\nDistribuzione.\nDistribuito dalla Warner Bros. Pictures, il film usc\u00ec nelle sale cinematografiche USA il 22 febbraio dopo essere stato presentato in prima a Hollywood il 12 febbraio e a New York il 21 febbraio 1941.\nRiconoscimenti.\nPremi Oscar 1942: Candidatura alla migliore colonna sonora."}
{"id": "222494", "revid": "767487", "url": "https://it.wikipedia.org/wiki?curid=222494", "title": "Bionda fragola (film 1980)", "text": "Bionda fragola \u00e8 un film del 1980, scritto, diretto e interpretato da Mino Bellei, tratto dalla sua omonima commedia, scritta nel 1976 e rappresentata per la prima volta a teatro nel 1979."}
{"id": "222495", "revid": "767487", "url": "https://it.wikipedia.org/wiki?curid=222495", "title": "Boccaccio (film 1920)", "text": "Boccaccio \u00e8 un film muto del 1920 diretto da Michael Curtiz e interpretato da Paul Lukas e Ica von Lenkeffy.\nTrama.\nIl film racconta alcune novelle tratte dal celebre \"Decameron\" di Boccaccio."}
{"id": "222496", "revid": "767487", "url": "https://it.wikipedia.org/wiki?curid=222496", "title": "Boccaccio (film 1940)", "text": "Boccaccio \u00e8 un film del 1940, diretto dal regista Marcello Albani."}
{"id": "222497", "revid": "767487", "url": "https://it.wikipedia.org/wiki?curid=222497", "title": "Bolero (film 1956)", "text": "Bolero (\"Rosen f\u00fcr Bettina\") \u00e8 un film del 1956 diretto da Georg Wilhelm Pabst."}
{"id": "222498", "revid": "125980900", "url": "https://it.wikipedia.org/wiki?curid=222498", "title": "Bolero (film 1981)", "text": "Bolero (\"Les uns et les autres\") \u00e8 un film del 1981 diretto da Claude Lelouch.\nIl film ha vinto il \"Grand Prix\" tecnico al 34\u00ba Festival di Cannes, nell'ambito del quale \u00e8 stato presentato in concorso.\nTrama.\nQuattro famiglie di diverse nazionalit\u00e0 (tedesca, francese, russa e americana) vengono travolte, l'una contro l'altra, negli eventi della seconda guerra mondiale.\nI loro figli, invece, collaboreranno insieme e inconsapevolmente per la realizzazione di una serata di beneficenza della Croce Rossa.\nColonna sonora.\nIl titolo italiano \u00e8 riferito al celebre \"balletto per orchestra\" di Maurice Ravel, che \u00e8 presente all'inizio e alla fine del film. Altri brani sono tratti dalla sonata \"Al chiaro di luna\" e dalla Sinfonia n. 7 di Beethoven, dai \"Pr\u00e9ludes\" di Liszt, dalla Sinfonia n. 1 di Brahms e dai \"Preludi\" di Chopin.\nLe canzoni del film sono scritte da Boris Bergman, Pierre Barouh, Alan e Marilyn Bergman e Jean Yanne.\nVersione televisiva.\nEsiste una versione estesa, divisa in 5 parti, andata in onda nel 1983."}
{"id": "222499", "revid": "767487", "url": "https://it.wikipedia.org/wiki?curid=222499", "title": "Briganti (film 1983)", "text": "Briganti \u00e8 un film del 1983 diretto dal regista Giacinto Bonacquisti.\nTrama.\nGasbarrone uccide il fratello della fidanzata. Per non essere arrestato e assicurato alla giustizia fugge e si nasconde tra le montagne."}
{"id": "222500", "revid": "767487", "url": "https://it.wikipedia.org/wiki?curid=222500", "title": "Briganti - Amore e libert\u00e0", "text": "Briganti - Amore e libert\u00e0 \u00e8 un film del 1993, presentato alla Mostra internazionale d'arte cinematografica di Venezia, diretto dal regista Marco Modugno, figlio del celebre cantante e attore Domenico. Protagonisti Claudio Amendola e Monica Bellucci.\nTrama.\nLa storia comincia con un antefatto risalente al 1838. Siamo nel Regno delle Due Sicilie, in un paesino (individuabile come Castelluccio Valmaggiore, in provincia di Foggia) appartenente al feudo dei baroni Sangermano della Foresta. Il bandito Giuseppe Caruso, intento in un amplesso campestre con la sua donna Maria viene sorpreso e ucciso da Malacarne, campiere dei Sangermano. Dopo nove mesi nascono nello stesso giorno Giovanni, figlio di Maria, e Costanza, erede dei Sangermano, nata dalla tresca amorosa tra sua madre e il suo amante, morto in Africa tempo prima. La madre di Costanza muore di parto per cui la bimba viene affidata a balia proprio alla madre di Giovanni.\nI due fanciulli sono cos\u00ec uniti dal destino, crescono insieme e fra loro si crea una forte amicizia, che cresce fino a diventare amore. I due, appena adolescenti, vengono scoperti mentre si scambiano il primo bacio; lui viene cacciato dalla casa baronale e abbandonato al suo destino, riuscendo appena in tempo ad uccidere Malacarne, segretamente incaricato dal barone di ammazzarlo, mentre lei, offrendo finalmente la possibilit\u00e0 al suo patrigno di liberarsi del frutto del tradimento di sua moglie, viene rinchiusa in monastero per scontare il suo peccato e prepararsi a diventare monaca.\nNel seguito evolvono gli eventi: siamo nel 1860 e il regno dei Borbone delle Due Sicilie viene conquistato e annesso al neonato Regno d'Italia. Con i conventi presi d'assalto dai piemontesi, Costanza non pu\u00f2 pi\u00f9 diventare monaca e torna nella casa paterna ormai fatiscente, dove il patrigno \u00e8 composto sul letto di morte. Il suo cuore \u00e8 sempre legato a Giovanni, che nel frattempo si era arruolato con l'esercito borbonico, ma poi era entrato in un gruppo di ribelli filoborbonici, capitanati da Frappeste, impegnati in una guerriglia senza speranza contro le truppe garibaldine e piemontesi (i cosiddetti briganti).\nSaputo che Costanza \u00e8 uscita dal monastero, Giovanni torna a cercarla e si riaccende l'intesa tra loro. Dopo alterne vicende che vedono Costanza impegnarsi in un matrimonio d'interesse, della durata di appena un giorno, e il massacro finale della banda dei briganti ad opera di una pattuglia dell'esercito Italiano, Giovanni riesce a salvarsi e si rifugia con Costanza nello Stato pontificio, all'epoca non ancora conquistato dalle truppe italiane, per poi imbarcarsi alla volta della Francia.\nDistribuzione.\nAll'epoca il film non fu mai distribuito nelle sale, ma gode da allora di sporadici passaggi televisivi."}
{"id": "222501", "revid": "767487", "url": "https://it.wikipedia.org/wiki?curid=222501", "title": "Bufera (film 1921)", "text": "Bufera \u00e8 un film del 1921, diretto dal regista Guido Parish.\nTrama.\nPaolo Reni e la moglie Maria vivono un'esistenza felice, circondati dall'affetto degli operai di una cooperativa di cui Paolo \u00e8 direttore. Ma un giorno Paolo si lascia prendere da una passione fatale con un'avventuriera. Trascura il lavoro e la moglie, ruba del denaro affidatogli dagli operai e giunge a uccidere un rivale. Ma Maria continua ad avere per lui un invincibile affetto, tanto da dichiarare che l'ucciso era il suo amante pur di salvare il marito dall'accusa di omicidio. Scagionatolo dalle accuse, Maria arriva a salvare Paolo anche dall'ira degli operai inferociti per iniziare con lui una nuova vita."}
{"id": "222502", "revid": "767487", "url": "https://it.wikipedia.org/wiki?curid=222502", "title": "Bufera (film 1926)", "text": "Bufera \u00e8 un film del 1926, diretto dal regista Wladimiro De Liguoro."}
{"id": "222503", "revid": "767487", "url": "https://it.wikipedia.org/wiki?curid=222503", "title": "Caccia alla volpe (film 1906)", "text": "Caccia alla volpe \u00e8 un film del 1906 diretto da Giovanni Vitrotti."}
{"id": "222505", "revid": "767487", "url": "https://it.wikipedia.org/wiki?curid=222505", "title": "Caccia alla volpe (film 1966)", "text": "Caccia alla volpe \u00e8 un film del 1966 diretto da Vittorio De Sica.\nNel 2013 \u00e8 uscita una versione indiana della pellicola, chiamata \"Tees Maar Khan\".\nTrama.\nAldo Vanucci, famoso come \"la volpe\", il pi\u00f9 intelligente ladro d'Italia temuto dall'Interpol, \u00e8 rinchiuso in prigione.\nIn Egitto viene rubato un grande carico di lingotti d'oro dal ladro Okra, che volendo trasferirlo in Italia per rivenderlo, ha bisogno dell'aiuto di un esperto. \nAldo non ne vuole sapere di evadere poich\u00e9 gli mancano solo sei mesi da scontare, ma quando viene a sapere che la sorella, invece di andare a scuola, fa l'attrice, per orgoglio decide di fuggire dal carcere di Spoleto, in Umbria. \nArriva a Roma e ritorna a casa dalla madre che gestisce una bisca dove si gioca a tombola in clandestinit\u00e0. Quindi toglie la sorella Gina, in arte \"Gina Romantica\", dal set dove stava lavorando, e viene ingaggiato da Okra per trovare il sistema di far sbarcare sulla costa l'oro.\nAldo, ha cos\u00ec l'idea di fingersi un famoso regista che vuole girare un film neorealista sulle coste di Sevalio, un paese di pescatori del sud d'Italia. \nRuba quindi l'apparecchiatura a Vittorio De Sica mentre sta girando un film, e fa entrare nel cast tutta la popolazione di Sevalio. \nDopo che ha fatto sbarcare l'oro viene ingannato da Okra che fugge con il bottino, e mentre arriva la polizia, a causa della fitta nebbia, sono coinvolti in un incidente e vengono tutti arrestati.\nAldo, al processo, si dichiara l'unico colpevole e viene condannato a cinque anni, ma \u00e8 gi\u00e0 pronto per evadere di nuovo dal carcere il primo aprile alle 3 in punto."}
{"id": "222506", "revid": "767487", "url": "https://it.wikipedia.org/wiki?curid=222506", "title": "Caccia alle mosche (film 1969)", "text": "Caccia alle mosche (\"Polowanie na muchy\") \u00e8 un film del 1969 diretto da Andrzej Wajda, presentato in concorso al 22\u00ba Festival di Cannes.\nTrama.\nUn marito soggiogato dalla moglie e dalla suocera decide di fuggire. Esce di casa con la scusa banale di comprare le sigarette e incontra una ragazza, che lo crede pronto per le pi\u00f9 alte conquiste."}
{"id": "222507", "revid": "767487", "url": "https://it.wikipedia.org/wiki?curid=222507", "title": "Caccia alle mosche (film 1993)", "text": "Caccia alle mosche \u00e8 un film del 1993, diretto da Angelo Longoni.\nTrama.\nPer vari crimini commessi nel passato, Rocco conduce una vita di fuga dalla polizia ma, al tempo stesso, riesce ad affrontare tutto grazie alla sua ancora di salvezza Anna, la quale gli offre riparo nella sua casa. Il rapporto tra i due \u00e8 segnato, per\u00f2, da sentimenti di passione e di gelosia, ma anche dalla paura e dalla insofferenza dati da una vita turbolenta. Ad intromettersi nella loro burrascosa vita \u00e8 Daniele, un giovane attore che si innamora di Anna, il quale scoprir\u00e0 in seguito la sua relazione con Rocco. Nel frattempo, per una serie di equivoci, a complicare la situazione, arriva il serial killer Max, che seguendo Daniele viene a conoscenza della relazione tra Anna e Rocco; una relazione destinata a troncarsi a causa della storia nata tra la donna e il giovane attore. Purtroppo anche questa relazione verr\u00e0 trascinata nella stessa situazione di prigionia e di fuga, vissuta da Anna nella precedente storia d'amore, complicando la vita della coppia."}
{"id": "222508", "revid": "767487", "url": "https://it.wikipedia.org/wiki?curid=222508", "title": "California (film 1944)", "text": "California \u00e8 un film del 1944, diretto da Frank Ryan e fu l'unico film in Technicolor girato da Deanna Durbin.\nLa sceneggiatura si basa sul romanzo \"Girl of the Overland Trail\" di Samuel J. e Curtis B. Warshawsky.\nTrama.\nAll'epoca della corsa all'oro, a Washington il senatore Frost fa in modo di mandare in California il tenente Robert Latham, un pretendente della figlia, che lui reputa un cacciatore di dote. Caroline, la ragazza, non \u00e8 dello stesso avviso e, nonostante l'opposizione del padre, parte in treno per l'Ovest, alla ricerca del suo innamorato. Si scatena una grande caccia per ritrovare la figlia del senatore che sembra sparita. Frost offre un premio di cinquemila dollari a chi gli riporter\u00e0 Caroline che, nel frattempo, \u00e8 arrivata a Independence, nel Missouri, da dove l'unit\u00e0 di Robert \u00e8 partita alla volta di Fort Richards. La ragazza, per\u00f2, scopre che non ci sono pi\u00f9 posti sulla carovana in partenza per l'Ovest. Senza perdersi d'animo, compera un cavallo e un carro da Sad Sam per scoprire quasi subito che lui non ne era il proprietario. Ritrova il truffatore in una sala da gioco dove, a un tavolo, lui sta perdendo tutti i suoi soldi con Lawlor, un cercatore d'oro. Caroline, allora, cerca di farsi restituire il denaro da Lawlor ma costui riconosce in lei la figlia del senatore e minaccia di consegnarla per ottenere il premio. Caroline gli offre il doppio per farsi accompagnare in California, dicendogli che sar\u00e0 pagato all'arrivo da Jake Carstairs, un milionario che lei chiama il suo \"fidanzato\". Insieme a due russi scalcagnati, Caroline e Lawler si uniscono alla carovana in partenza per l'Ovest. Durante il viaggio, i due si innamorano: dopo che si sono scambiati la promessa di eterno amore, Lawler fa sapere a Carstairs che Caroline ama lui. La ragazza, che non ha mai incontrato il milionario, riesce a persuaderlo di sostenerle il gioco; ma, giunge inaspettatamente la moglie di Carstairs che lo accusa di tradirla. La situazione si fa ancora pi\u00f9 ingarbugliata quando arriva anche Robert, il fidanzato di Caroline. Alla fine, tutto si chiarisce e Caroline e Lawler possono continuare il loro idillio.\nProduzione.\nIl film fu prodotto dall'Universal Pictures con il titolo di lavorazione \"Caroline\"; le riprese durarono dal 13 giugno a met\u00e0 settembre 1944. Secondo il materiale pubblicitario dell'Universal, alcune scene furono girate nello Utah, a Cedar City, mentre altre furono effettuate al Lake Arrowhead, in California.\nMusiche.\nJerome Kern e Hans J. Salter furono candidati all'Oscar per la miglior colonna sonora.\nLa canzone \"More and More\", musica di Jerome Kern, testo di E. Y. Harburg, fu candidata al Premio Oscar 1946\nDistribuzione.\nIl copyright del film, richiesto dalla Universal Pictures Co., Inc., fu registrato l'11 dicembre 1944 con il numero LP13012.\nDistribuito dall'Universal Pictures, il film usc\u00ec nelle sale cinematografiche USA il 29 dicembre dopo essere stato presentato in prima a New York il 25 dicembre 1944."}
{"id": "222509", "revid": "767487", "url": "https://it.wikipedia.org/wiki?curid=222509", "title": "California (film 1977)", "text": "California \u00e8 un film western all'italiana del 1977 diretto da Michele Lupo.\nTrama.\nDopo la fine della Guerra di secessione americana, California e Willy, due commilitoni, dell'esercito Sudista, si ritrovano inseguiti da cacciatori di taglie, che uccidono i soldati Sudisti che si sono macchiati di reati durante la guerra.\nWilly viene ucciso dopo che hanno rubato un cavallo, per scappare da alcuni soldati Nordisti che vogliono vendicare un loro fratello morto in guerra.\nCalifornia decide di portare la medaglia di Willy ai suoi genitori. Verr\u00e0 convinto dalla sorella del morto a rimanere l\u00ec. Durante questo periodo i due si innamorano ma un giorno lei viene rapita dai cacciatori di taglie , che la utilizzano come ostaggio per scappare dalla legge, che li ha dichiarati assassini.\nCalifornia dovr\u00e0 quindi andare a scovare i rapitori per salvare la ragazza."}
{"id": "222510", "revid": "99826969", "url": "https://it.wikipedia.org/wiki?curid=222510", "title": "Camera oscura (film 1985)", "text": "Camera oscura \u00e8 un cortometraggio del 1985, diretto dal regista Gianni Amelio.\nTrama.\nIl tema trattato \u00e8 una inchiesta sull'ipnosi.\nProduzione.\n\u00c8 un documentario televisivo realizzato per il settimanale del TG3 \"3 Sette\". Fu realizzato insieme ad altri cinque: \"Idalina\", \"Passeggeri\" e \"Vocazione\" nel 1984, \"6 Mina\" e \"La squadra del luned\u00ec\" nel 1985. Sempre nel 1985 i sei documentari vennero trasmessi tutti insieme da Rai 3 con il titolo \"La cinepresa di Gianni Amelio\"."}
{"id": "222511", "revid": "767487", "url": "https://it.wikipedia.org/wiki?curid=222511", "title": "Camera obscura (film 1997)", "text": "Camera obscura \u00e8 un cortometraggio del 1997 diretto da Stefano Arduino.\nCandidato alla Palma d'oro per il miglior cortometraggio al Festival di Cannes 1997."}
{"id": "222512", "revid": "767487", "url": "https://it.wikipedia.org/wiki?curid=222512", "title": "Campane a martello (film 1917)", "text": "Campane a martello (\"Nabat\") \u00e8 un film del 1917 diretto da Evgenij Bau\u0117r."}
{"id": "222513", "revid": "767487", "url": "https://it.wikipedia.org/wiki?curid=222513", "title": "Struttura di personalit\u00e0", "text": "La struttura di personalit\u00e0 \u00e8 l'insieme delle caratteristiche personali (in parte innate e in parte acquisite) che rendono il comportamento di ogni individuo unico e irripetibile.\nLa struttura di personalit\u00e0 si compone di due parti, una \"congruente\" e \"consistente\" e l'altra \"plastica e modificabile\". La prima parte \u00e8 quella duratura, che comprende la struttura biologica e gli apprendimenti saldamente acquisiti.\nSecondo Hans Eysenck la struttura di personalit\u00e0 \u00e8 formata da tre dimensioni:\nQueste tre dimensioni dovrebbero essere equilibrate tra loro, per evitare che l'individuo possa andare incontro a condizioni potenzialmente patologiche."}
{"id": "222514", "revid": "767487", "url": "https://it.wikipedia.org/wiki?curid=222514", "title": "Campane a martello (film 1949)", "text": "Campane a martello \u00e8 un film del 1949 diretto da Luigi Zampa.\nTrama.\nNapoli. Agostina \u00e8 una giovane donna ischitana, si guadagna da vivere con la prostituzione. Non fidandosi delle banche, invia tutto quello che riesce a risparmiare al vecchio curato di Ischia, affinch\u00e9 egli lo amministri con oculatezza in vista del suo ritorno. Quando finalmente ritiene di aver raggiunto una somma sufficiente, superiore al milione, pur se con il timore che venga svelata l'origine dei suoi guadagni, decide di rientrare. \u00c8 con lei la \"collega\" bolognese Australia, e le due donne vogliono avviare una nuova ed onesta attivit\u00e0.\nMa il vecchio prete \u00e8 morto e quello nuovo, don Andrea, non sapendo degli accordi tra i due e pensando che quelle somme arrivassero per fini di beneficenza, ha usato tutto il denaro per mandare avanti un orfanotrofio in cui sono ospitate numerose bambine rimaste senza famiglia. Agostina, che la comunit\u00e0 dell'isola ormai tratta e riverisce da gran signora, e con lei Australia, si trova cos\u00ec di nuovo senza denaro. Pretende quindi che il prete le restituisca tutto quello che lui ha usato per l'orfanotrofio, anche a costo di chiuderlo.\nMentre i compaesani si dividono tra coloro che sono favorevoli alle richieste di Agostina, sperando cos\u00ec di poter concludere affari con la donna diventata ricca, e quelli che invece sono commossi per la sorte delle orfanelle e vorrebbero un intervento del Comune, che per\u00f2 il Sindaco rifiuta, don Andrea si ammala e suona le campane a martello per chiamare tutti a decidere il da farsi. Inevitabile il lieto fine...\nProduzione.\nDa segnalare inoltre che nella troupe lavora tra gli altri, come aiuto regista, un ventisettenne Mauro Bolognini.\nIl film, girato a Ischia, fu realizzato in una doppia versione, italiana ed inglese, quest'ultima intitolata \"\u00abO.K. Agostina\u00bb\", La versione inglese fu sceneggiata da Michael Medwin ed interpretata da Patricia Medina, nel ruolo di Agostina, Ivonne Mitchell, nel ruolo di Australia, mentre Manning Whiley interpretava don Andrea. Le medesime scene venivano recitate dagli attori italiani e poi da quelli inglesi. L'unica attrice che recit\u00f2 in entrambe le versioni fu la bilingue Clelia Matania.\nIl soggettista Piero Tellini scrisse il film ispirato da una vicenda di cronaca letta su un giornale. La vicenda si rivel\u00f2 essere falsa allorquando il giornalista denunci\u00f2 Tellini per plagio: ne reclamava infatti i diritti poich\u00e9 egli stesso aveva inventato la notizia.\nLa collaborazione tra Luigi Zampa e Gina Lollobrigida dar\u00e0 vita ad altri due film, tra cui \"la Romana\" nel 1954.\nLa Sanson era quasi agli esordi (aveva lavorato con Lattuada ne \"Il delitto di Giovanni Episcopo\" del 1947). Le due attrici divennero amiche, tanto che la Sanson fu la testimone di nozze della Lollobrigida quando si spos\u00f2 con Mirko Skofic. In questo film la Sanson interpreta un ruolo che la vede maltrattare una delle orfanelle: con ironia ancora Maurizio Ponzi osserva che si tratta di \u00abun gesto che l'attrice sconter\u00e0 amaramente in dieci anni e pi\u00f9 di cinema gestito da Raffaello Matarazzo in cui saranno i bambini la sua pi\u00f9 ricca fonte di angustie e lacrime.\u00bb\nIncasso.\nIl film ha incassato 113.750.000 lire dell'epoca.\nCritica.\nPer Gianni Rondolino \u00abassieme ad altri, come \"L'onorevole Angelina\", il neoralismo dei soggetti, si stemperava in una rappresentazione edulcorata della realt\u00e0 sociale. Di maggior respiro parvero i film che egli [Zampa n.d.r.] realizz\u00f2 con la collaborazione di Brancati come sceneggiatore\u00bb.\nPi\u00f9 positiva la valutazione contemporanea de \"\u00abLa (nuova) Stampa\u00bb\" che giudica il film \u00abricco di spunti comici e commoventi, forse di pasta un po' grossa, ma di presa sicura (...) Due belle attrici, la morbida Lollobrigida e la procace Sanson, un gustoso Eduardo De Filippo, ed un mazzetto di ameni caratteristi offrono una corale e disinvolta interpretazione\u00bb.\nBen diverso invece il giudizio, sempre contemporaneo, che diede sulla pellicola Guido Aristarco sulla rivista \"\u00abCinema\u00bb\" che le attribu\u00ec un solo punto, in una classifica da zero e quattro. Secondo Aristarco \u00abpure Zampa (...) si \u00e8 sentito in dovere di prendere le difese delle infelici vittime dell'amore venale contro la morale borghese...la vasta e complessa introspezione che tale argomento comportava si risolve in una speculazione assai discutibile... e tutto l'interesse del film \u00e8 pi\u00f9 volto a valorizzare il seno della Sanson o della Lollobrigida che ad analizzare la condizione umana delle \"segnorine\" ed i fattori di varia natura che hanno determinato questo fenomeno\u00bb.\n\u00abFilm minore, bozzettistico e superficiale, fornisce tuttavia [alla Lollobrigida - n.d.r.] la possibilit\u00e0 di dare prova di una freschezza e disinvoltura che svela le sue potenziali capacit\u00e0\u00bb.\nDi \u00abEquivoco da commedia sentimentale\u00bb afferma Ennio Flaiano, aggiungendo che \u00abZampa e Tellini non hanno avuto il coraggio di rinunciare al lieto fine convenzionale e di continuare il vero racconto... al posto della verit\u00e0 si suona l'inno nazionale che \u00e8 il sentimentalismo... Immaginatevi che tutti i racconti di Maupassant siano finiti da De Amicis ed avrete idea dei danni che il cinema \u00e8 costretto a subire.\u00bb"}
{"id": "222515", "revid": "767487", "url": "https://it.wikipedia.org/wiki?curid=222515", "title": "Canto d'amore (film 1947)", "text": "Canto d'amore (\"Song of Love\") \u00e8 un film statunitense del 1947, diretto da Clarence Brown. La sceneggiatura si basa su \"Song of Love, the Life of Robert and Clara Schumann\", un testo teatrale di Bernard Schubert e M\u00e1rio Silva.\nTrama.\nLa vita, romanzata, della pianista Clara Wieck e del marito, il compositore Robert Schumann, allievo di pianoforte del padre della ragazza. Appena ventunenne, Clara lo sposa nonostante l'opposizione paterna e ben presto la loro casa diventa un punto di ritrovo per gli artisti del tempo, tra i quali spicca un altro compositore, Johannes Brahms, legato alla coppia da un'amicizia sempre pi\u00f9 profonda.\nProduzione.\nIl film fu prodotto dalla Metro-Goldwyn-Mayer (MGM).\nVenne girato dal 5 novembre 1946 al 30 gennaio 1947 nei Metro-Goldwyn-Mayer Studios, al 10202 di W. Washington Blvd. a Culver City.\nDistribuzione.\nDistribuito dalla Metro-Goldwyn-Mayer (MGM), usc\u00ec nelle sale cinematografiche USA il 9 ottobre 1947."}
{"id": "222516", "revid": "767487", "url": "https://it.wikipedia.org/wiki?curid=222516", "title": "Canto d'amore (film 1982)", "text": "Canto d'amore \u00e8 un film italiano del 1982 diretto da Elda Tattoli.\nProduzione.\nIl film \u00e8 stato prodotto dalla Cinecom, con il supporto del Ministero del Turismo e dello Spettacolo."}
{"id": "222517", "revid": "767487", "url": "https://it.wikipedia.org/wiki?curid=222517", "title": "Canto per te (film 1935)", "text": "Canto per te (\"Liebeslied\") \u00e8 un film del 1935, diretto da Fritz Peter Buch e, non accreditato, Herbert B. Fredersdorf.\nTrama.\nIl giovane Heinrich Brandt \u00e8 un compositore che ha da poco vinto un premio musicale con i suoi lieder. Di lui \u00e8 innamorata Helga, che per\u00f2 deve soffrire in silenzio per l'imminente matrimonio di Heinrich con Maria. Quest'ultima, corsa al capezzale della madre moribonda, arriva troppo tardi. La madre, prima di morire, ha dato alla luce un bambino che Maria decide di adottare. La decisione per\u00f2 provoca la sua rottura con Heinrich: la professione di musicista che lo porta in giro per il mondo non si pu\u00f2 conciliare con una vita in famiglia. Cos\u00ec, Maria - senza una spiegazione - lo lascia per vivere una vita di stenti e privazioni. Ma Heinrich non riuscir\u00e0 a dimenticare la sua amata.\nProduzione.\nIl film fu prodotto da Max Pfeiffer per l'Universum Film (UFA).\nDistribuzione.\nLa prima del film si tenne ad Amburgo il 16 dicembre 1935 con il titolo originale \"Liebeslied\". In Austria prese il titolo \"K\u00f6nigin der Liebe\". Uscito anche in Finlandia, usc\u00ec in sala il 22 marzo 1936."}
{"id": "222518", "revid": "767487", "url": "https://it.wikipedia.org/wiki?curid=222518", "title": "Canto per te (film 1953)", "text": "Canto per te \u00e8 un film del 1953, diretto dal regista Marino Girolami."}
{"id": "222519", "revid": "767487", "url": "https://it.wikipedia.org/wiki?curid=222519", "title": "Capitan Fracassa (film 1909 Pasquali)", "text": "Capitan Fracassa \u00e8 un cortometraggio del 1909 diretto da Ernesto Maria Pasquali.\nTrama.\nIl corto racconta in breve l'ascesa al successo di un giovane barone squattrinato: Sigognac, che si \u00e8 unito ad una poverissima compagnia di attori per avere miglior fortuna, recitando a Parigi. Egli improvvisa un canovaccio e crear il personaggio buffo e spaccone di Capitan Fracassa, riscuotendo grande successo. Dopo ci\u00f2 egli potr\u00e0 anche avere tutta per s\u00e9 la bella attrice Isabella, prima povera, poi riconosciuta figlia di un nobile che l'aveva perduta da bambina."}
{"id": "222520", "revid": "767487", "url": "https://it.wikipedia.org/wiki?curid=222520", "title": "Capitan Fracassa (film 1919)", "text": "Capitan Fracassa \u00e8 un film del 1919, diretto dal regista Mario Caserini.\nTrama.\nIl giovane barone di Sigognac, nobile decaduto, vive in un castello diroccato in un villaggio di provincia della Francia del 1600. Una notte nella sua dimora giunge una povera compagnia di attori che chiede ospitalit\u00e0. Tra loro ci sono il servo Scapino, un vecchio che interpreta Capitan Matamoros, e la bella Isabella che interpreta in ogni canovaccio il ruolo della perfetta innamorata.&lt;br&gt;Il servo che accudisce Sigognac scopre che la compagnia \u00e8 diretta a Parigi per entrare nelle grazie del re Luigi XIV affinch\u00e9 venga ammessa a corte come Compagnia Reale. Cos\u00ec il vecchio uomo corrompe Scapino affinch\u00e9 Sigognac vada a Parigi con la compagnia, e soprattutto si raccomanda affinch\u00e9 l'attore diventi il suo tutore.&lt;br&gt;Durante il viaggio Sigognac impara pian piano a recitare e s'innamora di Isabella. Giunti in una locanda per riposare, alcuni clienti nobili, tra i quali il duca di Vallombrosa, chiede alla compagnia di recitare qualcosa, per\u00f2 c'\u00e8 un problema: l'attore che interpreta nei canovacci il Capitan Matamoros \u00e8 morto per un incidente, e tocca all'inesperto Sigognac sostituirlo. Brillantemente Sigognac riesce ad inventare la buffa maschera del Capitan Fracassa, uno dei tanti capitani vanagloriosi e sciocchi della Commedia dell'Arte, e cos\u00ec la commedia ha grande successo, e gli attori possono avere assicurata la cena.&lt;br&gt;La notte per\u00f2, il duca di Vallombrosa insidia Isabella, che si ribella, e chiama in aiuto Sigognac, che sfida il rivale a duello. Nella battaglia viene ferita Isabella, e il duca le nota un particolare anello che lei porta al dito. Isabella dichiara che \u00e8 l'unico dono che la madre morente le ha lasciato. Il duca allora riconosce in lei la propria figlia perduta e la accoglie nel suo palazzo, assieme a Sigognac."}
{"id": "222521", "revid": "767487", "url": "https://it.wikipedia.org/wiki?curid=222521", "title": "Capitan Fracassa (film 1940)", "text": "Capitan Fracassa \u00e8 un film del 1940 diretto da Duilio Coletti.\nTrama.\nNella Francia del XVII secolo il decaduto barone di Sigognac riceve nel suo castello mezzo diroccato una compagnia sgangherata di attori. Il vecchio servo di famiglia allora, sapendo che questi sono in viaggio per ingraziarsi il re Luigi XIV per poter recitare a corte, decide di far partire il giovane barone con gli attori. L'inesperto Sigognac viene iniziato alla carriera attoriale, alla Commedia dell'arte e al genere farsesco dell'improvviso, e pian piano scopre di essersi innamorato della bella Isabella, la prima attrice.&lt;br&gt;Quando il gruppo di attori giunge in una locanda per riposare, Sigognac improvvisa un canovaccio tratto dal \"Don Giovanni\" di Tirso de Molina, e per errore inventa il personaggio di Capitan Fracassa. La commedia \u00e8 un successo e la compagnia si guadagna da mangiare, ma uno degli spettatori, che \u00e8 un nobiluomo, s'innamora di Isabella e combatte a duello con Sigognac, sconfiggendolo e ferendolo a morte. Fortunatamente il giovane si riprende, e decide di abbandonare i metodi cavallereschi della sua nobile classe, decidendo di scrivere la commedia del \"Capitan Fracassa\", che la compagnia rappresenter\u00e0 per le strade di Parigi. L'opera si rivela un clamoroso successo, con grande felicit\u00e0 di tutti i recitanti, che vengono ammessi alla corte di Luigi, anche lui attratto dall'opera.\nProduzione.\nIl film fu girato negli stabilimenti di Cinecitt\u00e0.\nDistribuzione.\nLa pellicola venne distribuita nel circuito cinematografico italiano il 15 novembre del 1940."}
{"id": "222522", "revid": "767487", "url": "https://it.wikipedia.org/wiki?curid=222522", "title": "Carcerato (film 1951)", "text": "Carcerato \u00e8 un film del 1951 diretto da Armando Grottini (sotto lo pseudonimo di Armando Zorri).\nProduzione.\nIl film rientra nel filone dei melodrammi sentimentali, comunemente detto \"strappalacrime\", allora molto in voga tra il pubblico italiano, in seguito ribattezzato con il termine \"neorealismo d'appendice\" dalla critica\nDistribuzione.\nNegli Stati Uniti il film entr\u00f2 in circolazione, intitolato \"Doomed\", nell'aprile del 1953."}
{"id": "222524", "revid": "767487", "url": "https://it.wikipedia.org/wiki?curid=222524", "title": "Carcerato (film 1981)", "text": "Carcerato \u00e8 un film musicale del 1981, diretto dal regista Alfonso Brescia.\nTrama.\nFrancesco Improta \u00e8 un onesto venditore ambulante di frutta e verdura che vive insieme all'anziana madre Assunta e alla figlia Fiorella. La moglie Lucia se n'\u00e8 andata via di casa due anni prima, in quanto, pur di aiutare la famiglia, non ha esitato a concedersi al boss Peppino Ascalone, con cui \u00e8 ora costretta a convivere. Francesco decide di riaccogliere la consorte per farla allontanare dall'amante: le telefona, ma la comunicazione viene interrotta da Peppino, che si vede rinfacciare da Lucia lo sdegno per lo stato in cui versa a causa sua. Per tutta risposta Ascalone la schiaffeggia, provocandone la fuga, prima di ricevere la visita di un altro boss, Nicola Esposito, che lo fredda con tre colpi di pistola per poi scappare. Proprio in quel momento Francesco entra nella villa, venendo quindi ritenuto erroneamente colpevole dell'omicidio di Ascalone: l'uomo viene condannato a quindici anni.\nRinchiuso in prigione, Francesco subisce le angherie del capo delle guardie carcerarie, ma al contempo riceve la solidariet\u00e0 dei suoi compagni di cella, nonch\u00e9 di Pasqualino e Ciccio, due imbranati malviventi del suo quartiere. Dopo qualche tempo, Francesco riceve la visita di Assunta, sempre pi\u00f9 debilitata: la madre gli rivela le speranze di un'assoluzione in appello, ma gli ricorda altres\u00ec che manca poco alla prima comunione di Fiorella, prevista per Pasqua. Prima di venire arrestato, infatti, Francesco ha promesso alla figlia di cantarle l'Ave Maria in chiesa durante la cerimonia.\nAlcuni giorni dopo, Nicola Esposito si fa tradurre a Procida. Il boss, rispettato e temuto anche dalle stesse guardie, sa della presunta colpevolezza di Francesco dell'omicidio da lui stesso commesso, e cerca di fare amicizia con lui, ricevendone un'accoglienza irrispettosa. Cinque giorni prima di Pasqua, smanioso per l'imminente prima comunione della figlia, Francesco protesta vivamente con le guardie, chiedendo di uscire. Esposito decide di sfruttare la circostanza per attuare il suo piano: uccidere Francesco, in modo da lavare l'offesa. Il boss lo convince a fuggire la vigilia di Pasqua: ma Francesco viene avvertito della trappola, e quando \u00e8 sulla soglia, costringe Esposito ad uscire per primo: l'uomo, scambiato dalle guardie per Francesco, viene crivellato e ridotto in fin di vita dalle guardie. Francesco riesce a fuggire, ma viene riconosciuto e ferito alla spalla.\nTornato sulla terraferma, Francesco trova Assunta inferma a letto, raccontandole di essere stato liberato. Salvata la madre appena in tempo e malgrado sia sanguinante, riesce a recarsi in chiesa e a esaudire il desiderio di Fiorella, cantandole l'Ave Maria. Presente alla cerimonia c'\u00e8 anche Lucia, impetrando alla Madonna la grazia di poter tornare con la sua famiglia. Riconosciuta la sua buona fede, Francesco decide di perdonare la moglie, e insieme i due riabbracciano la figlia. All'uscita dalla chiesa vi \u00e8 il commissario di polizia. Francesco crede di dover tornare in galera, il dirigente invece \u00e8 giunto per rivelargli la sua innocenza: in punto di morte Esposito ha infatti confessato a Pasqualino e Ciccio di aver ucciso Ascalone. La famiglia Improta pu\u00f2 cos\u00ec felicemente ricongiungersi."}
{"id": "222525", "revid": "767487", "url": "https://it.wikipedia.org/wiki?curid=222525", "title": "Carmen (film 1909)", "text": "Carmen \u00e8 un film del 1909 diretto da Gerolamo Lo Savio.\nTrama.\nLa bella zingara Carmen s'innamora sia di Don Jos\u00e8 che del torero Escamillo che, geloso anche lui, ha una lite furibonda con Don Jos\u00e8 in un'osteria. Passa il tempo e ben presto l'amore fra Carmen e il capitano scema sempre di pi\u00f9 finch\u00e9 Don Jos\u00e8, infuriato per il rifiuto della gitana, uccide Carmen."}
{"id": "222527", "revid": "767487", "url": "https://it.wikipedia.org/wiki?curid=222527", "title": "Carmen (film 1945)", "text": "Carmen \u00e8 un film del 1945 (girato per\u00f2 nel 1942) diretto da Christian-Jaque.\nTrama.\nIn Spagna la gitana Carmen canta per le strade facendo innamorare il capitano Don Jos\u00e8. Questi crede di possederla completamente anche perch\u00e9 la salva dal carcere per un delitto commesso, ma non sa che Carmen si \u00e8 invaghita di un altro uomo: il torero Escamillo. Don Jos\u00e8 lo viene a sapere e minaccia di ucciderlo, cos\u00ec Carmen decide di rompere il loro rapporto. Il capitano non s d\u00e0 per vinto e una sera, all'osteria, tenta di discutere con la zingara che per\u00f2 se la svigna con l'aiuto delle sue amiche. Don Jos\u00e8 ribollente di rabbia vede poco dopo Escamillo e si avventa contro di lui in un duello a spade. Carmen decide di rompere per sempre i contatti con quell'orribile uomo, ma un giorno mentre sta raggiungendo la corrida con le sue colleghe per veder Escamillo viene raggiunta da Don Jos\u00e8 che la prega di riamarlo; Carmen si rifiuta e cos\u00ec l'uomo la pugnala.\nProduzione.\nProdotta dalla Scalera Film la pellicola fu girata negli studi Scalera alla Circonvallazione Appia a Roma tra il 1942 e il 1943 per uscire sugli schemi nel 1945. Gli esterni furono girati a San Donato Val di Comino nell'estate del 1942, lungo la strada che conduce in Abruzzo attraverso il valico di Forca d'Acero e nel centro storico."}
{"id": "222529", "revid": "767487", "url": "https://it.wikipedia.org/wiki?curid=222529", "title": "Carmen (film 1984)", "text": "Carmen \u00e8 un film-opera del 1984 diretto da Francesco Rosi, interpretato da Julia Migenes, Pl\u00e1cido Domingo e Ruggero Raimondi. Lorin Maazel dirige l'Orchestre national de France. Le coreografie del film sono firmate da Antonio Gades, mentre la colonna sonora ha vinto il disco di platino in Francia. Trasposizione cinematografica dell'opera lirica omonima di Georges Bizet su libretto di Henri Meilhac e Ludovic Hal\u00e9vy, tratta dal racconto di Prosper M\u00e9rim\u00e9e.\nTrama.\nAtto primo.\nVicino a una manifattura di tabacchi vi \u00e8 una caserma. Micaela, una giovane navarrese, vi si appressa per cercarvi Jos\u00e9, un brigadiere suo compaesano. I soldati cercano di trattenere la ragazza, ma questa, non trovando Jos\u00e9, se ne va, rifuggendo dalle civetterie. Don Jos\u00e9 viene avvisato che lo si cerca. Rintraccia Micaela: \u00e8 lei la ragazza che sua madre gli ha destinato come sposa e che viene, sua messaggera, a portargli la benedizione materna.\nJos\u00e9 \u00e8 commosso, ricevendo il casto bacio che gli d\u00e0 la giovinetta. Ma i suoi sensi sono turbati: poco prima Carmen, la pi\u00f9 conturbante delle sigaraie, gli ha lanciato un fiore. E Carmen non \u00e8 donna che si dimentichi facilmente. Alla manifattura scoppia una lite, due donne vengono alle mani. Una delle due \u00e8 Carmen, che ha sfregiato la rivale. Jos\u00e9 viene incaricato di portare in citt\u00e0 la bella zingara. Carmen si rende conto che avr\u00e0 buon gioco e, celiando, promette il suo amore al brigadiere se lui la lascer\u00e0 scappare. Quando lei tenta la fuga, infatti, Jos\u00e9 fa ben poco per fermarla.\nAtto secondo.\n\u00c8 passato del tempo. Jos\u00e9 \u00e8 stato condannato e deve scontare la sua pena in prigione. Carmen, per\u00f2, fedele alla promessa, lo attende alla locanda di Lillas Pastia, vicino alle porte della citt\u00e0. Neanche gli sguardi di fuoco che le lancia un famoso torero, Escamillo, concupito da tutte le belle, servono a distoglierla dal suo amore per Jos\u00e9 che, quella sera, finalmente giunge. &lt;br&gt;La taverna \u00e8 ormai chiusa, non ci sono pi\u00f9 clienti. Solo alcuni contrabbandieri amici di Carmen che han cercato di convincere la zingara a partirsene con loro per le montagne, inutilmente.\nFelice di essere con l'uomo che ama, Carmen balla per lui solo. Jos\u00e9, nel silenzio della notte, sente in lontananza il suono della tromba che chiama alla ritirata. Saluta Carmen, deve tornarsene in caserma. La donna, quando comprende l'affronto, diventa furibonda. Ah! Ma se Jos\u00e9 preferisce la tromba a lei, che se ne vada pure, ma che non osi tornare mai pi\u00f9. Jos\u00e9 \u00e8 irremovibile. Niente pu\u00f2 l'amore contro il dovere. Ma ci\u00f2 che non riesce a fare l'amore, riesce a farlo la gelosia. Giunge in quel momento Zuniga, l'ufficiale di Jos\u00e9, sperando in un incontro amoroso con la bella gitana. Al vedere il presunto rivale, Jos\u00e9 non si contiene pi\u00f9: gli si getta contro, sfidandolo a duello. Chiamati da Carmen, intervengono i contrabbandieri che dividono i due. Legano Zuniga. Jos\u00e9, a quel punto, \u00e8 costretto a seguire i fuorilegge sulle montagne.\nAtto terzo.\nTra le montagne, Jos\u00e9 e Carmen litigano ormai in continuazione. Se l'uomo \u00e8 geloso, la zingara non sopporta la gelosia. Le due compagne di Carmen, Frasquita e Mercedes, fanno le carte vicino al fuoco. Anche Carmen vuole leggere il suo destino. Le carte parlano: l'aspetta la morte. Trae una carta anche per Jos\u00e9: stessa sorte. Guidata da un vecchio, intanto, si sta avvicinando all'accampamento Micaela. Cerca Don Jos\u00e9 per avvisarlo che sua madre \u00e8 in fin di vita. Un altro che sopraggiunge \u00e8 Escamillo: cerca la bella che lo ha stregato. Ma Carmen non c'\u00e8, \u00e8 andata con le sue compagne a cercare di distogliere dai loro doveri i doganieri del passo, per agevolare il passaggio dei contrabbandieri.\nQuello che Escamillo trova \u00e8, invece, Don Jos\u00e9 che, geloso, lo sfida a duello. Il torero non vuole colpire, cerca solo di difendersi. Ma Don Jos\u00e9, trovando in sua merc\u00e9 il rivale, sta per ucciderlo. \u00c8 fermato dall'intervento di Carmen che \u00e8 tornata in quel momento. Il torero ringrazia la bella che lo ha salvato e rimanda il duello con Don Jos\u00e9 ad altro momento. Si fa avanti Micaela, fino ad allora celata nell'ombra. Reca il messaggio della morente che vuole accanto a s\u00e9 il figlio. Don Jos\u00e9, suo malgrado, deve abbandonare Carmen.\nAtto quarto.\nSiamo di nuovo a Siviglia, alla Plaza de Toros. Escamillo si prepara per la corrida, il popolo si riversa nell'arena. Cominciano le sfide di toreadores e picadores. Su un carro, vestita a festa, c'\u00e8 Carmen con le sue amiche. Prende posto nella tribuna. Escamillo le rivolge parole d'amore, e lei ricambia. La corrida ha inizio. Tra la folla, Jos\u00e9 lancia sguardi di fuoco verso la sua amante. Carmen se ne accorge. A un suo cenno, lo segue fuori dall'arena: vuole mettere la parola fine a tutta quella storia. Ancora geloso, Jos\u00e9 supplica la gitana di tornare da lui. Far\u00e0 ogni cosa per lei, anche il bandito. Potranno andarsene e ricominciare una nuova vita...\nMa Carmen non ne vuole sapere: lei non lo ama pi\u00f9. Vuole essere libera. Non teme le sue minacce. Preferisce la morte alla schiavit\u00f9 di un amore che non esiste pi\u00f9 da molto tempo. Non lo seguir\u00e0 a nessun costo. Allora, mentre la folla grida alla vittoria, all'uccisione del toro, Jos\u00e9 si lancia con un coltello contro la donna che dice di amare e la uccide.\nProduzione.\nPer entrare nello spirito dell'opera, Rosi ha ascoltato la musica di Georges Bizet per interi mesi. Si \u00e8 poi ispirato al libro \"Viaggio in Ispagna\" del barone Charles Davillier, illustrato da oltre 300 disegni di Gustave Dor\u00e9, ritrovando nella Sierra de Ronda il mondo illustrato da Dor\u00e9.\nDistribuzione.\nIl film \u00e8 stato distribuito dalla Gaumont, uscendo nelle sale italiane il 20 settembre 1984.\nData di uscita.\nIMDb\nAlias"}
{"id": "222532", "revid": "767487", "url": "https://it.wikipedia.org/wiki?curid=222532", "title": "Carmencita (film 1931)", "text": "Carmencita (\"The Cisco Kid\") \u00e8 un film del 1931 diretto da Irving Cummings. \u00c8 il terzo film dove appare il personaggio di Cisco Kid, creato da O. Henry nel 1907. \u00c8 il sequel di \"Notte di tradimento\", un western diretto nel 1928 da Raoul Walsh che aveva come interpreti principali sempre gli attori Warner Baxter e Edmund Lowe.\nProduzione.\nLe riprese del film, che fu prodotto dalla Fox Film Corporation, iniziarono alla fine luglio o inizio agosto 1933. Gran parte del film venne girato in una tenuta sul Ventura Boulevard, a trenta miglia da Hollywood.\nDistribuzione.\nIl copyright del film, richiesto dalla Fox Film Corp., fu registrato il 18 settembre 1931 con il numero LP2524.\nDistribuito dalla Fox Film Corporation, il film usc\u00ec nelle sale cinematografiche statunitensi il 1\u00ba novembre 1931 dopo essere stato presentato in prima mondiale a Los Angeles il 6 ottobre. A New York, venne presentato nella settimana del 23 ottobre. In Portogallo, il film fu distribuito il 18 settembre 1933 ribattezzato \"O Bandido Generoso\". In Italia, prese il titolo \"Carmencita\", in Austria quello di \"Der lustige Bandit\", in Grecia \"O pallikaras tou San Fragiskou\"."}
{"id": "222533", "revid": "767487", "url": "https://it.wikipedia.org/wiki?curid=222533", "title": "Carmencita (film 1936)", "text": "Carmencita (\"Rebellion\") \u00e8 un film del 1936 diretto da Lynn Shores. Ha come interprete femminile Rita Hayworth che, all'epoca, usava ancora il nome di Rita Cansino.\nProduzione.\nIl film, che fu prodotto dalla Crescent Pictures Corporation con il titolo di lavorazione \"31st Star\", venne girato tra il 27 agosto e la fine di settembre 1936 ai Talisman Studios."}
{"id": "222534", "revid": "767487", "url": "https://it.wikipedia.org/wiki?curid=222534", "title": "Casta Diva (film 1935)", "text": "Casta Diva \u00e8 un film del 1935, diretto da Carmine Gallone. Il film racconta in modo romanzesco (la trama \u00e8 quasi totalmente inventata) la giovinezza di Vincenzo Bellini.\nVinse la Coppa Mussolini al miglior film italiano alla 3\u00aa Mostra internazionale d'arte cinematografica di Venezia.\nGallone gir\u00f2 anche la versione inglese del film che usc\u00ec con il titolo \"The Divine Spark\" e che venne prodotto da Arnold Pressburger.\nTrama.\nIl giovane Vincenzo Bellini, innamorato di una ragazza napoletana, Maddalena Fumaroli, compone per lei la celebre \"Casta Diva\". Giunto al successo, inserisce quest'aria nella \"Norma\", salvando l'opera dal fiasco.\nProduzione.\nIl film fu prodotto dalla Alleanza Cinematografica Italiana (A.C.I.). Venne girato a Catania.\nNe fu fatta anche una versione in lingua tedesca.\nDistribuzione.\nDistribuito dalla Generalcine, il film usc\u00ec in Francia il 14 giugno 1935. Venne presentato in Italia alla Mostra di Venezia il 10 agosto 1935.\nNel 1985, il film fu distribuito in Italia in VHS dalle Produzioni Atlas Consorziate (P.A.C.).\nOpere correlate.\nNel 1954, lo stesso regista n\u00e9 realizz\u00f2 un remake omonimo in Technicolor."}
{"id": "222536", "revid": "767487", "url": "https://it.wikipedia.org/wiki?curid=222536", "title": "Casta Diva (film 1954)", "text": "Casta Diva \u00e8 un film del 1954 diretto da Carmine Gallone.\nTrama.\nIl film narra la biografia romanzata del celebre musicista Vincenzo Bellini, vissuto nel XIX secolo e morto a soli 34 anni.\nProduzione.\nMaurice Ronet, protagonista della pellicola, torn\u00f2 ad interpretare Vincenzo Bellini anche nel film \"Casa Ricordi\", diretto sempre da Carmine Gallone ed uscito nello stesso anno. Questa particolarit\u00e0 potrebbe essere considerata come il primo caso di crossover del cinema italiano.\nColonna sonora.\nNel film sono presenti brani tratti dalle opere liriche di Vincenzo Bellini, Gaetano Donizetti e Niccol\u00f2 Paganini, elaborati da Renzo Rossellini.\nAccoglienza.\nIl film risult\u00f2 il 68\u00b0 maggior incasso al botteghino italiano della stagione cinematografica 1954-55.\nOpere correlate.\nLa pellicola \u00e8 il remake in Technicolor dell'omonimo film realizzato dallo stesso regista nel 1935."}
{"id": "222537", "revid": "767487", "url": "https://it.wikipedia.org/wiki?curid=222537", "title": "Catene (film 1925)", "text": "Catene \u00e8 un film del 1925 diretto da Gennaro Righelli."}
{"id": "222538", "revid": "767487", "url": "https://it.wikipedia.org/wiki?curid=222538", "title": "Catene (film 1932)", "text": "Catene (\"Smilin' Through\") \u00e8 un film del 1932, diretto da Sidney Franklin e interpretato da Norma Shearer, Leslie Howard e Fredric March. Tratto dal testo teatrale di Jane Cowl e Jane Murfin, racconta la storia di un amore romantico che attraversa gli anni e la morte. Ottenne la candidatura all'Oscar al miglior film nel 1934, l'anno in cui vinse \"Cavalcata\" (Cavalcade) di Frank Lloyd\nIl regista Sidney Franklin aveva gi\u00e0 portato sullo schermo questo dramma romantico nel 1922 con il titolo originale \"Smilin' Through\" (l'attrice era Norma Talmadge).\nNel 1941, Frank Borzage firm\u00f2 la regia di una terza versione che vedeva, in \"Catene del passato\" protagonista Jeanette MacDonald.\nIl lavoro teatrale da cui \u00e8 tratto il soggetto del film \u00e8 firmato da Allan Langdon Martin, pseudonimo sotto cui si celano le due autrici, Jane Murfin e Jane Cowl: la commedia venne messa in scena per la prima volta al Broadhurst Theatre il 30 dicembre 1919 restando in cartellone per un totale di 175 repliche. Il doppio personaggio di Moonyeen/Kathleen era interpretato dalla stessa Jane Cowl.\nTrama.\nMoonyean muore tra le braccia di John il giorno del loro matrimonio. Nella chiesa, ubriaco, irrompe Wayne che vuole uccidere il rivale in amore. La giovane sposa cerca di frapporsi fra i due ma rimane uccisa. Prima di spirare, promette a John che un giorno torner\u00e0 da lui.\nPassano gli anni. John non ha mai dimenticato la sua Moonyean con cui comunica oltre la morte: ora \u00e8 un vecchio signore che rimpiange il passato e la perdita della donna amata. Cerca di recuperare il suo rapporto con la vita attraverso la nipote di Moonyean, Kathleen, che ha adottato quando era ancora bambina, Ma Kathleen, divenuta ormai una giovane donna identica a Moonyean, si innamora del figlio di Wayne, Kenneth, incontrato per caso.\nVenuto a conoscenza dell'amore di Kathleen per il figlio dell'antico rivale, John le impone di interrompere la relazione e minaccia di diseredarla se i due si sposeranno. Kathleen fugge di casa per unirsi a Kenneth, ma il giovane non vuole approfittare della situazione e la esorta a tornare a casa. Allo scoppio della guerra, Kenneth si arruola nell'esercito.\nQuando Kenneth torna a casa ferito, decide di non rivelare a Kathleen le sue condizioni e le fa credere di non essere pi\u00f9 innamorato di lei. Quando John viene a conoscenza della verit\u00e0, si rende conto che Kenneth \u00e8 diverso da suo padre. Lascia allora libera Kathleen di seguire il suo cuore. Muore finalmente sereno e libero di ricongiungersi con l'amata Moonyean.\nProduzione.\nIl film fu prodotto dalla Metro-Goldwyn-Mayer (MGM). Venne girato dal luglio all'agosto 1932 a Culver City, negli studio della Metro-Goldwyn-Mayer al 10202 di W. Washington Blvd.\nDistribuzione.\nIl copyright del film, richiesto dalla Metro-Goldwyn-Mayer Distributing Corp., fu registrato il 5 ottobre 1932 con il numero LP3303.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 24 settembre 1932."}
{"id": "222539", "revid": "767487", "url": "https://it.wikipedia.org/wiki?curid=222539", "title": "Catene (film 1949)", "text": "Catene \u00e8 un film del 1949 diretto da Raffaello Matarazzo.\nTrama.\nNapoli: Guglielmo Aniello e Rosa Carrisi sono una coppia felicemente sposata e con due figli, Tonino e Angelina, e vivono insieme all'anziana madre di lui, Amalia; l'uomo \u00e8 un meccanico e proprietario di una piccola officina, che gestisce aiutato anche dal figlio. Un giorno, un ladro d'auto \u00e8 costretto a lasciare il mezzo da lui rubato a un meccanico per via di un guasto, e va proprio nell'officina di Guglielmo, ma il complice Emilio insiste perch\u00e9 porti subito via l'auto, per timore di essere scoperto. Arrivati in officina, vi trovano per\u00f2 solo Rosa e insistono affinch\u00e9 questa permetta loro di portare via l'auto; Emilio riconosce per\u00f2 nella donna un suo vecchio amore.\nIl giorno seguente Guglielmo vede sul giornale la notizia del furto dell'auto e va subito alla polizia per aiutarli nelle indagini. La banda viene arrestata ma non Emilio, che riesce a farla franca, e inizia a insidiare Rosa, minacciando la donna di far leggere al marito una sua vecchia lettera nella quale lei si dichiarava innamorata di lui.\nPoco tempo dopo Emilio si presenta a Guglielmo, offrendogli il suo aiuto per ingrandire la sua attivit\u00e0 e l'uomo accetta. Rosa lo va a cercare nel suo albergo implorandogli di andare via da Napoli. Durante un pranzo con degli amici in un ristorante sul mare, arriva per caso Emilio, e Rosa, sulle note della canzone \"Torna\", ripensa ai momenti passati con lui e non si ritrae quando Emilio le prende di nascosto la mano; il figlio Tonino \u00e8 l'unico ad accorgersene.\nEmilio va un'ultima volta a casa di Rosa, dovendo annullare l'accordo per un viaggio in America, ma chiede ugualmente un appuntamento alla donna. L'uomo invia anche una lettera alla donna con un ultimatum: se non andr\u00e0 all'appuntamento, lui parler\u00e0 con Guglielmo. Tonino cerca in tutti i modi di trattenere a casa la madre senza riuscirci, ma Angelina, con assoluta innocenza, rivela al padre l'esistenza della lettera. Rosa \u00e8 intanto arrivata da Emilio e disperata lo minaccia con una pistola senza riuscire a sparare. Sopraggiunge Guglielmo e dopo aver fatto uscire la donna, affronta il rivale uccidendolo con un colpo di pistola.\nL'uomo decide di scappare per non finire in galera, nonostante la madre e i figli cerchino di convincerlo a restare; lui per\u00f2 li fa giurare di non far entrare mai pi\u00f9 Rosa in casa loro. Tornata dalla stazione di polizia, Rosa viene scacciata in malo modo dalla suocera che le fa trovare la valigia gi\u00e0 pronta. Mentre Guglielmo riesce a imbarcarsi come clandestino per gli Stati Uniti.\nNel frattempo Guglielmo viene scoperto dalla polizia in Ohio e riportato subito in Italia, dove inizia il processo. Rosa \u00e8 disposta a tutto pur di salvare il marito dalla prigione, e dunque dichiara il falso dicendo che era l'amante di Emilio; in questo modo la difesa pu\u00f2 invocare il delitto d'onore e ottenere l'assoluzione di Guglielmo. Il piano funziona e l'uomo viene rilasciato. L'avvocato lo convoca per spiegargli quanto successo, e per convincerlo dell'assoluta fedelt\u00e0 di Rosa. Intanto la donna, stremata e sofferente, sta pensando addirittura al suicidio. Il marito arriva appena in tempo, dicendole che ora le crede: i due possono finalmente riunirsi e tornare a vivere in pace e sereni con i loro due figli.\nProduzione.\nFu uno dei primi film del dopoguerra della Titanus, dopo che la casa nel 1943, in seguito all'occupazione nazista di Roma, interruppe le produzioni per dedicarsi unicamente alla distribuzione cinematografica.\nDiretto da Raffaello Matarazzo, regista attivo gi\u00e0 durante il ventennio fascista (in cui aveva realizzato prevalentemente commedie e polizieschi) sar\u00e0 il primo di una lunga serie di suoi film sentimentali \"strappalacrime\", che appassionarono il pubblico italiano per tutta la prima met\u00e0 degli anni cinquanta, nonostante l'atteggiamento molto sfavorevole della critica cinematografica del tempo, che solo negli anni settanta rivaluter\u00e0 queste pellicole (coniando appositamente il termine \"neorealismo d'appendice\").\nProtagonisti della pellicola furono Amedeo Nazzari (divo per antonomasia del cinema italiano durante il periodo fascista) e l'attrice di origine greca Yvonne Sanson, doppiata da Dhia Cristiani (che in seguito la doppier\u00e0 in quasi tutti i suoi film successivi) che diventeranno la coppia-simbolo di questo filone cinematografico.\nGli interni del film furono realizzati negli studi romani della Titanus, mentre gli esterni sono stati girati in prevalenza a Napoli e dintorni; il ristorante \u00e8 situato a Pozzuoli, mentre alcuni frammenti dei ricordi del passato di Rosa vennero girati al parco Virgiliano.\nDistribuzione.\nIl film venne distribuito nelle sale cinematografiche italiane il 29 ottobre del 1949.\nAccoglienza.\n\"Catene\", bistrattato dalla critica, sebbene avesse delle piccole venature neorealistiche, ed inizialmente anche dalla stessa casa di produzione (che in origine intendeva destinare questa pellicola solo ai circuiti minori di provincia), fu premiato al botteghino da un inaspettato quanto ragguardevole successo commerciale con 735 milioni di lire dell'epoca d'introito, risultando cos\u00ec il maggior incasso in Italia della stagione cinematografica 1949-50, facendo la fortuna della Titanus.\nQuarant'anni dopo la sua uscita nelle sale, Giuseppe Tornatore ne far\u00e0 una citazione in una scena di \"Nuovo Cinema Paradiso\" (1989).\nRiconoscimenti.\nIl film \u00e8 stato selezionato tra i 100 film italiani da salvare.\nOpere correlate.\nNel 1974 il regista Silvio Amadio ne realizz\u00f2 un rifacimento omonimo, che per\u00f2 non riusc\u00ec ad ottenere gli stessi riscontri del suo predecessore."}
{"id": "222540", "revid": "767487", "url": "https://it.wikipedia.org/wiki?curid=222540", "title": "Catene (film 1974)", "text": "Catene \u00e8 un film del 1974 diretto da Silvio Amadio. \u00c8 il remake dell'omonimo film diretto da Raffaello Matarazzo nel 1949.\nTrama.\nDopo una rapina in una banca Alfio Capuano, ferito nella sparatoria e braccato dalla polizia, si rifugia casualmente in un garage, dove si imbatte nella ex fidanzata Francesca, ora sposata con il meccanico Giovanni, e madre di due bambini. Questo incontro d\u00e0 il via ad una serie di disgrazie poich\u00e9 Capuano, con la mediazione di amici equivoci, entra in societ\u00e0 con Giovanni, bisognoso di capitali per poter ampliare la sua officina. La collaborazione d\u00e0 modo ad Alfio di avvicinare comodamente Francesca. Il piccolo Ricuccio sembra accorgersi che qualcosa non va, finch\u00e9 un giorno Giovanni coglie in colloquio la moglie con il bandito. Questi muore, ucciso da Giovanni nella colluttazione. Il meccanico, catturato nel tentativo di espatriare, viene messo in carcere. Nel processo la donna innocente, si confessa colpevole di modo che il marito sia assolto per delitto d'onore. Ci\u00f2 avviene puntualmente, ma una vecchia lettera di Alfio Capuano, fatta arrivare a Giovanni, scagiona una volta per tutte Francesca."}
{"id": "222541", "revid": "767487", "url": "https://it.wikipedia.org/wiki?curid=222541", "title": "Cattive compagnie (film 1972)", "text": "Cattive compagnie (\"Bad Company\") \u00e8 un film del 1972 diretto da Robert Benton, all'esordio nella regia, scritto insieme al collaboratore abituale David Newman, con il quale era stato candidato all'Oscar alla migliore sceneggiatura originale nel 1968 per \"Gangster Story\".\nTrama.\nUn giovanotto di citt\u00e0, per sfuggire alla Guerra di Secessione, viene mandato dalla famiglia presso alcuni conoscenti nell'Ovest. Il ragazzo, per\u00f2, si mette subito nei guai e conosce un delinquentello che prima lo deruba e poi lo convince a seguirlo, insieme ad altri giovani scapestrati, nelle pianure sterminate dell'Ovest per diventare banditi. Le avventure si susseguono tra toni picareschi e toni drammatici, fino alla completa maturazione dei due protagonisti come veri delinquenti."}
{"id": "222542", "revid": "767487", "url": "https://it.wikipedia.org/wiki?curid=222542", "title": "Cattive compagnie (film 1990)", "text": "Cattive compagnie (\"Bad Influence\") \u00e8 un film del 1990, diretto dal regista Curtis Hanson \u00e8 interpretato da Rob Lowe e James Spader.\nTrama.\nIl giovane Michael, yuppie represso e fidanzato con una facoltosa ragazza perbene, viene avvicinato dal misterioso ed estroverso Alex, il quale lo affascina con il suo modo di fare disinibito. Alex coinvolge Michael in un turbine di esperienze al limite della legalit\u00e0, facendogli rompere il fidanzamento, \"aiutandolo\" nel lavoro e spingendolo a scoprire la sua parte pi\u00f9 nascosta. Quando si arriver\u00e0 all'omicidio, per\u00f2, Michael tenter\u00e0 di venirne fuori."}
{"id": "222543", "revid": "767487", "url": "https://it.wikipedia.org/wiki?curid=222543", "title": "Cavalleria rusticana (film 1916 Falena)", "text": "Cavalleria rusticana \u00e8 un film muto italiano del 1916 diretto da Ugo Falena.\nLa pellicola trae ispirazione dall'omonima novella di Giovanni Verga, pubblicata da Treves a Milano nel 1880.\n\u00c8 una storia d'amore e di gelosie, ambientata in un paese siciliano, Vizzini, nel secondo Ottocento."}
{"id": "222544", "revid": "767487", "url": "https://it.wikipedia.org/wiki?curid=222544", "title": "Cavalleria rusticana (film 1924)", "text": "Cavalleria rusticana \u00e8 un film del 1924 diretto da Mario Gargiulo."}
{"id": "222545", "revid": "767487", "url": "https://it.wikipedia.org/wiki?curid=222545", "title": "Cavalleria rusticana (film 1939)", "text": "Cavalleria rusticana \u00e8 un film del 1939 diretto dal regista Amleto Palermi, tratto dall'omonima novella (1884) di Giovanni Verga e dalle \"Novelle rusticane\" (1883).\nTrama.\nSicilia, 1880. Terminato il servizio militare, Turiddu torna al suo paese e scopre che Lola da lui un tempo corteggiata ha sposato un carrettiere benestante. Tra i due continua a esserci una forte attrazione. Turiddu intreccia per\u00f2 una relazione con Santuzza, figlia di un ricco agricoltore presso il quale il giovane ha trovato lavoro. Il giorno di Pasqua, scoperto che il suo fidanzato ha una relazione con la moglie del carrettiere, Santuzza, folle di gelosia, corre a informare del fatto il marito della donna. Il carrettiere sfida Turiddu a un duello rusticano e lo uccide a coltellate.\nDistribuzione.\nIl film venne distribuito nel circuito cinematografico italiano il 24 ottobre del 1939."}
{"id": "222546", "revid": "767487", "url": "https://it.wikipedia.org/wiki?curid=222546", "title": "Cavalleria rusticana (film 1953)", "text": "Cavalleria rusticana \u00e8 un film del 1953 diretto da Carmine Gallone."}
{"id": "222547", "revid": "767487", "url": "https://it.wikipedia.org/wiki?curid=222547", "title": "Cavalleria rusticana (film 1982)", "text": "Cavalleria rusticana \u00e8 un film del 1982, diretto dal regista Franco Zeffirelli.\nTrasposizione cinematografica dell'opera lirica omonima di Pietro Mascagni, basata sulla novella omonima di Giovanni Verga.\nTrama.\nPreludio.\nIl film si apre su un comune della Sicilia (Vizzini), la notte del Sabato santo. Silenziosamente, Santuzza corre dal paese vicino alla casa di compar Alfio, dove l'amato Turiddu \u00e8 andato a far visita a Lola, sua amante e moglie di Alfio. Turiddu scende e parte, e canta la siciliana a Lola, ma sul cammino incontra compar Alfio, e fugge per i boschi non passando per la strada, anche se viene intravisto dal marito dell'amante. Sconvolta, Santuzza decide di tornare in paese, e si reca in chiesa.\nScena I.\n\u00c8 l'alba. I lavoratori tornano alle loro case dopo il lavoro della mattina presto. Santuzza si reca da Lucia, madre di Turiddu, per chiederle informazioni sull'amato. Intanto arriva Alfio, che dice a Lucia di aver intravisto Turiddu vicino a casa sua. Santuzza ordina a Lucia di tacere, mentre la folla si reca in chiesa per le celebrazioni della Pasqua. Lucia chiede a Santuzza il motivo del suo comportamento, e Santuzza spiega che Turiddu \u00e8 l'amante di Lola, la moglie di Alfio. Lucia si reca in chiesa, e Santuzza incontra l'amato, e lo supplica di tornare insieme con lui. Al suo rifiuto, Santuzza gli augura la \"MalaPasqua\", e, incontrato Alfio, gli rivela la relazione della moglie con Turiddu.\nIntermezzo.\nSantuzza, sconvolta per ci\u00f2 che ha fatto, ritorna al paese, in chiesa, dove durante la celebrazione scorge Turiddu e Lola scambiarsi sguardi carichi di passione.\nUno dei pi\u00f9 belli intermezzi della storia dell'opera.\nScena II.\nUsciti da chiesa, Turiddu offre da bere a tutti, e Alfio, incontratolo, decide di sfidarlo. Turiddu, prima di recarsi al duello, fa promettere alla madre di occuparsi di Santuzza. Poi parte per il duello. Lucia, sconvolta, corre per strada, e Santuzza e le donne la consolano. Improvvisamente risuona un urlo: \"Hanno ammazzato compare Turiddu!\". Santuzza sconvolta, guarda per l'ultima volta l'amato, cadavere.\nCast.\nNel cast sono presenti artisti di fama internazionale: Elena Obrazcova (Santuzza), Pl\u00e1cido Domingo (Turiddu), Fedora Barbieri (Lucia), Renato Bruson (Alfio), Axelle Gall (Lola).\nLa colonna sonora \u00e8 diretta da Georges Pr\u00eatre con il Coro e l'Orchestra del Teatro alla Scala di Milano."}
{"id": "222548", "revid": "767487", "url": "https://it.wikipedia.org/wiki?curid=222548", "title": "C'\u00e8 posto per tutti (film 1952)", "text": "C'\u00e8 posto per tutti (\"Room for One More\") \u00e8 un film statunitense del 1952, diretto da Norman Taurog con Cary Grant e Betsy Drake.\nTrama.\nAnna e Poppy Rose hanno tre figlioletti. Se Poppy si preoccupa per un bilancio familiare non certo faraonico, la generosissima Anna accetta di farsi carico anche di un'altra ragazzina e, pi\u00f9 tardi, addirittura di un piccolo disabile. Ne nascono parecchie difficolt\u00e0, ma, col tempo, anche le gioie di una convivenza serena e felice.\nSerie televisiva.\nIl film gener\u00f2 una serie televisiva, \"Room for One More\", trasmessa sulla ABC nel 1962."}
{"id": "222550", "revid": "767487", "url": "https://it.wikipedia.org/wiki?curid=222550", "title": "C'\u00e8 posto per tutti (film 1990)", "text": "C'\u00e8 posto per tutti \u00e8 un film del 1990, diretto dal regista Giancarlo Planta.\nTrama.\nNapoli. Un gruppo di giovani alla ricerca di un lavoro si ritrova a montare il palco per il comizio del Primo Maggio. Mentre lavorano, tra una risata e l'altra, i giovani iniziano a conoscersi: c'\u00e8 quello appena sposato che non riesce a trovare un lavoro fisso ma solo rappresentanze inutili o affari poco chiari; c'\u00e8 l'aspirante attore, che dopo esser andato a Roma per tentare di sfondare nello spettacolo si ritrova sotto un palco, e cos\u00ec via."}
{"id": "222551", "revid": "767487", "url": "https://it.wikipedia.org/wiki?curid=222551", "title": "Celebrazione (film)", "text": "Celebrazione (\"In Celebration\") \u00e8 un film del 1975 diretto da Lindsay Anderson.\nIl film in italiano \u00e8 titolato anche come L'anniversario o Anniversario"}
{"id": "222553", "revid": "767487", "url": "https://it.wikipedia.org/wiki?curid=222553", "title": "Cenerentola (film 1949)", "text": "Cenerentola \u00e8 un film del 1949 diretto da Fernando Cerchio.\nTrama.\n\u00c8 la ripresa cinematografica dell'omonima opera lirica di Gioachino Rossini, a sua volta ispirata all'omonima fiaba di Charles Perrault.\nLuoghi delle riprese.\nGli interni del film sono stati girati al Palazzo Reale di Torino e gli esterni nei castelli di Stupinigi e di Tolcinasco e nel Palazzo Reale di Monza."}
{"id": "222554", "revid": "767487", "url": "https://it.wikipedia.org/wiki?curid=222554", "title": "Cento di questi giorni", "text": "Cento di questi giorni \u00e8 un film del 1933, diretto dai registi Augusto e Mario Camerini."}
{"id": "222557", "revid": "767487", "url": "https://it.wikipedia.org/wiki?curid=222557", "title": "C'era una volta (film 1917)", "text": "C'era una volta \u00e8 un film muto del 1917, diretto da Gennaro Righelli."}
{"id": "222558", "revid": "33689", "url": "https://it.wikipedia.org/wiki?curid=222558", "title": "Algoritmo di rasterizzazione di poligono", "text": ""}
{"id": "222559", "revid": "767487", "url": "https://it.wikipedia.org/wiki?curid=222559", "title": "C'era una volta (film 1922)", "text": "C'era una volta (\"Der var engang\") \u00e8 un film del 1922 diretto da Carl Theodor Dreyer.\nTrama.\nIl re di Illiria ha una figlia bellissima e vanitosa che rifiuta con disprezzo tutti i pretendenti. Un giorno viene ricevuto a corte il principe di Danimarca, il quale, a sua volta respinto, non accetta per\u00f2 di arrendersi tanto facilmente ai capricci della fanciulla. Un mago che vive nelle foreste regala al principe un bollitore incantato ed egli, dopo aver avuto la visione del suo prossimo matrimonio con la principessa, riesce a passare la notte nella sua stanza da letto fingendosi un mendicante. Creato cos\u00ec uno scandalo, il principe di Danimarca ottiene che la principessa di Illiria venga esiliata dal regno e che vada a vivere con il mendicante in una misera capanna. Col tempo la ragazza sentir\u00e0 nascere dentro di s\u00e9 l'amore per il suo povero ospite (ignorando che si tratta in realt\u00e0 del principe) e alla fine lo sposer\u00e0."}
{"id": "222561", "revid": "767487", "url": "https://it.wikipedia.org/wiki?curid=222561", "title": "C'era una volta un piccolo naviglio (film 1940)", "text": "C'era una volta un piccolo naviglio (\"Saps at Sea\") \u00e8 un film del 1940 diretto da Gordon Douglas. \u00c8 l'ultimo film di Stanlio e Ollio prodotto da Hal Roach e il secondo realizzato con il contributo della United Artists.\nTrama.\nStanlio e Ollio lavorano in una fabbrica di trombe come collaudatori. Ollio, gi\u00e0 stressato dal fracasso continuo, sviluppa una strana malattia, la \"cornofobia\", che lo fa letteralmente impazzire di rabbia al suono di un qualunque strumento a fiato. Il dottor Finlayson, medico di fiducia del duo, dopo una bizzarra visita prescrive ad Ollio riposo assoluto, una dieta a base di latte di capra e un viaggio in mare; Ollio, terrorizzato all'idea dell'oceano, rifiuta categoricamente, al che Stanlio suggerisce di aggirare il problema trascorrendo qualche giorno su una barca ancorata in porto. Pi\u00f9 tardi, dopo aver congedato il dottore, i nervi di Ollio vengono nuovamente messi a dura prova da un idraulico di dubbia competenza che mette letteralmente sottosopra le tubature del condominio dove i due amici vivono; gli inconvenienti si susseguono, finch\u00e9, in seguito ad una fuga di gas che distrugge il loro appartamento, Ollio perde le staffe e si precipita dall'idraulico per fargli una lavata di capo. Stanlio, in assenza dell'amico, si scorda della sua \"cornofobia\" accogliendo in casa un maestro di musica per prendere lezioni di tromba e i due si mettono a suonare proprio nel momento in cui Ollio sta rientrando. Il suono delle trombe scatena in Ollio un nuovo attacco di \"cornofobia\" e a farne le spese \u00e8 il maestro di musica, che viene sbattuto fuori dalla stanza.\nIl giorno dopo, Stanlio e Ollio affittano una barca in porto e una capra, Narcisa, in modo da avere il latte per Ollio. Quella notte, Nick Granger, un pericoloso assassino evaso di galera, si nasconde sulla barca di Stanlio e Ollio per sfuggire alla polizia. Narcisa, legata sul molo, rosicchia la cima che assicura la nave alla banchina e la barca prende il largo con a bordo Nick, Stanlio e Ollio e del tutto ignari di quanto accaduto.\nLa mattina seguente, Stanlio e Ollio si risvegliano in alto mare in compagnia di Nick. Il criminale, armato di pistola, ribattezza i due amici rispettivamente \"Balordo\" e \"Allocco\" e ordina loro di preparargli la colazione; Stanlio e Ollio, che non hanno viveri con loro, si vedono costretti ad improvvisare cucinando un pasto a base di materiale sintetico e facendolo passare per cibo vero. Sfortunatamente per loro, Nick si accorge del trucco e li costringe a mangiare al posto suo. Sar\u00e0 per\u00f2 la \"cornofobia\" l'arma che li tirer\u00e0 fuori dai guai: Stanlio, ricordandosi degli effetti della strana allergia sull'amico, suona a perdifiato la tromba che si era portato dietro per esercitarsi e Ollio ne \u00e8 cos\u00ec irritato da prendere a pugni Nick, mandandolo al tappeto in tempo per consegnarlo alla polizia, sopraggiunta nel frattempo.\nStanlio e Ollio hanno diritto ad una ricompensa per la cattura di Nick, ma Stanlio, alla domanda su come abbiano fatto a sbarazzarsi di Nick, gli viene la pessima idea di fare una dimostrazione rimettendosi a suonare la tromba; Ollio, in preda ad un nuovo attacco di \"cornofobia\", aggredisce i poliziotti e i due amici vengono a loro volta arrestati e rinchiusi nella stessa cella di Nick.\nProduzione.\nOltre nei Hal Roach Studios, la pellicola venne realizzata anche presso la Los Angeles Harbor, la regione inerente al Porto di Los Angeles."}
{"id": "222562", "revid": "767487", "url": "https://it.wikipedia.org/wiki?curid=222562", "title": "C'era una volta un piccolo naviglio (film 1959)", "text": "C'era una volta un piccolo naviglio (\"Don't Give Up the Ship\") \u00e8 un film del 1959, diretto da Norman Taurog.\nTrama.\nChe fine ha fatto il cacciatorpediniere Komblatt? Alla fine della Seconda guerra mondiale la nave risulta introvabile e la Marina Militare USA non \u00e8 intenzionata a lasciar correre. Decidono di richiamare gli unici due uomini che potrebbero sapere qualcosa: il comandante Steckler e il nostromo Wychinski. Steckler non \u00e8 in grado di fornire indicazioni utili, ma indica nel nostromo Wychinski, l'uomo che \u00e8 in grado di svelare il mistero. Ma Wychinski \u00e8 impegnato in un incontro di lotta libera e non ricorda pi\u00f9 nulla del \"Kornblatt\"..."}
{"id": "222563", "revid": "767487", "url": "https://it.wikipedia.org/wiki?curid=222563", "title": "Chiaro di luna (film 1918)", "text": "Chiaro di luna (\"Moonshine\") \u00e8 un cortometraggio muto del 1918, scritto e diretto da Roscoe Arbuckle che appare anche tra gli interpreti a fianco di Buster Keaton.\nDistribuzione.\nDistribuito dalla Famous Players-Lasky Corporation, il film - un cortometraggio in due bobine presentato da Joseph M. Schenck - usc\u00ec nelle sale USA il 12 maggio 1918. Ne venne fatta una riedizione che fu distribuita sul mercato americano nel maggio 1921."}
{"id": "222564", "revid": "767487", "url": "https://it.wikipedia.org/wiki?curid=222564", "title": "Chiaro di luna (film 1934)", "text": "Chiaro di luna (\"Servants' Entrance\") \u00e8 un film del 1934, diretto da Frank Lloyd. La sequenza di animazione fu diretta da Walt Disney.\nLa sceneggiatura di Samson Raphaelson si basa sul romanzo \"Vi som g\u00e5r kj\u00f8kkenveien\" di Sigrid Boo, pubblicato a Oslo nel 1930. Il romanzo fu tradotto in inglese da Naomi Walford; venne pubblicato nel 1933 con il titolo \"Servants' Entrance\" negli Stati Uniti e come \"Lady Help\" nel Regno Unito\nProduzione.\nLe riprese del film, prodotto dalla Fox Film Corporation, durarono dal 4 giugno a fine luglio 1934.\nDistribuzione.\nIl copyright del film venne registrato il 7 settembre 1934 con il numero LP4948. Distribuito dalla Fox Film Corporation, il film usc\u00ec nelle sale cinematografiche USA il 26 settembre 1934, mentre fu presentato in Svezia il 23 aprile 1935 con il nome \"Vi som g\u00e5r k\u00f6ksv\u00e4gen\". In Portogallo, usc\u00ec il 2 ottobre 1935 con il titolo \"Pela Porta de Servi\u00e7o\"."}
{"id": "222565", "revid": "4106", "url": "https://it.wikipedia.org/wiki?curid=222565", "title": "Christine (film 1958)", "text": ""}
{"id": "222566", "revid": "767487", "url": "https://it.wikipedia.org/wiki?curid=222566", "title": "Christine (film 1972)", "text": "Christine (\"Die dressierte Frau\") \u00e8 un film del 1972, diretto da Ernst Hofbauer."}
{"id": "222567", "revid": "767487", "url": "https://it.wikipedia.org/wiki?curid=222567", "title": "Ciao America (film 1994)", "text": "Ciao America (\"Auf Wiedersehen Amerika\") \u00e8 un film del 1994, diretto da Jan Sch\u00fctte.\n\u00c8 stato presentato nella Quinzaine des R\u00e9alisateurs al 47\u00ba Festival di Cannes.\nTrama.\nIsaac, il suo amico Moshe e Genovefa, moglie di Moshe, partono in nave da New York da 30 anni emigrati negli Stati Uniti, decidono di tornare a rivedere la patria, ormai non pi\u00f9 comunista. Finiscono in Germania, festeggiano il Natale a Berlino e alla fine raggiungono la Polonia. Ma l\u00ec tutto \u00e8 cambiato. Isaac si trova una moglie e Genovefa un appartamento. Per loro tutto si risolve facilmente, almeno per un po' di tempo: una coppia di Danzica e l'altra a Brighton Beach.\nL'odissea laconica e amara di un americano, un polacco e un tedesco: tre personaggi spesso bloccati nelle loro vite."}
{"id": "222568", "revid": "767487", "url": "https://it.wikipedia.org/wiki?curid=222568", "title": "Ciao America (film 2002)", "text": "Ciao America \u00e8 un film del 2002, diretto dal regista Frank Ciota.\nTrama.\nLorenzo Primavera \u00e8 un italo-americano di terza generazione che non si sente inserito da nessuna parte. Per cercare il suo posto nel mondo, vuole tornare in Italia alla ricerca delle sue radici. A Ferrara trova lavoro come allenatore di una squadra di football americano. In una giovane studentessa di musica, Paola Angelini, scoprir\u00e0 anche l'amore e si trover\u00e0 di fronte alla stessa scelta fatta da suo nonno settanta anni prima."}
{"id": "222569", "revid": "767487", "url": "https://it.wikipedia.org/wiki?curid=222569", "title": "La voce nella tempesta", "text": "La voce nella tempesta (\"Wuthering Heights\") \u00e8 un film del 1939 di William Wyler tratto dal romanzo \"Cime tempestose\" di Emily Bront\u00eb (1847). In Italia venne in seguito ridistribuito col titolo Cime tempestose.\nNel 1998 l'American Film Institute l'ha inserito al settantatreesimo posto della classifica dei migliori cento film statunitensi di tutti i tempi.\nTrama.\nUn uomo di nome Lockwood, sorpreso da una bufera di neve, trova rifugio nella tenuta denominata Cime tempestose malgrado la fredda accoglienza del suo attempato padrone Heathcliff. Lockwood viene condotto in una stanza al piano di sopra che una volta fungeva da camera nuziale ma viene svegliato dal rumore di una imposta che il vento fa sbattere avanti e indietro. Quando fa per chiuderla, sente una mano gelida che gli afferra la sua e vede una donna che da fuori invoca: \"Heathcliff, fammi entrare! Sono Cathy. La tua Cathy!\" Lockwood, spaventato, chiama Heathcliff e gli racconta quello che ha visto. Nel sentire quelle parole, Heathcliff, furibondo, lo scaraventa fuori dalla stanza e freneticamente chiama Cathy dalla finestra, quindi si precipita gi\u00f9 ed esce dalla casa nella bufera.\nEllen, la domestica, spiega allo sbalordito Lockwood che quello che ha visto \u00e8 lo spettro di Cathy Earnshaw, il grande amore di Heathcliff, morta anni addietro. Quando Lockwood dice di non credere ai fantasmi, Ellen replica che potrebbe farlo se gli raccontasse la storia di Cathy.\nSi torna indietro di quarant'anni quando Heathcliff, ragazzo, viene raccolto dalla strada dal Sig. Earnshaw, il quale lo porta a casa sua per farlo vivere con i suoi due figli, Cathy e Hindley. Dapprima riluttante, Cathy finisce con l'accogliere Heathcliff e i due diventano molto amici al contrario di Hindley che lo tratta da emarginato soprattutto dopo la morte del Sig. Earnshaw. Circa dieci anni dopo, Heathcliff e Cathy, diventati grandi, si innamorano e si incontrano segretamente presso una rupe, il Peniston Crag. Hindley, diventato dissoluto e tirannico, odia Heathcliff.\nUna notte, mentre sono fuori, Heathcliff e Cathy sentono della musica provenire dalla casa dei loro vicini, i Linton, che tengono una festa. Si intrufolano nel giardino, scavalcando il muro, ma i cani si accorgono della loro presenza e si avventano sui due: Cathy rimane ferita. Heathcliff \u00e8 costretto a lasciare Cathy alle cure dei Linton e, furibondo per il fatto che Cathy \u00e8 estasiata dal loro fascino e dal loro sfarzo, li incolpa della ferita di Cathy e li maledice.\nCathy, anche se si \u00e8 pienamente ristabilita, continua a vivere per mesi con i Linton. Intanto Edgar Linton si \u00e8 innamorato di Cathy e le chiede di sposarlo. Edgar la riporta a Cime tempestose e lei racconta tutto ad Ellen. Quando quest'ultima le chiede cosa ne sar\u00e0 di Heathcliff, Cathy, sfacciatamente, controbatte che sarebbe degradante per lei se lo sposasse. Heathcliff, che aveva ascoltato quelle parole di nascosto, scappa via. Cathy si rende conto che Heathcliff ha ascoltato tutto e, presa dal rimorso, gli corre appresso nella bufera. Edgar la trova e si prende nuovamente cura di lei: i due ben presto si sposano.\nTutti pensano che Heathcliff sia scomparso per sempre ma, due anni dopo, ritorna ricco e ben vestito. Ha raffinato l'aspetto e i modi sia per impressionare che indispettire Cathy e segretamente compra Cime tempestose da Hindley, divenuto un alcolizzato. Per indispettire ulteriormente Cathy, Heathcliff corteggia e infine sposa Isabella, l'ingenua sorella di Edgar. L'affranta Cathy presto si ammala gravemente. Heathcliff si precipita al suo capezzale contro la volont\u00e0 di una disillusa e amareggiata Isabella. Cathy muore tra le braccia di Heathcliff.\nSi ritorna al presente con il medico di famiglia, il Dott. Kenneth, che irrompe all'improvviso all'interno della stanza dicendo che deve essere impazzito, avendo visto Heathcliff che camminava nella neve tenendo un braccio intorno a una donna. Ellen esclama: \"Era Cathy!\" ma il Dott. Kenneth replica: \"Io non so chi era.\" Quest'ultimo continua il suo racconto dicendo che \u00e8 stato sbalzato da cavallo e che, una volta giunto sul posto, aveva trovato Heathcliff che giaceva sulla neve. La donna era scomparsa senza alcuna traccia: le uniche impronte sulla neve erano quelle di Heathcliff. Quando Lockwood gli chiede \"Era morto?\", il dottore annuisce ma Ellen controbatte \"No, non era morto, Dott. Kenneth. E non era solo. \u00c8 con lei. E hanno appena cominciato a vivere.\" I due fantasmi di Heathcliff e Cathy si allontanano camminando sulla neve, sovrapposti a un'inquadratura di Peniston Crag.\nProduzione.\nNel film si parla solo di Cathy e di Heathcliff, tralasciando la parte che nel romanzo descrive i loro discendenti. Anche l'azione \u00e8 stata spostata di qualche decina di anni.\nIl produttore Samuel Goldwin scelse di adattare il romanzo appositamente per Merle Oberon, sotto contratto con lui, ma una volta scelto il protagonista maschile Laurence Olivier la sua compagna Vivien Leigh si dimostr\u00f2 molto interessata a partecipare al progetto. Dato che non era conosciuta negli USA le venne proposto il ruolo di Isabella che lei rifiut\u00f2 e poco dopo venne ingaggiata come protagonista di \"Via col vento\". La lavorazione non fu semplice dato che tra i due protagonisti i rapporti non erano molto buoni e nemmeno con il regista il cui metodo di lavoro non si adattava con quello di Olivier.\nLa scena finale vede i fantasmi degli amanti allontanarsi nella brughiera. Secondo molti questa scelta, sia pure molto romantica, non corrisponde alle intenzioni della scrittrice.\nRiconoscimenti.\nNel 2007 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nDoppiaggi italiani.\nPer la prima messa in onda TV, avvenuta nel 1974 all'interno di un ciclo dedicato a William Wyler, tutti i primi film di questo regista, da \"Ambizione\" a \"I migliori anni della nostra vita\", furono ridoppiati (a eccezione di \"Ombre malesi\" e \"La signora Miniver\"), compreso \"La voce nella tempesta\" il cui doppiaggio d'epoca fu dichiarato disperso a causa di un incendio. Al pari per\u00f2 del film \"Figlia del vento\", altri canali tv successivamente hanno riportato alla luce i relativi doppiaggi d'epoca. Nel caso di \"La voce nella tempesta\" le due versioni italiane continuano ad essere usate l'una accanto all'altra (il DVD Sinister li riporta entrambi, il DVD Ermitage ha solo quello d'epoca, il DVD Mgm inglese ha solo la riedizione TV), mentre per \"Figlia del vento\" il ridoppiaggio televisivo con Paola Bacci su Bette Davis \u00e8 stato definitivamente accantonato."}
{"id": "222570", "revid": "123981154", "url": "https://it.wikipedia.org/wiki?curid=222570", "title": "Trunks", "text": " \u00e8 uno dei personaggi principali del manga \"Dragon Ball\" di Akira Toriyama. Compare anche nelle varie opere derivate, tra cui le serie televisive anime \"Dragon Ball Z\", \"Dragon Ball GT\" e \"Dragon Ball Super\", i film, gli OAV e numerosi videogiochi.\n\u00c8 il figlio di Vegeta e Bulma. Nel franchise di \"Dragon Ball\" appaiono due versioni di questo personaggio; il primo \u00e8 il Trunks della storia principale dei protagonisti, mentre il secondo \u00e8 chiamato Trunks del futuro (o \"Mirai Trunks\" dall'originale giapponese), ed \u00e8 una versione di Trunks proveniente da un futuro in cui la storia si \u00e8 svolta diversamente da quella principale. Un terzo Trunks di un'altra linea temporale, identico al secondo, viene ucciso da Cell prima che questi si rechi nel passato con la macchina del tempo di Trunks.\nCome per sua madre e sua sorella Bra, anche il nome di Trunks deriva da un gioco di parole sulla biancheria (in inglese \"trunks\" significa \"calzoncini da bagno\").\nTrunks del presente.\nBiografia.\n\"Dragon Ball\".\nTrunks, nella sua versione della storia principale, appare per la prima volta da neonato, in braccio a Bulma, durante l'attacco dei cyborg Numero 19 e Numero 20 ai danni di un'isola. Qui rischia di morire a causa di 20, venendo tuttavia salvato, insieme alla madre, dalla sua controparte futura. Passati 7 anni dagli eventi con Cell, il giovane Trunks passa le sue giornate allenandosi insieme all'amico Goten, che riesce sempre a battere. A differenza di Trunks del futuro, incredibilmente, riesce a trasformarsi in Super Saiyan all'eta di soli 8 anni. Trunks decide, insieme a Goten, di iscriversi al Torneo Tenkaichi nella sezione giovanile, dove sconfigge facilmente tutti gli avversari che gli si pongono davanti, arrivando in finale contro l'amico/rivale Goten. Il combattimento \u00e8 entusiasmante, finch\u00e9 Trunks riesce a strappare la vittoria trasformandosi \"involontariamente\" in Super Saiyan e facendo cadere Goten fuori dal ring. Successivamente, Trunks batte Mr. Satan. Desideroso di prendere parte al Torneo Tenkaichi nella sezione adulti, lui e Goten tramortiscono il guerriero mascherato Migthy Mask, e gli rubano il costume indossandolo insieme dopo essersi messi l'uno sopra l'altro. Qualificatisi tra i sedici finalisti, durante la battle royal i due sconfiggono Kira, ma quando affrontano Numero 18 lei li smaschera davanti ai presenti e quindi Trunks e Goten vengono squalificati dal torneo per via della loro et\u00e0.\nSuccessivamente Trunks assiste allo scontro tra il nuovo nemico Majin Bu e il padre Vegeta, salvandolo in extremis con un calcio diretto al mostro rosa; tuttavia il suo intervento a poco serve contro l'enorme potere di Bu, poich\u00e9 Vegeta, resosi conto di non poter battere il nemico, decide di autodistruggersi nel tentativo di sconfiggerlo. Subito prima di autodistruggersi Vegeta abbraccia il figlio dicendogli per la prima volta che gli vuole bene, per poi farlo svenire insieme a Goten, affidandoli entrambi a Piccolo con la richiesta di portarli al sicuro. Diverse ore dopo Trunks si risveglia al Palazzo di Dio e apprende della triste morte del padre; decide quindi insieme a Goten di apprendere la fusione sotto gli insegnamenti di Piccolo, in modo da unirsi a Goten per acquisire una forza straordinaria.\nDopo numerosi tentativi, Trunks e Goten riescono a effettuare correttamente la fusione, dando vita a Gotenks; tuttavia a causa della giovane et\u00e0 dei ragazzi, Gotenks risulta essere un guerriero estremamente arrogante e spavaldo, tanto da partire immediatamente contro il parere di Piccolo per affrontare Majin Bu, ottenendo per\u00f2 solo un'amara sconfitta. Tornati al Palazzo di Dio, i due Saiyan, sotto incitamento di Piccolo, decidono di allenarsi nella Stanza dello Spirito e del Tempo, per riuscire cos\u00ec a potenziarsi sufficientemente per poter nuovamente affrontare Majin Bu. Sfortunatamente per\u00f2, prima di completare l'allenamento, Majin Bu giunge nella Stanza dello Spirito e del Tempo, e Gotenks si scontra nuovamente con lui. Dopo un po', per fare uno scherzo a Piccolo Gotenks afferma di aver esaurito tutte le sue forze, al che Piccolo distrugge l'ingresso della Stanza dello spirito e del tempo per potervi intrappolare Majin Bu all'interno, che per\u00f2, grazie ai suoi poteri, riesce da solo a uscirne.\nA quel punto Gotenks, intrappolato nella Stanza insieme a Piccolo, rivela il suo asso nella manica e si trasforma in un Super Saiyan III, e il potere acquisito gli permette di aprire un varco tra la Stanza e il mondo esteriore. Uscito dalla Stanza, Gotenks riprende il combattimento contro Super Bu, mostrandosi questa volta superiore all'avversario e arrivando a un passo dall'eliminarlo. Tuttavia, Gotenks si vede sfuggire la vittoria a causa dello scioglimento della fusione, che lo fa ritrasformare in Goten e Trunks, condannando i due ragazzi a una fine certa. Fortunatamente per loro Gohan (debitamente potenziato dall'Anziano Kaiohshin) interviene per\u00f2 ad affrontare il nemico. Quando ormai sembra che Majin Bu stia per essere eliminato dall'enorme superiorit\u00e0 di Gohan, Goten e Trunks, provocati dallo stesso Super Bu, decidono di fondersi nuovamente (cosa che non potevano fare prima non essendo trascorso abbastanza tempo dalla loro ultima fusione) con lo scopo di aggiudicarsi il colpo di grazia al mostro. Super Bu per\u00f2, a sorpresa, assorbe Gotenks grazie a un frammento del suo corpo, e diventa notevolmente pi\u00f9 forte, tanto da sconfiggere il potenziato Gohan.\nSuccessivamente, grazie all'intervento di Vegeth, Trunks e Goten, insieme a Piccolo e Gohan, vengono liberati dal corpo di Super Bu ma finiscono poi eliminati assieme all'intero pianeta Terra dall'incontrollabile Kid Bu. Trunks verr\u00e0 in seguito riportato in vita insieme a Goten, Piccolo e Gohan e a tutti coloro che sono stati eliminati da Majin Bu, riuscendo quindi a fornire la propria energia, insieme a tutti i suoi compagni e ai terrestri, alla Sfera Genkidama di Goku, con cui quest'ultimo elimina definitivamente Majin Bu.\nDieci anni dopo, Trunks, ormai cresciuto, parteciper\u00e0 nuovamente al Torneo Tenkaichi alla fine di \"Dragon Ball Z\" insieme a Goku, Vegeta e Goten, con il quale vuole nuovamente confrontarsi, anche se a causa della partenza di Goku nel bel mezzo del Torneo, Trunks non viene mostrato combattere.\n\"Dragon Ball Super\".\nQualche tempo dopo che Vegeta e Goku hanno sconfitto Majin Bu, Trunks festeggia il compleanno di sua madre insieme a tutti gli altri sulla nave da lusso affittata da Bulma, ma la festa viene interrotta dall'arrivo di Beerus, il Dio della distruzione; Goten e Trunks provano inutilmente a sconfiggerlo con la loro fusione, ma Gotenks non pu\u00f2 nulla contro la sua forza. In seguito, Trunks assiste allo scontro tra Goku e Beerus.\nQuando Freezer ritorna sulla Terra per vendicarsi, Trunks effettua ancora una volta la fusione con Goten e giunge sul campo di battaglia dove in quel momento i difensori della Terra stavano affrontando le truppe del tiranno. Qui Gotenks sconfigge Tagoma, servo di Freezer, per poi per\u00f2 tornare a casa.\nSolo nella serie animata, quando Monaka giunge sulla Terra per consegnare un pacco a Bulma, Trunks e Goten entrano nel furgone di Monaka e accidentalmente vi si chiudono dentro mentre Monaka parte per il pianeta Pot-au-feu portando con s\u00e9 senza saperlo Trunks e Goten. Sul pianeta, Trunks e Goten salvano un nativo di nome Potage che chiede loro aiuto. Rivela ai due piccoli Saiyan che un criminale di nome Grill vuole impadronirsi di un'acqua miracolosa per diventare pi\u00f9 forte. Trunks e Goten sconfiggono i soldati di Grill ma questi prende in ostaggio Monaka e li costringe ad arrendersi. Quando Grill toglie il sigillo dell'acqua miracolosa, esce fuori in realt\u00e0 il Grande Essere Acqua, un'entit\u00e0 malvagia che assorbe il potere degli esseri viventi. Vegeta giunge sul pianeta insieme a Jaco e tenta di salvare suo figlio e Goten dal Grande Essere Acqua, ma quest'ultimo assorbe i poteri di Vegeta, lasciandolo debole e creando un clone del Saiyan forte quanto lui. Trunks, Goten, Potage e Jaco assistono poi allo scontro tra Goku (che nel frattempo \u00e8 giunto sul pianeta Pot-au-feu con il teletrasporto) e il clone di Vegeta. Senza saperlo, Monaka calpesta per\u00f2 il nucleo del Grande Essere d'Acqua, distruggendo il clone di Vegeta e in questo modo salvando tutti. Successivamente, con l'astronave di Jaco, Trunks e gli altri tornano sulla Terra.\nGiorni dopo, Trunks soccorre la sua versione del futuro: Trunks del futuro, tornato nel passato per chiedere aiuto a Goku e Vegeta per affrontare Black Goku, un nuovo nemico dall'aspetto identico a quello di Goku.\nQuando poi Zeno organizza il Torneo del Potere, Goten e Trunks non partecipano perch\u00e9 non reclutati da Goku per via della loro giovane et\u00e0. A poche ore dall'inizio del Torneo, Goten e Trunks decidono quindi di difendere l'isola protetta da Numero 17 mentre questi \u00e8 impegnato nel Torneo del Potere.\n\"Dragon Ball GT\".\nIn \"Dragon Ball GT\", Trunks \u00e8 diventato il presidente della Capsule Corporation e cos\u00ec come Goten e Gohan, ha smesso di allenarsi. Trunks tuttavia considera stressante e parecchio noioso il suo incarico, al che Vegeta, cosciente di questo suo fastidio, lo incarica di accompagnare Goku nello spazio per aiutarlo a recuperare le sfere del drago dalla stella nera.\nDopo molte avventure, Trunks \u00e8 costretto ad affrontare le creature del Dottor Mieu, uno scienziato che mira a dominare l'universo. Facendosi catturare dal Generale Lilde riesce a svelare nel dettaglio i veri intenti dello scienziato, e dopo essersi fatto liberare da Gil manomette i dati della vasca criogenica dove risiedeva Baby - uno dei maggiori antagonisti della serie - riuscendo apparentemente a bloccare il processo di crescita del mostro, anche se l'essere riesce ugualmente a nascere, facendo esplodere il laboratorio. Trunks, Goku e Pan a quel punto disintegrano con un'onda di energia il mostro ancora incompleto convincendosi cos\u00ec di averlo eliminato, anche se in realt\u00e0 Baby riesce a sopravvivere grazie a una cellula che si insidier\u00e0 nel corpo del furioso Dottor Mieu. Successivamente Trunks si ritrover\u00e0 suo malgrado a dover affrontare nuovamente Baby.\nTrunks, Goku e Pan affrontano il parassita, dimostrandosi ancora una volta superiori a lui, tuttavia Trunks durante il breve scontro viene leggermente ferito al braccio e Baby ne approfitta per entrare nel suo corpo e prenderne momentaneamente possesso, attaccando cos\u00ec Pan e Goku. Fortunatamente per\u00f2 prima di riuscire a colpire Goku, Trunks si ribella al parassita e trasformandosi in Super Saiyan riesce a scacciare dal suo corpo Baby, che per\u00f2 fa in tempo a depositare nel corpo di Trunks un uovo. Successivamente mentre Baby, che nel frattempo si \u00e8 potenziato impadronendosi di innumerevoli corpi, ha soggiogato la Terra, Trunks insieme a Pan e Goku termina la ricerca delle sfere del drago dalla stella nera e diversi mesi dopo ritorna sulla Terra. Sfortunatamente per\u00f2 Baby ha ormai assoggettato l'intero pianeta compresi gli amici Goten e Gohan e il padre Vegeta; \u00e8 durante l'incontro con quest'ultimo che Baby (dal corpo di Vegeta) spiega al giovane che durante il loro ultimo incontro esso aveva depositato un uovo nel suo corpo e che ormai anche lui diventer\u00e0 presto assoggettato alla volont\u00e0 di Baby, cosa che di fatto accade poco dopo.\nDa quel punto Trunks diventa cos\u00ec come tutti i terrestri e Saiyan (eccetto Goku), un alleato di Baby, limitandosi per lo pi\u00f9 ad affiancarlo prima sulla Terra poi sul pianeta degli Tsufuru, Plant, ricreato da Baby grazie alle sfere del drago dalla stella nera. Successivamente, verso la fine dello scontro tra Baby Vegeta e Goku trasformatosi in un Super Saiyan 4, Trunks verr\u00e0 liberato dall'uovo e rianimato da Kibitoshin che lo incarica di dare il colpo di grazia a un ormai esausto Baby. Trunks per\u00f2 arriva in tempo giusto per salvare Goku da morte certa tramortendo lievemente Baby nella forma di Scimmione dorato (che si era ricaricato grazie a un macchinario di Bulma). Cerca poi di attaccare il nemico trasformandosi in Super Saiyan, ma i suoi colpi risultano assolutamente inefficaci.\nGoku a quel punto suggerisce a Trunks e agli altri di donargli la loro energia in modo da sconfiggere Baby definitivamente; i Saiyan obbediscono e riescono nell'intento, per poi essere per\u00f2 messi fuori combattimento da un attacco di Baby Vegeta. A Trunks, non rimane altro che restare ad assistere al breve scontro finale tra Goku e Baby, in cui questa volta per\u00f2 Goku riesce ad avere la meglio e ad eliminare definitivamente il nemico. In seguito Trunks, resosi conto del fatto che la Terra entro quindici giorni sarebbe stata distrutta a causa del fatto che in precedenza Baby aveva utilizzato le sfere del drago dalla stella nera, comincia, con l'aiuto di tutti i suoi compagni, a evacuare la popolazione terrestre sul pianeta degli Tsufuru, assistendo successivamente alla distruzione della Terra.\nDopo la distruzione della Terra e la sua successiva rigenerazione un anno dopo grazie alle sfere del drago, Trunks ritorna a vivere sulla Terra, tornando a occuparsi della presidenza della Capsule Corporation. Durante una fuga dal suo lavoro, Trunks viene attaccato da un clone di C-17, che lo esorta a riferire a Goku di raggiungerlo nell'aldil\u00e0 per affrontare tutti i nemici del passato, che si stanno nel frattempo riversando fuori dal regno degli inferi grazie a uno squarcio interdimensionale. Trunks riferisce a Goku il messaggio e poi parte in direzione dello squarcio dimensionale per aiutare nella lotta.\nIn seguito raggiunge insieme a Gohan e Goten il padre Vegeta, che nel frattempo sta combattendo contro il nuovo C-17, ma al suo arrivo il C-17 originale raggiunge il campo di battaglia e fondendosi con il suo gemello d\u00e0 vita a Super C-17. Il nuovo cyborg a quel punto si rivela un avversario troppo grande per poter essere affrontato e nonostante gli sforzi, Trunks e gli altri Saiyan vengono immediatamente messi al tappeto. In seguito con il ritorno di Goku dal regno degli inferi e la faticosa vittoria del Saiyan su Super C-17, Trunks ricompare insieme agli altri guerrieri mentre cerca di evocare il drago Shenron per riportare in vita Crilin e ristabilire l'ordine dopo il caos provocato dalla frattura dimensionale con il mondo dei morti, ma rimane stupito nel rendersi conto che il drago evocato non \u00e8 pi\u00f9 Shenron, ma Dark Shenron.\nIn seguito alla divisione di Dark Shenron nei diversi draghi malvagi sparsi per il mondo, Goku parte alla ricerca dei suddetti per poterli sconfiggere e ripristinare cos\u00ec le sfere del drago terrestri mentre Trunks e gli altri rimangono alla Capsule Corporation. Pi\u00f9 avanti per\u00f2, quando Goku si trover\u00e0 a dover affrontare l'ultimo drago, Li Shenron, che ha una potenza pi\u00f9 elevata di qualunque altro nemico mai affrontato, Trunks assieme agli altri arriva in soccorso di Goku con l'intento di donargli nuovamente la sua energia come in occasione dello scontro con Baby. Anche cos\u00ec per\u00f2 il nemico rimane troppo forte e dopo che quest'ultimo scaglia un'immensa sfera di energia, Goku scompare e viene dato per morto.\nA questo punto Vegeta esorta Trunks, Gohan e Goten a prendere le loro famiglie e ad abbandonare la Terra con un'astronave, ma Trunks e gli altri decidono di restare e combattere e affidano a Ub il compito di portare in salvo le loro famiglie. Vegeta, Trunks e gli altri vengono per\u00f2 sconfitti uno a uno, fino a che Goku, incredibilmente ancora vivo, ricompare con un'enorme Sfera Genkidama realizzata mentre Li Shenron era impegnato a combattere gli altri e la scaglia contro di lui riuscendo finalmente a eliminarlo definitivamente.\nA quel punto le sfere del drago sono nuovamente purificate e il drago Shenron compare ringraziando Goku e invitandolo a seguirlo nel cielo azzurro. Goku scompare e nell'ultima scena in cui Trunks compare, egli spiega a Pan che da quel momento in poi tutti dovranno contare solo sulle loro forze per rendere migliore il mondo e che se dimostreranno di riuscirci, le sfere del drago un giorno ritorneranno.\nPoteri e abilit\u00e0.\nTrunks si dimostra capace di trasformarsi in Super Saiyan gi\u00e0 ad 8 anni e la sua velocit\u00e0 \u00e8 tale che suo padre Vegeta, limitandosi a difendersi, non riesce a bloccarne tutti gli attacchi, mentre 18 rimane shockata dalla potenza di un suo attacco energetico molto trattenuto. In \"Dragon Ball GT\" Trunks necessita di trasformarsi in Super Saiyan per sollevare una pila di mattoni.\nTrunks del futuro.\nChiamato anche Future Trunks (dall'inglese) o Mirai Trunks (dall'originale giapponese). Questa \u00e8 una versione di Trunks proveniente da un futuro alternativo in cui i cyborg hanno sconfitto tutti gli altri guerrieri difensori della Terra e conquistato il pianeta, portando quotidianamente morte e distruzione. Trunks del futuro \u00e8 la prima versione di Trunks a comparire e appare per la prima volta nel capitolo 331 del manga originale, pubblicato il 15 luglio 1991 sulla rivista Sh\u014dnen Jump. Nelle prime apparizioni indossa una giacca di jeans col simbolo della Capsule Corporation sulla spalla e porta sempre con s\u00e9 una spada; pi\u00f9 avanti nella storia indosser\u00e0 una tuta da combattimento identica a quella di suo padre, mentre in \"Dragon Ball Super\" rimette i vecchi vestiti (con colori diversi e un foulard sul collo) e i suoi capelli cambiano colore, da viola ad azzurri. Trunks appare come una figura solitaria, sulle cui spalle grava il destino di tutta l'umanit\u00e0, probabilmente a causa del fatto che \u00e8 cresciuto praticamente da solo dopo la morte di tutti gli altri guerrieri difensori della Terra. Sebbene il dolore per la morte dei suoi cari lo sproni a combattere sempre al massimo, Trunks appare molto spavaldo e avventato a confronto con i pi\u00f9 riflessivi Goku e Vegeta, probabilmente a causa dell'inesperienza: per esempio, nell'affrontare Cell si render\u00e0 conto solo dopo un lungo combattimento dei gravi effetti collaterali della trasformazione in Super Saiyan del terzo stadio, che invece Goku (e Vegeta, anche se non viene mostrato esplicitamente) aveva notato quasi immediatamente.\nBiografia.\n\"Dragon Ball Z\".\nNel futuro di Trunks, il mondo \u00e8 stato messo a ferro e fuoco dai cyborg Numero 17 e Numero 18 e Trunks e Gohan sono gli unici superstiti tra i guerrieri, i quali sono caduti uno dopo l'altro nel tentativo di fermare i due cyborg (eccezione fatta per Goku, che \u00e8 deceduto a causa di una malattia cardiaca). Gohan prende Trunks come suo allievo, cercando di farlo diventare un Super Saiyan per poter cos\u00ec sconfiggere i nemici. Nel film \"\", viene narrato di come agli inizi degli allenamenti di Trunks, Gohan si sia posto come scudo tra lui e i cyborg durante un attacco di questi ultimi, cosa che salva la vita a Trunks ma costa un braccio a Gohan. Sempre nello stesso film, dopo una nuova sessione di allenamento, durante la quale Trunks riesce a innescare per qualche secondo la trasformazione in Super Saiyan, i due apprendono di un nuovo attacco degli androidi; per evitare che Trunks tenti di intervenire, Gohan lo stordisce con un colpo alla nuca e si prepara ad affrontare il nemico da solo. A causa della menomazione subita per\u00f2, il figlio di Goku viene facilmente messo al tappeto e ucciso da 17 e 18. Rimasto ormai solo, Trunks decide di vendicare Gohan, ma nonostante i duri allenamenti, ancora non riesce ad avere la meglio sui due nemici. A questo punto, sua madre Bulma costruisce una macchina del tempo e manda Trunks in missione nel passato per avvertire i guerrieri del pericolo che li attende nell'immediato futuro, e soprattutto, per consegnare a Goku la medicina necessaria a curare la malattia al cuore che lo avrebbe ucciso.\nTrunks giunge quindi nel passato (il presente della storia principale) dove elimina senza difficolt\u00e0 Mecha Freezer, Re Cold e i loro uomini. All'arrivo di Goku, dato che non lo aveva mai incontrato Trunks decide di saggiare la sua forza: il ragazzo gli sferra vari fendenti di spada, tutti prontamente bloccati utilizzando un solo dito. A questo punto, conscio della potenza di Goku, si presenta a lui come l'ultimo erede della razza Saiyan, nonch\u00e9 figlio di Vegeta e di Bulma, pregandolo per\u00f2 di tacere su questo dettaglio onde evitare di innescare un paradosso temporale (sapendo del loro futuro figlio Vegeta e Bulma avrebbero potuto decidere di non frequentarsi, non facendo cos\u00ec nascere Trunks). Il ragazzo mette in guardia Goku che dopo tre anni sarebbe morto a causa di una malattia cardiaca e che tutti gli altri combattenti sarebbero stati uccisi da due cyborg. Fornisce quindi a Goku la medicina per la sua futura malattia cardiaca e, prima di congedarsi, aggiunge che sarebbe tornato di l\u00ec a tre anni esatti per aiutare lui e gli altri.\nPassati i tre anni, Trunks raggiunge i compagni e scopre che a causa del suo viaggio nel passato molte cose sono cambiate: anzich\u00e9 affrontare Numero 17 e Numero 18, i guerrieri hanno in realt\u00e0 incontrato due automi sconosciuti (Numero 20 e Numero 19), alla \"squadra\" di 17 e 18 si \u00e8 unito un terzo robot, Numero 16, e soprattutto 17 e 18 sono nettamente pi\u00f9 potenti di quelli incontrati da Trunks nella sua linea temporale. Raggiunto il terzetto costituito da 17, 18 e 16, Trunks viene facilmente sconfitto insieme a Vegeta, Tenshinhan, Crilin e Piccolo, e per di pi\u00f9 la sua spada va in pezzi al contatto con la coriacea pelle di 18. Costretto a ritirarsi insieme agli altri, Trunks viene in seguito a sapere di Cell, e si dirige insieme a Crilin al suo luogo di incubazione, che i due distruggono uccidendo il Cell del presente. Successivamente Trunks si allena insieme a Vegeta nella Stanza dello Spirito e del Tempo per fronteggiare la versione adulta di Cell (un Cell proveniente da un'altra linea temporale); terminato l'allenamento, Trunks e Vegeta si confrontano con Cell e inizialmente dimostrano di essere nettamente pi\u00f9 potenti del nemico, ma Vegeta permette al mostro di assorbire 18, e cos\u00ec facendo Cell raggiunge un livello di combattimento molto superiore a quello di entrambi. Trunks prova allora a batterlo raggiungendo il terzo stadio del Super Saiyan, ma la trasformazione gli rallenta i movimenti ed \u00e8 alla fine costretto a dichiararsi sconfitto, sebbene Cell lo risparmi per andare a organizzare il Cell Game. In seguito Trunks partecipa quindi al Cell Game, dove combatte contro i Cell Jr creati da Cell riuscendo a tener loro testa, ma viene ucciso da un raggio a sorpresa del nemico, che colpisce casualmente il giovane. Pi\u00f9 tardi (dopo la sconfitta di Cell per mano di Gohan) sar\u00e0 riportato in vita con le sfere del drago, e rimarr\u00e0 stupito nell'apprendere che dopo la sua morte Vegeta, anche se ben conscio della sua inferiorit\u00e0, aveva affrontato a viso aperto Cell in preda alla rabbia per la perdita di suo figlio.\nTornato nel futuro con la macchina del tempo, Trunks uccide facilmente 17 e 18 vendicando il suo maestro Gohan e tutte le persone morte a causa loro. Successivamente viene avvicinato dal Cell della sua linea temporale, il quale ha intenzione di eliminarlo per poi appropriarsi della sua macchina del tempo e viaggiare fino all'epoca in cui i due cyborg 17 e 18 fossero ancora integri, onde poterli assorbire. Il piano di Cell \u00e8 tuttavia previsto da Trunks, il quale dopo averlo riferito all'incredulo Cell, lo elimina facilmente con i suoi nuovi poteri e ristabilisce definitivamente l'ordine nel suo desolato futuro, inaugurando una nuova era di pace e speranza.\nIn un'altra linea temporale, quando Cell si impossess\u00f2 della macchina del tempo, Trunks venne ucciso dall'androide. Cell leg\u00f2 la sua lunga e potente coda intorno al collo del giovane ragazzo, e strinse fino a soffocarlo. Trunks mor\u00ec cos\u00ec strangolato, e Cell fece uso della macchina del tempo.\n\"Dragon Ball Super\".\nIn \"Dragon Ball Super\", per via di una differente scelta stilistica, il colore dei capelli di Trunks del futuro \u00e8 celeste come quelli di Bulma e non pi\u00f9 lilla come nelle vecchie serie, sebbene vengano mostrati alcuni flashback presi da \"Dragon Ball Z\" in cui li ha nuovamente lilla.\nDopo la sconfitta dei cyborg il futuro di Trunks vive un lungo periodo di pace, durante il quale Trunks viene addestrato da Kaiohshin dell'Est, che gli fa acquisire lo stadio di Super Saiyan II, col quale Trunks riesce a sconfiggere Darbula e Babidy impedendo il risveglio di Majin Bu. Un giorno appare un misterioso individuo dall'aspetto identico a quello di Goku, che Bulma (del futuro) soprannomina \"Black Goku\". Black Goku comincia a seminare distruzione su tutto il pianeta Terra facendolo sprofondare nel caos. Trunks prova ad affrontarlo ma il nemico si rivela molto pi\u00f9 forte del previsto, mentre nel frattempo Mai (controparte del futuro della sottoposta di Pilaf) forma un esercito di resistenza tra gli umani. Resosi conto dell'enorme potenza di Black, Trunks decide di ritornare nel passato per chiedere aiuto a Vegeta e agli altri guerrieri difensori della Terra. Black per\u00f2 cerca di ostacolare i piani di Trunks uccidendo Bulma, ma il giovane guerriero riesce ugualmente a tornare indietro nel tempo con la macchina apposita costruita da sua madre, anche grazie all'aiuto di Mai.\nGiunto nel passato Trunks viene soccorso dal Trunks del presente. Una volta risvegliatosi racconta a Goku, Vegeta e Bulma il motivo del suo viaggio. Goku e Trunks si affrontano per testare le loro forze, e Goku lo sconfigge; nell'anime egli si trasforma in un Super Saiyan III, mentre nel manga Goku si vede costretto a trasformarsi in un Super Saiyan God.\nSuccessivamente, Trunks torna nel futuro insieme a Goku e Vegeta. Qui scopre che Mai \u00e8 ancora viva e in salute e ha continuato a combattere contro Black. I tre super Saiyan affrontano Black, scoprendo che lui in realt\u00e0 proviene da una linea temporale alternativa sia a quella principale che a quella di Trunks del futuro, e la sua vera identit\u00e0 \u00e8 quella di Zamasu, che nella sua linea temporale ha scambiato il suo corpo con quello di Goku grazie alle super sfere del drago, e si \u00e8 poi diretto nella linea temporale di Trunks del futuro, dove ha stretto un'alleanza con Zamasu del futuro, lo Zamasu di quest'ultima linea temporale. Black e Zamasu del futuro sono troppo forti, tanto che Goku e Vegeta si vedono costretti a ritirarsi tornando nel passato con la macchina del tempo mentre Trunks tiene occupati i due nemici trasformandosi, solo nell'anime, in un Super Saiyan furioso. Goku e Vegeta tornano poi nel futuro con la macchina del tempo per aiutare Trunks, e sembrano prevalere ma purtroppo Black e Zamasu effettuano la fusione con gli orecchini Potara, dando origine a Zamasu fuso, un guerriero potente e immortale. Finalmente Trunks nell'anime lo sconfigge convogliando la forza vitale di Goku, Vegeta e dei terrestri nella sua spada (similmente a quanto succede con la Sfera Genkidama) con la quale distrugge il corpo fisico di Zamasu, anche se non riesce a bandire il suo spirito immortale, che fa comunque strage dei terrestri. Nel manga, invece, Trunks usa i suoi poteri curativi (risultato dell'addestramento con Kaiohshin dell'Est) per guarire Goku permettendogli di affrontare Zamasu, e quando la fusione tra Black e Zamasu del futuro \u00e8 sul punto di sciogliersi, Trunks taglia in due Zamasu con un semplice fendente della spada; la cosa per\u00f2, invece di uccidere Black e Zamasu, genera due nuovi Zamasu immortali, che poi si moltiplicano in un numero esponenziale quando Vegeta li colpisce con un Lampo finale.\nSia nell'anime che nel manga, Goku decide allora di chiamare la controparte futura di Zeno con il pulsante magico ricevuto dalla controparte del presente della divinit\u00e0. Il Dio dei dodici universi giunge sul posto e a causa di un malinteso distrugge non solo Zamasu, ma anche tutto il multiverso della linea temporale di Trunks. Tutti i presenti riescono per\u00f2 a salvarsi fuggendo nel passato grazie alla macchina del tempo di Trunks. Whis rivela poi che esiste la possibilit\u00e0 di tornare a un momento prima della distruzione del futuro e fermare Zamasu, ma poich\u00e9 si creerebbe una nuova linea temporale, Trunks e Mai potrebbero incontrare un'altra coppia di se stessi. Trunks \u00e8 comunque pronto a tornare a casa con Mai usando la macchina del tempo, e dopo aver salutato Goku e i suoi genitori, fa ritorno nella sua epoca insieme alla ragazza.\nPoteri e abilit\u00e0.\nIn quanto appartenente alla razza dei guerrieri Saiyan, Trunks dimostra di essere molto pi\u00f9 forte dei normali terrestri. Come per suo padre e per tutti i Saiyan, Trunks possiede l'abilit\u00e0 innata dello Zenkai: quando riporta gravi ferite in battaglia ma riesce a sopravvivere, aumentano dopo la guarigione forza fisica, resistenza, velocit\u00e0, prontezza di riflessi ed \"energia spirituale\".\nAlla sua prima apparizione Trunks possiede un livello di combattimento molto elevato: trasformandosi in Super Saiyan sconfigge con estrema facilit\u00e0 Freezer e Re Cold. Passati ulteriori 3 anni torna nel presente per fronteggiare i cyborg, mostrando una potenza ancora superiore alla precedente. I suoi poteri aumenteranno enormemente durante l'allenamento nella Stanza dello Spirito e del Tempo, permettendogli di raggiungere una potenza tale da poter sconfiggere con estrema facilit\u00e0 le controparti future di Numero 17, Numero 18 e Cell al suo primo stadio. In \"Dragon Ball Super\" mostra di aver raggiunto lo stadio del Super Saiyan II col quale ha potuto sconfiggere la controparte futura di Darbula. Nel secondo scontro con Zamasu e Black Goku, Trunks acquisisce una nuova trasformazione del Super Saiyan dove i capelli diventano pi\u00f9 dritti e la sua aura \u00e8 blu e gialla acquisendo una forza superiore addirittura al Super Saiyan 3. Tale trasformazione \u00e8 chiamata Super Saiyan furioso, poich\u00e9 \u00e8 provocata dalla rabbia.\nDoppiaggio.\nNella versione originale giapponese, Trunks \u00e8 doppiato da Takeshi Kusao sia bambino che adulto.\nIn Italia, Trunks da bambino \u00e8 stato doppiato da Monica Bonetto fino alla sua morte, e a partire dalla seconda met\u00e0 dell'episodio 45 della serie \"Dragon Ball Super\", ha la voce di Patrizia Mottola, mentre da adulto \u00e8 doppiato da Simone D'Andrea.\nNell'edizione Dynamic dei film dello \"Z\", la voce di Trunks bambino \u00e8 di Paola Majano e da adulto di Massimiliano Alto, mentre nel film \"\" \u00e8 doppiato da Daniele Raffaeli.\nN.B.: essendo lo stesso personaggio, quando la versione del presente di Trunks raggiunge la medesima et\u00e0 con cui si conosce il Trunks del futuro, egli ha la voce del medesimo doppiatore.\nAccoglienza.\nChristopher Sabat, che nella versione americana ha prestato la voce a molti personaggi della serie, tra cui Vegeta, Yamcha, il Grande Mago Piccolo e tre membri della Squadra Ginew, ha dichiarato che il suo personaggio preferito, oltre a Vegeta, \u00e8 proprio Trunks. Ha anche apprezzato la battaglia di Trunks (del futuro) contro Freezer e Re Cold. L'attore Masi Oka ha rivelato di apprezzare Trunks (del futuro) perch\u00e9 uguale al personaggio di Hiro Nakamura del telefilm Heroes, poich\u00e9 entrambi sono viaggiatori del tempo che possiedono spade.\nAkira Toriyama, in un'intervista, afferm\u00f2 che se potesse rinascere, vorrebbe essere Trunks e come madre gli piacerebbe avere Bulma..\nAlcune riviste non hanno gradito l'evoluzione del personaggio di Trunks durante la serie GT, definendolo \"goffo\"."}
{"id": "222572", "revid": "767487", "url": "https://it.wikipedia.org/wiki?curid=222572", "title": "Cime tempestose (film 1970)", "text": "Cime tempestose (\"Wuthering Heights\") \u00e8 un film del 1970, diretto da Robert Fuest.\nProduzione.\nIl film fu prodotto dall'American International Pictures (AIP).\nDistribuzione.\nIl produttore Samuel Z. Arkoff appare nei credits come presentatore. Il film usc\u00ec nel Regno Unito il 9 giugno 1970. Sul mercato americano, arriv\u00f2 il 23 dicembre con una prima tenuta a Los Angeles. Venne quindi presentato a New York (18 febbraio 1971) e a San Francisco (3 marzo 1971)."}
{"id": "222574", "revid": "1391297", "url": "https://it.wikipedia.org/wiki?curid=222574", "title": "Basilica (architettura cristiana)", "text": "La basilica, o chiesa a pianta basilicale, nell'architettura cristiana (specialmente le chiese paleocristiane), \u00e8 una chiesa con almeno tre navate, la centrale delle quali \u00e8 rialzata (altrimenti si parla di \"sala\"). Nel tempo il titolo di basilica acquis\u00ec un significato onorifico e ad alcune chiese venne conferito uno speciale titolo d'onore per la loro importanza storica e religiosa equiparandole nel titolo alle basiliche maggiori di Roma.\nStoria.\nEt\u00e0 paleocristiana.\nNel 313 con l'Editto di Milano, l'Imperatore Costantino concesse la libert\u00e0 al culto cristiano. Per impulso dello stesso imperatore e della sua famiglia (in particolare Sant'Elena) prese avvio a Roma - e presto si svilupper\u00e0 altrove nel vasto territorio imperiale - un grandioso programma di costruzione di imponenti edifici basilicali da adibire a luoghi di culto e in memoria dei martiri cristiani. La costruzione di queste grandi chiese porta alla luce la nuova fede e la esalta e induce la progressiva, rapida, scomparsa dei \"Tituli\" o \"domus ecclesiae\", i precedenti, modesti, luoghi di culto, per lo pi\u00f9 ricavati all'interno di abitazioni private di patrizi convertiti al nuovo culto o riutilizzando mitrei, sovente sotterranei. In altri casi templi dedicati al vasto Pantheon delle divinit\u00e0 greco-romane vengono riadattati alla funzione di chiesa, o demoliti e sostituiti da un nuovo edificio di culto. Per motivi liturgici non era possibile, n\u00e9 desiderabile, adottare il modello templare romano, dove all'interno del tempio si custodiva solo la statua di culto del dio e la maggior parte dei riti avveniva in prossimit\u00e0 dell'altare esterno. Solo in alcuni interventi pi\u00f9 tardi (IX-X secolo) vennero riutilizzati templi greco-romani murando gli intercolunni e aprendo le pareti della cella (come il Duomo di Siracusa, trasformato in epoca bizantina).\nLe primissime basiliche, promosse dall'imperatore, sono edificate a Roma, e sono in grado di raccogliere migliaia di fedeli. Vengono costruite prevalentemente fuori le mura aureliane, sui luoghi di sepoltura - gi\u00e0 da tempo oggetto di venerazione e caratterizzati da edicolette votive - dei principali apostoli e martiri cristiani (\"Martyria\"). La primissima basilica cristiana \u00e8 probabilmente San Giovanni in Laterano, costruita su un terreno donato da Costantino I intorno all'editto di Milano del 313. Furono costruite poi San Pietro in Vaticano, Santa Maria Maggiore e San Paolo fuori le Mura. Le ultime due in particolare vennero commissionate nel corso del IV secolo dal vescovo di Roma invece che dall'Imperatore, segno della crescente importanza del papato nella \"vecchia\" capitale.\nIl tipo edilizio detto basilicale si ispirava agli esempi delle basiliche civili romane, realizzate per accogliere grandi folle, e fu adottato sia pure con sostanziali trasformazioni. Dovette avere peso nella definizione del nuovo tipo architettonico pi\u00f9 che la basilica usata come tribunale, il tipo della cosiddetta basilica palatina, dove l'imperatore si mostrava al popolo nell'enfasi dell'abside di fondo (come nella basilica Palatina di Costantino a Treviri); in questo senso alla \"maiestas\" imperiale si assimil\u00f2 e poi sostitu\u00ec la \"maiestas\" divina del cristianesimo.\nL'ingresso era posto su un lato minore dell'edificio, opposto all'abside; lo spazio venne diviso in navate da esili muri sorretti da file di colonne, spesso di reimpiego, architravate o che sorreggono archi a tutto sesto. Ai lati dell'abside inizialmente vennero ricavati due locali di servizio, i pastoforia, detti \"prothesis\" e \"diakonikon\", e successivamente si diffonde l'uso di affiancare absidi minori a quella principale; il numero di navate va da tre a cinque, mentre generalmente non veniva realizzato alcun transetto.\nEsso infatti venne inizialmente associato a chiese (come la basilica costantiniana di San Pietro in Vaticano e la basilica del Santo Sepolcro di Gerusalemme) dette \"martyria\" ossia dove si tributa un culto sepolcrale a un importante personaggio: da questi illustri esempi si diffuse a tutte le altre chiese. L'asse principale era quindi quello longitudinale, pi\u00f9 adatto ad ospitare le processioni dei presbiteri e dei fedeli. Le chiese sono (quando \u00e8 possibile) \"orientate\", ovvero l'asse della chiesa \u00e8 disposto sulla direttrice est-ovest, con l'abside ad est. Un testo attribuito a Clemente I, ma forse del IV secolo recita a proposito della costruzione della basiliche: \"[Preghiamo Dio] che ascese sopra il cielo dei cieli verso oriente, ricordando l'antica passione per il Paradiso, posto a oriente, da dove il primo uomo, disobbedendo a Dio, persuaso dal consiglio del serpente, fu cacciato.\" Oriente era quindi il luogo dove si trova il Paradiso e dove si trova quindi Cristo, che tornando sulla terra proverr\u00e0 da tale direzione. Nello stesso testo si recita come il seggio del vescovo debba stare al centro, affiancato dai sacerdoti, e che i diaconi abbiano cura di disporre in zone separate i laici, divisi tra uomini e donne; nel mezzo, in un luogo rialzato, doveva stare il lettore dei testi sacri.\nLa struttura longitudinale, dall'ingresso all'abside, indica anche il percorso spirituale e salvifico dell'uomo, la \"via Salutis\" (\"via della Salvezza\") e rispecchia l'idea del \"tempo lineare\", propria della tradizione biblico-cristiana. Infatti da sant'Agostino in poi nel pensiero cristiano il tempo \u00e8 concepito in senso lineare-progressivo e non pi\u00f9 circolare-ciclico come nel mondo pagano. Dalla caduta di Adamo l'escatologia cristiana procede verso la \"consumazione del tempo\", il riscatto dell'uomo verso Dio, il Giudizio Universale e l'eternit\u00e0 spirituale.\nIl soffitto \u00e8 piano o a capriate in legno a vista; le murature molto esili precludono la possibilit\u00e0 di impiegare volte in muratura.\nEsternamente, la facciata presenta un disegno detto \"a capanna\" con tetto a falde inclinate a coprire la navata centrale, ai lati della quale troviamo spioventi semplici che coprono le navate laterali. Di fronte alle basiliche maggiori si trova talvolta un quadriportico, un cortile colonnato quadrangolare, riservato ai catecumeni.\nDi pochi anni successive alle basiliche romane e tradizionalmente dovute al viaggio di Sant'Elena, sono le tre basiliche della Terra santa:\nLa Nativit\u00e0 aveva originariamente cinque navate e una copertura che formava due spioventi per lato (invece di tre, su ciascuna navata) come a San Pietro in Vaticano: questo perch\u00e9 la copertura delle navate laterali proseguiva all'esterno senza interruzione come se si trattasse di un'unica navata. Un'altra analogia con la basilica vaticana era anche la presenza di un quadriportico antistante, dove si alloggiavano i catecumeni ed i pellegrini. La particolarit\u00e0 consisteva nell'ambone ottagonale al posto dell'abside, che custodiva la \"Grotta della nativit\u00e0\", e che fece forse da modello alle prime chiese a pianta non oblunga (ma centrale) dette \"martyrion\".\nLa Basilica del Santo Sepolcro presentava anticamente le cinque navate e il quadriportico antistante la facciata, ma sul retro si apriva un secondo quadriportico che probabilmente portava a un deambulatorio che girava attorno al sepolcro di Cristo. Nel IV secolo venne edificata al posto del deambulatorio la \"Rotonda dell'Anastasis\", un edificio a pianta circolare che inglobava l'edicola a tre absidi del Santo Sepolcro. Distrutta e ricostruita pi\u00f9 volte oggi la basilica che si ammira risale al periodo dei crociati (XII secolo).\nDopo il crollo dell'Impero romano d'Occidente fu realizzata una sola basilica con cinque navate, a Milano, con probabile sovvenzione da parte dell'imperatore Costante (figlio di Costantino) e si chiam\u00f2 \"Basilica maior\" o \"Nova\" (in seguito Santa Tecla; all'epoca non era ancora in uso la dedicazione ai Santi), iniziata nel 343 in previsione del concilio. La chiesa fu inaugurata nel 345. Conforme agli stili della corte imperiale, la \"Maior\" non fu \u201cumile\u201d, ma fu grandiosa per dimensioni, stile e ricchezza.\nPer tutta l'et\u00e0 di Sant'Ambrogio vescovo di Milano, questa chiesa fu il cruento pomo della discordia tra cattolici (il popolo) ed ariani (la corte e la nobilt\u00e0). La corte costru\u00ec un'altra chiesa (l'attuale San Lorenzo) in antitesi con la cattedrale, pi\u00f9 rappresentativa del potere politico centrale, ricca di ori, mosaici, statue, e con la nuova architettura dell'impero; cio\u00e8 non ebbe pi\u00f9 la forma allungata come le basiliche, ma fu a pianta centrale, sormontata da un'immensa cupola; nacque cos\u00ec il primo \"duomo\".\nAttila distrusse tutto nel 452, e le pi\u00f9 modeste ricostruzioni del Medioevo ebbero nome di Santa Tecla, sul luogo della \"Maior\", e San Lorenzo sul luogo del Duomo. Santa Tecla conserv\u00f2 tuttavia l'idea delle 5 navate, che fu ripresa sistematicamente nelle chiese di stile gotico, perch\u00e9, per elevare l'altezza, fu necessario anche allargarne la base.\nAlla met\u00e0 del II secolo risale la teorizzazione dell'orientamento cristiano in senso teologico. Nell'opera di Tertulliano si nota il collegamento tra la nascente visione cristiana della luce e le analoghe tradizioni semitiche e babilonesi. Nella cultura siriaca la liturgia della luce legata al ciclo delle feste cristiane si rif\u00e0 al testo caldeo \"Hudra\". Come rileva Mircea Eliade, i primi modelli cristiani d'illuminazione dello spazio sacro costituiscono una linea di continuit\u00e0 con le antiche identit\u00e0 religiose che usavano orientare la preghiera, con riti diversi, verso il sole. Per quanto concerne l'architettura, la tradizione cristiana dei primi secoli si lega alla tradizione degli Egizi, del Mitraismo, dell'Ellenismo e alla tradizione latina.. Nella \"Didascalia degli Apostoli\" scritta in Siria nella prima met\u00e0 del III secolo, in riferimento alla \"domus ecclesia\", si parla di dividere la parte del sacerdote rivolgendola verso oriente: \"(...) poich\u00e9 bisogna dirigere verso oriente la vostra preghiera\". Il significato cristiano di \"attesa\" di Cristo, implicito nell'orientamento architettonico, si trova in vari passi neotestamentari (\"Vangelo di Matteo\" 24, 27; \"Atti degli Apostoli\" I, 11) e la funzione simbolica della luce nello spazio \u00e8 ribadita da Clemente Alessandrino e Origene.\nEt\u00e0 romanica e gotica.\nPer tutto l'alto medioevo si costruirono chiese sul tipo della basilica ambrosiana, generalmente senza cupola e con soffitti a capriate di legno.\nNelle basiliche pi\u00f9 tarde troviamo la presenza del transetto che, intersecando la navata (o le navate), conferisce loro la caratteristica pianta a croce. A seconda che il transetto sia della stessa lunghezza del corpo principale o pi\u00f9 corto di esso, si parla rispettivamente di pianta a croce greca o di pianta a croce latina.\nLa \"basilica romanica\" si distingue dalle precedenti perch\u00e9 ha i soffitti a volta ed il primo tipo di cupola, non romana, di forma ottagonale. Essa fu realizzata attorno all'anno Mille, con l'avvento dell'architettura romanica, quando i Magistri cumacini (superstiti discendenti di architetti romani), peregrinarono chiamati dalle famiglie nobili per costruire i loro palazzi, e con ci\u00f2 insegnarono ovunque le tecniche di costruzione delle volte e delle cupole.\nEsempi di pianta.\nBasilica nord europea o di pellegrinaggio\nRinascimento.\nAndrea Palladio dopo aver studiato le rovine delle basiliche romane, nel 1500 progett\u00f2 e port\u00f2 a termine a Vicenza la costruzione di una basilica laica: la Basilica Palladiana, destinata ad essere la prestigiosa nuova sede delle attivit\u00e0 del comune."}
{"id": "222575", "revid": "767487", "url": "https://it.wikipedia.org/wiki?curid=222575", "title": "Citt\u00e0 dolente (film 1989)", "text": "Citt\u00e0 dolente () \u00e8 un film del 1989 diretto da Hou Hsiao-hsien.\nIl film racconta la storia di una famiglia che viene coinvolta nel cosiddetto \"Terrore bianco\" che segu\u00ec l'incidente del 1947 a Taiwan. In quei mesi migliaia di taiwanesi furono arrestati dal governo del Kuomintang.\n\"Citt\u00e0 dolente\" \u00e8 stato il primo film taiwanese a vincere il Leone d'oro alla Mostra internazionale d'arte cinematografica di Venezia nel 1989. Il British Film Institute, nel 2012, lo elesse tra i pi\u00f9 grandi film mai realizzati, ponendolo al 117\u00ba posto. Il film fu selezionato per la nomination miglior film straniero al 62\u00ba Academy Awards, ma infine non fu accettato.\nTrama.\nNegli anni che vanno dall'agosto 1945 al dicembre 1949, ovvero dalla sconfitta giapponese, la fine della condizione di colonia e il ritorno di Taiwan alla Cina, lo scontro nel continente tra l'esercito nazionalista e le truppe rivoluzionarie provoc\u00f2 una massiccia emigrazione sull'isola, quindi la vittoria di Mao determina la fuga a Taiwan del governo nazionalista di Chiang Kai-shek, che l\u00ec si insedia fondando la Repubblica cinese. Sono anni contrassegnati da frequenti scontri tra i \u2018nuovi occupanti\u2019 e la popolazione locale, che vive l'arrivo degli uomini del continente come una sorta di vera e propria nuova colonizzazione.\nTra i drammatici fatti di quegli anni, sono ricordati i terribili scontri del febbraio 1947 che portarono all'uccisione da parte dei nazionalisti di pi\u00f9 di 10.000 oppositori e all'arresto di numerosi intellettuali e comunisti; la legge marziale del 1948 che vietava ogni manifestazione ed organizzazione politica, nonch\u00e9 il divieto di parlare taiwanese.\nIn questo difficile periodo le vicissitudini della famiglia Lin e, in particolare, le vicende di quattro fratelli, mettono in luce il rapporto con gli sconvolgimenti sociali dell'epoca. Se il secondogenito Wen-sun neanche appare, perch\u00e9 scomparso nelle Filippine, perch\u00e9 mandato in guerra dai giapponesi, il destino degli altri tre non sembra affatto migliore. Wen-heung, Wen-leung e Wen-ching saranno tutti arrestati, chi perch\u00e9 accusato di aver collaborato coi giapponesi, chi per attivit\u00e0 anticinese.\nWen-heung, il primogenito, che dirige un night club che durante l'occupazione era stato una sala da t\u00e8, si trova coinvolto nei traffici della malavita cinese e finir\u00e0 per darsi all'alcol e al gioco d'azzardo, fino a perdere la vita in una rissa.\nWen-leung, il terzogenito, pagher\u00e0 i ripetuti arresti e le violenze subite, causate dai suoi trascorsi come interprete al servizio dei giapponesi, uscendo di senno.\nWen-ching, il quartogenito, sordomuto e fotografo di professione, parteciper\u00e0 alle lotte contro i cinesi del continente insieme ad altri militanti intellettuali di orientamento socialista, sfuggir\u00e0 fortunosamente a un tentativo di linciaggio perch\u00e9 creduto cinese e infine, arrestato, scomparir\u00e0 senza lasciare pi\u00f9 traccia.\nProduzione.\n\"Citt\u00e0 dolente\" mostra il dissolversi di un'intera famiglia provocato dalla Storia, come spesso accade nelle pellicole di Hou. Secondo uno stile, che attraversa la sua intera opera, Hou Hsiao-hsien mette in scena questi drammatici eventi con distacco e sguardo oggettivo: inquadrature fisse, lunghi piani sequenza, immagini distanziate e in profondit\u00e0 di campo. Contrasto tra la calma dello sguardo e la violenza degli eventi.\nIl film \u00e8 stato girato nel Jiufen, una vecchia e degradata citt\u00e0 mineraria a nord-est di Taiwan.\nIl film \u00e8 la prima parte di una trilogia sulla storia di Taiwan che comprende \"Il maestro burattinaio\" (1993) e \"Good Men, Good Women\" (1995).\nIl film venne prodotto da Chiu Fu-sheng, ERA International e 3-H Films Limited.\nColonna sonora.\nLa colonna sonora del film \u00e8 stata composta dal gruppo giapponese 'new age' strumentale formatosi nel 1988, S.E.N.S.\nAlbum.\nIl titolo dell'album \u00e8 \"hilo Joshi\" (\u60b2\u60c5\u57ce\u5e02 A City of Sadness), pubblicato il 25 aprile 1990 in formato LP.\nDistribuzione.\nIl film debutt\u00f2 alla Mostra internazionale del Cinema di Venezia nel 1989.\nDate di uscita.\nLe date di uscita internazionali tra il 1989 e il 1990 sono state:\nEdizione italiana.\nInedito nelle sale cinematografiche italiane, il film venne distribuito in Italia da Rizzoli Corriere della Sera su supporto Home Video VHS."}
{"id": "222576", "revid": "767487", "url": "https://it.wikipedia.org/wiki?curid=222576", "title": "Cocaina (film 1949)", "text": "Cocaina (\"Johnny Stool Pigeon\") \u00e8 un film del 1949, diretto dal regista William Castle."}
{"id": "222577", "revid": "767487", "url": "https://it.wikipedia.org/wiki?curid=222577", "title": "Cocaina (film 1988)", "text": "Cocaina (\"The Boost\") \u00e8 un film del 1988 diretto da Harold Becker.\nTrama.\nLenny Brown \u00e8 un modesto procacciatore di affari che vive a New York insieme alla moglie Linda, una segretaria di studio legale con la passione della danza classica; la carriera dell'uomo non \u00e8 mai decollata, anche a causa del suo non avere frequentato l'universit\u00e0, argomento da lui sollevato durante una cena con Ned, un giornalista, cliente mancato, che ha invitato a casa, ma un giorno, dopo l'ennesimo colloquio andato a vuoto, viene avvicinato da Max Sherman, un importante uomo d'affari di Los Angeles, che, avendo notato l'entusiasmo con il quale Lenny cerca di inserirsi nel mondo del lavoro, gli propone di trasferirsi in California e di lavorare per lui come agente immobiliare.\nLe opportunit\u00e0 che Max offre a Lenny comprendono l'affitto di una villa con piscina e di una elegante automobile, oltre che un parco clienti molto vasto che in breve lo arricchisce ma, contemporaneamente, la sua incapacit\u00e0 di gestire la grande massa di denaro che ora possiede, lo portano a compiere spese esagerate, confidando che la sua posizione economica non sar\u00e0 mai intaccata. Una nuova tassa governativa tuttavia rompe questo schema e Lenny, oltre a vedere fermato il suo volume di affari, si trova pesantemente indebitato a causa delle enormi spese sostenute ed una sera, durante una festa a casa di Joel Miller, un suo cliente ed amico, viene convinto da questi, consumatore abituale di cocaina, a \"provare\" per tirarsi su.\nLenny, dopo avere convinto anche Linda ad utilizzare la droga, ne resta in breve schiavo, arrivando al punto, una volta che Max gli ha offerto il modo di risollevarsi economicamente, di prelevare indebitamente una cospicua somma di denaro dal fondo della societ\u00e0, e, una volta scoperto il furto, Max, ferito e deluso dal comportamento di colui che da povero aveva reso ricco, trattandolo come un figlio, lo licenzia, dando inizio ad una discesa verso il basso che sembra inarrestabile, fino a quando i due decidono di abbandonare la citt\u00e0 e di disintossicarsi, stabilendosi in una casetta su una spiaggia californiana, dove Lenny vende tavole da surf mentre Linda trova lavoro part-time in uno studio legale.\nLa vita della coppia, seppure tornata modesta, sembra riprendere e Linda resta incinta ma contemporaneamente ella inizia a sentire la mancanza della vita sociale che i due hanno lasciato ed una sera decide di invitare Joel e la moglie a venirli a trovare e, mentre Lenny \u00e8 assente, Linda utilizza ancora la droga e, cadendo dalle scale, perde il bambino. Rientrati a Los Angeles Lenny inizia a lavorare ad un progetto economico da sottoporre ad un uomo di affari di New York e, quando questi arriva a Los Angeles insieme al suo avvocato per discutere della proposta, Lenny lo invita a cena in un ristorante ma prima, a causa dell'emozione, utilizza la cocaina, perdendo dopo poco tempo il controllo, causando la reazione negativa del cliente, perdendo l'affare e la possibilit\u00e0 di tornare a New York.\nAl rientro a casa aggredisce Linda, che cerca di impedirgli di consumare nuovamente la droga, ferendola gravemente e venendo quindi denunciato e condannato anche alla pena accessoria di non potersi pi\u00f9 avvicinare a lei, sprofondando definitivamente nella tossicodipendenza e nella solitudine."}
{"id": "222578", "revid": "599013", "url": "https://it.wikipedia.org/wiki?curid=222578", "title": "Fontina", "text": "La fontina (in francese fontine - fr. : ; in patois valdostano, \"fountin-a\") \u00e8 un formaggio a denominazione di origine protetta (DOP) Valdostano, prodotto ad ogni mungitura e stagionato almeno 3 mesi.\nIl Consorzio produttori e tutela della DOP fontina vigila sulla produzione del prodotto e provvede alla marchiatura delle forme conformi. La Cooperativa produttori latte e fontina \u00e8 il maggior produttore che raccoglie, stagiona e commercializza.\nNel 1996 ha ottenuto dall'Unione europea la Denominazione di Origine Protetta (D.O.P.).\nNel 2016 la fontina \u00e8 stata inserita nei 26 formaggi migliori al mondo dal \"Wall Street Journal\".\nIl nome \"fontina\" pare origini da un alpeggio di produzione chiamato Fontin; altre versioni lo collegano al villaggio di Fontinaz. Ma il nome potrebbe derivare dal termine francese antico \"fontis\" o \"fondis\" a indicare la particolare capacit\u00e0 della pasta di questo formaggio di fondersi col calore.\nStoria.\nLa sua origine viene fatta risalire al 1270, sebbene la prima testimonianza iconografica risalga al XV secolo, in un affresco del castello di Issogne.\nLa prima citazione della fontina risale al 1477 nella \"Summa lacticinorum\" del medico vercellese Pantaleone da Confienza, mentre la prima classificazione \u00e8 del 1887 con \"Le fontine di Val d'Aosta\" nell'annuario della stazione sperimentale del caseificio di Lodi.\nNel 1957 venne fondata la Cooperativa Produttori Latte e Fontina, il cui scopo \u00e8 quello di produrre e distribuire il formaggio. L'associazione conta oggi oltre 300 soci che producono oltre 350.000 forme di fontina all'anno.\nProcesso di produzione.\nFormaggio semiduro, grasso, a pasta semicotta, ad acidit\u00e0 naturale di fermentazione, fabbricato con latte intero di vacca proveniente da una sola mungitura e munto da non oltre 2 ore. Il latte non deve aver subito, prima della coagulazione, riscaldamento ad una temperatura superiore ai 36\u00a0\u00b0C.\nSi presenta con una crosta compatta, sottile e marroncina, all'interno della quale \u00e8 racchiusa una pasta semicotta, elastica e fondente, con occhiatura piccola e scarsa.\nViene prodotta esclusivamente con latte intero crudo di bovine di razza valdostana (razze valdostana pezzata rossa e valdostana pezzata nera), alimentate prevalentemente con foraggio verde nel periodo estivo e con fieno locale nel resto dell'anno. L'aspetto al taglio, pu\u00f2 variare leggermente nel colore e nella leggera occhiatura, in base al produttore nonch\u00e9 alla stagione in cui \u00e8 stato fabbricato; anche la salatura, poco accentuata, varia leggermente a seconda del produttore. Le forme che non superano il controllo di idoneit\u00e0 al marchio fontina, sono immesse al commercio come \"formaggio valdostano\".\nA stagionatura ultimata, dopo una serie di severi controlli, il Consorzio produttori e tutela della DOP fontina procede alla marchiatura: le forme contrassegnate con il marchio sono garantite per autenticit\u00e0 e qualit\u00e0.\nZone di produzione.\nL'unica zona di produzione di questo formaggio \u00e8 la Valle d'Aosta.\nAbbinamenti.\n\u00c8 consigliato un vino rosso leggero e delicato per fare risaltare il gusto del formaggio.\nTradizione.\nTradizionalmente sono gli \"arpian\" (i pastori degli alpeggi) a preparare la fontina nelle baite. Ci\u00f2 che resta del siero del latte usato per fare la fontina veniva e viene tuttora riscaldato sul fuoco per far affiorare sulla superficie la brossa, ossia la schiuma bianca prelevata man mano che si forma con un mestolo piatto e largo a condire fredda o calda la polenta."}
{"id": "222579", "revid": "767487", "url": "https://it.wikipedia.org/wiki?curid=222579", "title": "Codice d'onore (film 1948)", "text": "Codice d'onore \u00e8 un film del 1948, diretto dal regista John Farrow.\nTrama.\nIl giovane tenente Rockwell Gilman deve compiere un'azione bellica in Tunisia in supporto al suo comandante, il capitano Daniels. A causa di un'esplosione perde i sensi e quando entra in azione \u00e8 troppo tardi: il capitano ci rimette la vita. Il tenente ne \u00e8 sconvolto e cambia carattere. Gilman si reca in visita alla sua vedova. I due finiscono per innamorarsi e lei lo incoraggia ad andare a West Point come istruttore. Gilman, diventato capitano, si dimostra tanto duro con gli allievi da dover affrontare le accuse di una commissione d'inchiesta esterna, che minaccia di screditare e distruggere l'accademia, e di deferirlo alla corte marziale."}
{"id": "222581", "revid": "767487", "url": "https://it.wikipedia.org/wiki?curid=222581", "title": "Codice d'onore (film 1981)", "text": "Codice d'onore (\"Le choix des armes\") \u00e8 un film del 1981 diretto da Alain Corneau."}
{"id": "222584", "revid": "767487", "url": "https://it.wikipedia.org/wiki?curid=222584", "title": "Colpo di stato (film 1969)", "text": "Colpo di stato \u00e8 un film commedia italiano del 1969, diretto da Luciano Salce. \u00c8 una commedia satirica che si inserisce nell'allora sconosciuto filone della fantapolitica, ambientata tre anni nel futuro dal momento in cui fu distribuita la pellicola. Ritenuto scomodo nel clima politico dell'Italia dell'epoca, il film ebbe scarsissima diffusione e fu boicottato dalla critica militante.\nTrama.\nItalia, 1972. Si stanno svolgendo le elezioni politiche e, come al solito, ci si aspetta una vittoria della Democrazia Cristiana; ma il calcolatore elettronico del Ministero dell'interno rivela che il partito ad aver ottenuto il maggior numero di suffragi \u00e8 il Partito Comunista Italiano.\nSubito si scatena il panico: gli Stati Uniti d'America allertano il sistema missilistico dopo che l'ambasciatore statunitense in Italia ha parlato con il Presidente Johnson, i ricchi (tra cui il cantante Claudio Villa) fuggono a bordo dei loro yacht e gli ufficiali dell'esercito consigliano al Presidente del Consiglio e al Capo dello Stato un golpe militare per mantenere il potere.\nSaranno gli stessi comunisti, dopo un colloquio con le autorit\u00e0 di Mosca, a dichiarare che i risultati sono sbagliati, mentre l'inventore del cervellone elettronico sar\u00e0 internato in manicomio.\nProduzione.\nIl film fu realizzato su un soggetto originale dello sceneggiatore Ennio De Concini.\nIl regista Luciano Salce compare nel film nella parte di se stesso, nei panni autoironici del regista di successo cui vengono rubate delle foto personali all'inizio del film.\nLe riprese del film si sono svolte nel 1968 a Roma al Palazzo dello Sport all'EUR, dove venne temporaneamente collocato il calcolatore elettronico chiamato Lilly, che era composto da 325.000 transistor, 2.800 valvole, 4.000 raddrizzatori e 700 condensatori, per un totale di 82.000 elementi, presentato anche alla stampa da Salce l'11 aprile 1968.. Altre riprese sono state effettuate a piazza San Pietro, in piazza di Spagna e all'aeroporto di Fiumicino.\nColonna sonora.\nLa canzone cantata dal sosia di Claudio Villa alla televisione \u00e8 \"Granada\", eseguita per la prima volta dal cantante nel 1957; , interpretata da Anna Casalino, futura moglie di Silvano Spadaccino, anch'egli attore nel film, \u00e8 \"Sebben che siamo donne (La Lega)\", canzone popolare socialista risalente all'inizio del secolo.\nLa colonna sonora originale del film di Gianni Marchetti invece \u00e8 stata pubblicata in formato LP dall'etichetta discografica CAM nel 1969. \u00c8 stata poi ristampata dalla Beat Records in formato CD nel 2016, con l'aggiunta di 25 minuti di tracce extra..\nDistribuzione.\nLa prima del film fu proiettata al Teatro Sociale di Voghera il 13 marzo 1969 e due giorni dopo venne proiettato al Cinema Barberini di Roma.\nIl film ebbe una scarsa distribuzione cinematografica e, colpito dalla critica militante sia di destra sia di sinistra del tempo e ritenuto \"scomodo\" dall'establishment politico, rimase nelle sale per solo due giorni e scomparve rapidamente per finire relegato alla Cineteca Nazionale fino al 2002 quando scompar\u00ec forse l'unica copia disponibile. Da allora la pellicola \u00e8 stata riproposta solo in rarissime occasioni: il 17 giugno 1985 su Canale 5; il 13 aprile 1989 su Odeon TV e nel 2004 nell'ambito della rassegna \"Storia segreta del cinema italiano - Italian Kings of the B's\" durante la 61\u00aa Mostra internazionale d'arte cinematografica di Venezia.\nI diritti del film appartengono alla Cristaldifilm, gi\u00e0 Vides Cinematografica e casa produttrice del film.\nAccoglienza.\nIncassi.\nIl film incass\u00f2 circa 100 milioni di lire mentre l'altro film di Salce, \"Il prof. dott. Guido Tersilli...\" con protagonista Alberto Sordi incass\u00f2 ben tre miliardi di lire.\nCritica.\nLeonard Maltin descrive il film come una \"Satira divertente, \u00e8 bollata all'inizio di qualunquismo, \u00e8 un'opera che \u00e8 invecchiata bene e, nonostante alcune cadute di ritmo e qualche banalit\u00e0, si rivela acuta e profetica. Notevoli i sosia dei potenti dell'epoca da Saragat a De Lorenzo\".\nMentre \"FantaFilm\" del film dice che \"\u00e8 senza dubbio l'opera pi\u00f9 scomoda, pi\u00f9 personale e pi\u00f9 incompresa di Luciano Salce. Ancora oggi attuale e provocatorio, solido nell'impianto cronachistico e coraggioso nel rifiutare i pi\u00f9 remunerativi modelli della commedia all'italiana, il film si segnala anche per le originali scenografie che ricostruiscono nel quartiere romano dell'Eur \"la stanza dei bottoni\" nella quale i potenti di turno decidono il destino di una nazione. [\u2026] Realizzato nell'infuocato clima politico del Sessantotto, il film fu subito liquidato dalla critica militante, sia di destra che di sinistra, come scriteriato esempio di fantapolitica, velleitario nello stile documentaristico da cinema-verit\u00e0 e qualunquista (fascista o estremista, secondo gli opposti punti di vista) nei contenuti.\""}
{"id": "222585", "revid": "767487", "url": "https://it.wikipedia.org/wiki?curid=222585", "title": "Colpo di stato (film 1987)", "text": "Colpo di stato \u00e8 un film del 1987, diretto dal regista Fabrizio De Angelis."}
{"id": "222586", "revid": "767487", "url": "https://it.wikipedia.org/wiki?curid=222586", "title": "Come le foglie (film 1916)", "text": "Come le foglie \u00e8 un film del 1916 diretto da Gennaro Righelli."}
{"id": "222587", "revid": "767487", "url": "https://it.wikipedia.org/wiki?curid=222587", "title": "Come le foglie (film 1934)", "text": "Come le foglie \u00e8 un film italiano del 1934, diretto dal regista Mario Camerini tratto dall'omonimo testo teatrale di Giuseppe Giacosa scritto nel 1900.\nTrama.\nUn tracollo finanziario colpisce la famiglia dell'industriale Rosani. Mentre il padre Giovanni e la figlia Nennele si adattano la seconda moglie Giulia e il figlio Tommy continuano a vivere come se nulla fosse successo.\nLa ragazza medita il suicidio ma viene salvata da Massimo un cugino innamorato di lei che aiuter\u00e0 anche la famiglia a rimettersi in piedi.\nLa critica.\n\u00ab Gli autori hanno saputo trasportare l'azione nella cornice e nel tempo, senza alterarne la piana lezione e l'intimo senso. Anche vestiti di panni moderni e alla guida di automobili del '35 il pubblico riconoscer\u00e0 i personaggi giacosiani. Se in qualche punto il rimaneggiamento non parr\u00e0 abbastanza radicale e questi contorni sembreranno arrotondati da troppi elementi teatrali bisogner\u00e0 che senza queste circospezioni non sarebbe stato possibile salvare lo spirito dell'opera originale e usarle il rispetto che le era dovuto. Camerini ha trovato questa volta il migliore accento della sua regia. Il film \u00e8 uno dei suoi migliori e ispirati lavori...\u00bb Filippo Sacchi nel il Corriere della Sera del 12 febbraio 1935"}
{"id": "222589", "revid": "767487", "url": "https://it.wikipedia.org/wiki?curid=222589", "title": "Commandos (film 1958)", "text": "Commandos (\"Darby's Rangers\") \u00e8 un film di guerra del 1958, diretto da William A. Wellman e interpretato da James Garner e Jack Warden.\nIl film ripercorre le fasi del neo-costituito 1\u00ba Battaglione Ranger americano, durante la seconda guerra mondiale.\nTrama.\nSeconda guerra mondiale. Il maggiore americano William Darby crede nell'utilit\u00e0 di addestrare un corpo di \u201cCommandos\u201d, soldati specializzati gi\u00e0 sperimentati con successo dagli inglesi. Inviato a Dundee, in Scozia, con un gruppo di soldati volontari segue il duro corso presso la base di addestramento dei Commandos inglesi. Nel frattempo la guerra prosegue e, nel novembre 1942, il battaglione riceve il suo primo incarico e viene inviato sulle coste del nord Africa. Seguono le operazioni per la liberazione dell'Italia, con lo sbarco a Gela e poi ad Anzio, fino alla disastrosa battaglia di Cisterna."}
{"id": "222590", "revid": "1598370", "url": "https://it.wikipedia.org/wiki?curid=222590", "title": "Commandos (film 1968)", "text": "Commandos \u00e8 un film del 1968 diretto da Armando Crispino, interpretato da Lee Van Cleef e Jack Kelly.\nTrama.\nIn Libia, durante la seconda guerra mondiale, il sergente Sullivan (un veterano dei campi di battaglia) raggruppa in un \"commando\" una squadra di soldati italo-americani, con l'obiettivo di infiltrarsi, travestiti da soldati nemici, in un accampamento militare del Regio Esercito Italiano.\nI commandos penetrano nell'accampamento e, dopo aver ucciso una parte di soldati italiani nei loro letti e le sentinelle, prendono possesso della base. Un'altra parte viene fatta prigioniera e imprigionata nelle cantine della base. Ai commandos viene ordinato di tenere il campo e le armi in esso presenti fino all'arrivo di un battaglione americano: per tutto il tempo, i soldati fingono di essere italiani, addirittura ospitando spesso le truppe nemiche di transito. Nel frattempo tra il capitano Valli e il sergente Sullivan, i rapporti si acuiscono di astio reciproco. A seguito della fuga dei prigionieri con alla testa il Tenente Tommasini e dopo un avventuroso inseguimento dove si salver\u00e0 il solo Tommasini, alla base arriva un altro convoglio tedesco che era stato li il giorno precedente per rifornimenti. L'ufficiale che lo comanda \u00e8 lo stesso del giorno precedente e che aveva stretto rapporti con il Capitano Valli. Ma il Tenente Agen viene informato via radio che i soldati ivi presenti erano in realt\u00e0 commandos americani e subito dopo comincia una vera e propria guerriglia tra tedeschi e commandos. Nel frattempo arrivano anche i carri del tenente Kasper i quali tentano di spazzar via i nemici. Alla fine di una truce e lunga battaglia, dove anche i carri soccomberanno a seguito di bazooka anti-carro, sopravviveranno solo in due: un commandos americano e un tedesco, i quali insieme seppelliranno tutti i morti."}
{"id": "222594", "revid": "767487", "url": "https://it.wikipedia.org/wiki?curid=222594", "title": "Contronatura (film 1976)", "text": "Contronatura \u00e8 un film del 1976, diretto da Amasi Damiani."}
{"id": "222597", "revid": "767487", "url": "https://it.wikipedia.org/wiki?curid=222597", "title": "Contronatura (film 2005)", "text": "Contronatura \u00e8 un film italiano del 2005, diretto dal regista esordiente Alessandro Tofanelli."}
{"id": "222599", "revid": "163662", "url": "https://it.wikipedia.org/wiki?curid=222599", "title": "Sensible Soccer", "text": "Sensible Soccer \u00e8 il primo di una serie di videogiochi calcistici ai suoi tempi molto popolare, sviluppato dalla Sensible Software dapprima per Amiga e Atari ST nel 1992. Si distingueva per la sua visuale a volo d'uccello (quando molti giochi fino ad allora usavano una visuale laterale o dalla verticale, come \"Kick Off\" e \"Matchday\"), squadre modificabili e una notevole giocabilit\u00e0. Jon Hare della Sensible Software sostiene che la principale fonte d'ispirazione per \"Sensible Soccer\" fu l'arcade \"Tehkan World Cup\".\nSeguiti.\n\"Sensible World of Soccer\", noto anche come \"SWOS\", commercializzato nel 1994, \u00e8 stato uno dei primi titoli a tentare di racchiudere l'intero mondo calcistico, compresa la parte manageriale, in un unico videogioco. Vantava infatti squadre di tutto il mondo, con la possibilit\u00e0 di creare campionati e coppe. La sua modalit\u00e0 carriera di vent'anni non era mai comparsa in alcun altro gioco calcistico e rese \"SWOS\" uno dei giochi pi\u00f9 popolari di quei tempi. La seconda versione di \"SWOS\" uscita nel 1995 ebbe molti miglioramenti rispetto alla versione originale che conteneva anche alcuni bug. \"Sensible World of Soccer 95/96\" ebbe anche un voto altissimo da \"Amiga Power\", rivista che trattava giochi dell'Amiga: un 96%, voto mai raggiunto da nessun altro gioco trattato da quella rivista nei suoi 5 anni di esistenza.\nL'ultimo capitolo della serie \u00e8 \"Sensible Soccer 98 European Club Edition,\" nonostante l'ultimo titolo sia uscito nel 1999.\nTitoli derivati.\nEsistono molti giochi shareware o freeware ispirati a Sensibile Soccer, come Yoda Soccer e Championship Soccer. Inoltre la terza versione di New Star Soccer, serie di giochi di calcio, \u00e8 stata paragonata per la sua grafica in 2D a Sensibile Soccer. Sono nati per\u00f2 anche alcuni veri e propri cloni di Sensible Soccer, tra cui spicca \"Football Glory\". La \"Sensible Software\" fece causa alla casa che svilupp\u00f2 il gioco, ossia la Croteam, che per evitare azioni legali cambi\u00f2 il genere di \"Football Glory\", pubblicando una versione del gioco basata sul Calcio a 5.\nLa grafica di \"Sensible Soccer\" fu usata anche in altri giochi della \"Sensible Software\", come \"Mega Lo Mania\", \"Sensible Golf\" e \"Cannon Fodder\". Una particolare versione di \"Cannon Fodder\" con protagonisti i giocatori di \"Sensible Soccer\" chiamata \"Cannon Soccer\" fu allegata ad un numero di \"Amiga Format\", altra rivista su giochi dell'Amiga. Al contrario, venne pubblicata anche una versione di \"Sensible Soccer\", chiamata \"Sensible Soccer Meets Bulldog Blighty\", con i soldati di \"Cannon Fodder\" come giocatori e una granata, che nel gioco pu\u00f2 anche esplodere uccidendo gli altri giocatori, al posto della palla. Questa versione fu pubblicata su \"Amiga Power\". E per finire, gli sviluppatori del gioco distribuirono anche uno spin-off umoristico chiamato \"unSensible Soccer\" in cui le squadre erano composte da mele ed arance invece di uomini. Come \"Cannon Soccer\", anche \"unSensible Soccer\" fu pubblicato come allegato ad alcune riviste di videogiochi di allora.\nIl 1\u00ba novembre 2005 sul sito Eurogamer \u00e8 stato annunciato il ritorno della serie in estate 2006, con un gioco in 3D pubblicato per Microsoft Windows, PlayStation 2 e Xbox dalla Codemasters che detiene i diritti sul gioco. Il design del gioco \u00e8 stato curato da Jon Hare, che ha curato quello delle prime versioni di \"Sensibile Soccer\".\nPubblicato ufficialmente il 9 giugno 2006 in Europa, non \u00e8 prevista alcuna uscita nel Nord America. Il 27 settembre 2006 Codemaster annunci\u00f2 lo sviluppo di \"Sensible World of Soccer\" per Xbox 360. Il gioco verr\u00e0 distribuito tramite Xbox Live Arcede dal 29 agosto 2007. Il gioco utilizza la classica grafica della versione originale aggiornata per gestire la risoluzione a 720p della console.\nPopolarit\u00e0.\nAd oggi vengono ancora organizzati tornei in ogni parte del mondo con la vecchia versione di \"Sensibile Soccer\", come ad esempio in Italia, Serbia, Galles, Repubblica Ceca, Danimarca, Germania e Brasile. C'\u00e8 stato per\u00f2 anche un torneo ufficiale a cui presero parte 32 giornalisti e celebrit\u00e0.\nDal 2006 un regolare campionato del mondo offline di categoria viene organizzato dallo staff del sito \"sensiblesoccer.de\": il torneo si \u00e8 svolto in vari paesi quali Germania, Ungheria, Danimarca e Polonia, prende il nome di \"Sensidays\" e contempla due tabelloni (rispettivamente dedicati al torneo Amiga ed a quello PC). Negli ultimi anni \u00e8 stato ufficialmente riconosciuto dalla stessa Codemasters (vale a dire dal publisher che detiene i diritti sul franchise).\nDa qualche anno si tiene anche il campionato del mondo online, organizzato dallo staff del sito \"swosit.com\" al quale partecipano i migliori giocatori che tutt'oggi si sfidano via internet da ogni parte del mondo.\nIl 12 marzo 2007 un articolo del New York Times riportava che \"Sensible World of Soccer\" (1994) era incluso nella lista dei dieci pi\u00f9 importanti videogiochi di tutti i tempi. La lista \u00e8 stata compilata dal professore Henry Lowood della Stanford University e da altri quattro membri della commissione cio\u00e8 Warren Spector e Steve Meretzky (sviluppatori di videogiochi), Matteo Bittanti (ricercatore) e Christopher Grant giornalista del settore."}
{"id": "222600", "revid": "438678", "url": "https://it.wikipedia.org/wiki?curid=222600", "title": "Algoritmo flood fill", "text": "L'algoritmo Flood fill individua un punto all'interno dell'area e, a partire da quel punto, colora tutto quello che ha intorno fermandosi solo quando incontra un confine, ovvero un pixel di colore differente (alcuni programmi di grafica permettono di definire quanto/come differente).\nL'algoritmo richiede 3 parametri: il pixel iniziale, il colore da sostituire ed il colore di riempimento. La formulazione pi\u00f9 semplice \u00e8 ricorsiva. \nSi individua un pixel qualsiasi appartenente all'area da colorare, si controllano i vicini e se hanno un colore uguale lo si cambia con quello scelto, altrimenti si prosegue.\nImmaginando i pixels come nodi, possiamo vedere l'algoritmo come una funzione ricorsiva che prende come parametri un codice_1 (il pixel all'interno dell'area), un codice_2 (il colore dell'area) ed infine codice_3, ovvero il colore con cui vogliamo riempire l'area. \n Flood-fill (nodo, colore_prima, colore_nuovo):\n 1. Se il colore di \"nodo\" \u00e8 diverso da \"colore_prima\", termina.\n 2. Imposta il colore di \"nodo\" a colore_nuovo.\n 3. Esegui Flood-fill (nodo ad ovest di \"nodo\", colore_prima, colore_nuovo).\n Esegui Flood-fill (nodo a nord di \"nodo\", colore_prima, colore_nuovo).\n Esegui Flood-fill (nodo ad est di \"nodo\", colore_prima, colore_nuovo).\n Esegui Flood-fill (nodo a sud di \"nodo\", colore_prima, colore_nuovo).\n 4. Termina.\nIl funzionamento pu\u00f2 avvenire anche in modo non ricorsivo, inserendo i nodi da esaminare in un'apposita struttura dati ed esaminando i nodi uno per volta.\nEcco un esempio di sviluppo non ricorsivo in Pascal, in questo caso \u00e8 possibile usare una coda LIFO per mantenere le coordinate dei pixel ancora da processare.\n Procedure FloodFill(xStart, yStart:integer; ColorePrima, ColoreRiempimento:TColore);\n Var\n x, y : integer;\n xEst, xWest : integer;\n yNord, ySud : integer;\n begin\n QueueInit;\n QueuePush(xStart, yStart);\n while (QueueCount &gt; 0) do begin\n QueuePop(x, y);\n xWest := x;\n xEst := x;\n if (y &gt; 0) then\n yNord := y - 1\n else \n yNord := -1;\n if (y &lt; ImageHeight -1) then\n ySud := y + 1\n else \n ySud := -1;\n while (xEst &lt; ImageWidth -1) and (Pixel[xEst + 1, y] = ColorePrima) do Inc(xEst);\n while (xWest &gt; 0) and (Pixel[xWest - 1, y] = ColorePrima) do Dec(xWest);\n for x := xWest to xEst do begin\n Pixel[x, y] := ColoreRiempimento;\n if (yNord &gt;= 0) and (Pixel[x, yNord] = ColorePrima) then QueuePush(x, yNord);\n if (ySud &gt;= 0) and (Pixel[x, ySud] = ColorePrima) then QueuePush(x, ySud);\n end;\n end;\n end; //FloodFill\nQuesto algoritmo non serve direttamente per riempire poligoni, intendendo poligoni come oggetti descritti come oggetti vettoriali cio\u00e8 non come semplici insiemi di pixel. Ad esempio come elenco delle coordinate dei vertici. In questo caso si ricorre prima all'algoritmo di rasterizzazione di poligono."}
