{"id": "222601", "revid": "116436973", "url": "https://it.wikipedia.org/wiki?curid=222601", "title": "Semplificazione normativa", "text": "La semplificazione normativa \u00e8 la tecnica legislativa volta a razionalizzare un complesso di disposizioni secondo criteri di organicit\u00e0, sistematicit\u00e0 e completezza.\nDeve essere distinta dai fenomeni di deregolazione (tendente alla soppressione di norme legislative ritenute eccessivamente vincolanti) e di delegificazione (attraverso la quale una determinata disciplina contenuta in una fonte normativa di rango primario viene trasfusa in una fonte normativa di rango secondario).\nSemplificazione legislativa.\nLa semplificazione legislativa si basa su tre distinti pilastri.\nSemplificazione amministrativa.\nLa semplificazione nel settore amministrativo attiene al piano delle procedure ed \u00e8 preordinata a rendere la Pubblica Amministrazione pi\u00f9 trasparente, efficiente ed efficace. Un fondamentale punto di partenza si registr\u00f2 con le Leggi Bassanini.\nAlla semplificazione delle procedure si associa la trasformazione delle attivit\u00e0, dei documenti e degli atti in forma elettronica ed alla loro gestione telematica, detta teleamministrazione.\nIl modello burocratico.\nNel modello burocratico si pone infatti l'accento sulla legittimit\u00e0 degli atti, quindi sul fatto che, per raggiungere un determinato risultato, siano state seguite le procedure e i passaggi indicati dalla legge (si pensi alla classica immagine della pratica amministrativa che solo dopo una serie di passaggi tra i vari uffici e dopo eventuali timbri e marche da bollo \u00e8 pronta per essere consegnata al cittadino). Proprio in questa esasperata attenzione alle procedure risiede il limite di tale modello, che presenta perci\u00f2 una miopia rispetto all'effettivo grado di raggiungimento degli obbiettivi che l'ente o, pi\u00f9 in generale, l'amministrazione si \u00e8 prefissata di raggiungere.\nNew Public Management.\nPer far fronte ai limiti del modello burocratico, si sta diffondendo un nuovo approccio al governo delle amministrazioni pubbliche: il \"New Public Management\". Questo modello non si limita pi\u00f9 ad assicurare il solo valore legale degli atti, ma si preoccupa anche di responsabilizzare e motivare i dirigenti, e pi\u00f9 in generale tutto il personale addetto agli uffici, al fine di ottenere risultati non solo formali ma anche sostanziali. Si tratta dunque di un approccio che fa leva sulla meritocrazia, cio\u00e8 sugli aspetti comportamentali del personale (anche attraverso un sistema di incentivi e sanzioni sulle retribuzioni) in modo da raggiungere risultati in termini di efficienza, efficacia ed economicit\u00e0. In questo tipo di modello, inoltre, trova un posto d'onore anche il concetto di qualit\u00e0 dei servizi (si pensi a tutto il sistema di certificazione della qualit\u00e0).\nAnalisi di impatto della regolazione.\nLa legge n. 50/1999 ha introdotto in via sperimentale l'Analisi di Impatto della Regolazione (AIR) raccomandata dalla norme comunitarie e dall'OCSE. Il primo ambito di applicazione di tale analisi sono stati gli schemi di atti legislativi del Governo, i regolamenti ministeriali e interministeriali, oltre alla regolazione amministrativa non vincolante (circolari e regole tecniche contenute in atti non normativi). La stessa norma ha introdotto anche l'\"Air ad uso del Parlamento\", facoltativa e priva di sperimentazione.\nA partire dal 2003, \u00e8 stata istituita l'\"Air delle autorit\u00e0 indipendenti\", obbligatorio e senza sperimentazione per tutti gli atti amministrativi a carattere generale pubblicati dalle authority. Nello stesso anno, gli statuti di quasi tutte le regioni italiani prevedevano uno strumento di semplificazione e delegificazione.\nRiduzione degli sprechi.\nConsiderata la propensione verso un modello di New Public Management e l'approccio sempre pi\u00f9 sentito all'efficienza e alla qualit\u00e0, diventa determinante per le Pubbliche Amministrazioni muoversi verso una minuziosa riduzione degli sprechi. Punto di partenza della semplificazione amministrativa \u00e8 la riprogettazione dei processi aziendali che consiste nel monitorare i vari passaggi intermedi nella realizzazione/erogazione di un bene/servizio, nell'individuare i passaggi inutili o ridondanti e nel configurare il nuovo \"modus operandi\"; in questo contesto pu\u00f2 essere utile l'implementazione di tecnologie informatiche (vedi e-government). Tramite la semplificazione amministrativa si pu\u00f2 quindi ottenere un servizio pi\u00f9 efficiente ed una maggiore soddisfazione del cittadino/utente.\nAutoregolazione.\nL'autoregolazione \u00e8 prevista da atti aventi forza di legge e impegna gli operatori economici all'osservanza di principi, regole e livelli di prestazione nell'interesse delle amministrazioni di controllo e dei cittadini-utenti. \nLa legge 59/97, art. 20 ha introdotto per le pubbliche amministrazioni la possibilit\u00e0 di prevedere la \"soppressione di procedimenti amministrativi e la sostituzione dell'attivit\u00e0 amministrativa diretta con forme di autoregolazione degli interessati\".\nEsempi importanti di autoregolazione di settore sono rappresentati dalla societ\u00e0 per azioni che gestisce la Borsa (nella cornice del sistema Consob-Banca d'Italia-Ministero e sulla base di una regolazione normativa abilitante), dalle carte di Servizio degli operatori dei settori dell'energia, del gas e delle tlc sulla base degli schemi di riferimento adottati con direttiva del Presidente del Consiglio dei Ministri e successive delibere delle authority di settore.\nPi\u00f9 in generale, nel settore dell'energia e del gas sono state introdotte da atti aventi forza di lege, mentre nelle tlc mediante lo strumento della legge delega e del regolamento governativo.\nNuovi approcci teorici nella valutazione degli effetti delle norme.\nNell'intento di migliorare sempre di pi\u00f9 la qualit\u00e0 sostanziale della legislazione, per quanto riguarda gli effetti che la stessa produce sui cittadini e le imprese, da alcuni anni in molti Paesi si \u00e8 affermato un nuovo metodo denominato \"Better Regulation\", che mira appunto a produrre norme pi\u00f9 chiare, efficaci ed efficienti, in grado di conseguire gli obiettivi fissati con il minimo dei costi. Ci\u00f2 significa essenzialmente \"ridurre la burocrazia\", ossia eliminare gli oneri amministrativi impropri che derivano dall'applicazione delle norme a carico di cittadini e imprese, che hanno spesso una forte ricaduta negativa sull'economia nazionale. Per raggiungere tale obiettivo, sono state messe a punto forme pi\u00f9 avanzate e perfezionate di valutazione dell'impatto della legislazione, sia \"ex ante\" (cio\u00e8 preventiva, prima dell'entrata in vigore delle disposizioni in esame), sia \"ex post\" (cio\u00e8 consuntiva, per valutare gli effetti dell'applicazione concreta).\nLa Commissione europea ha sviluppato fortemente tale approccio, nell'ambito di una strategia denominata appunto \"Better Regulation\" (in italiano: \"Legiferare meglio\"), che ha trovato la sua applicazione pratica nel programma REFIT, mirante al controllo dell'adeguatezza e dell'efficacia della regolazione della Commissione europea, \"per rendere la legislazione dell'UE pi\u00f9 semplice e ridurre i costi della regolazione, contribuendo in tal modo a creare un contesto normativo chiaro, stabile e prevedibile per sostenere la crescita e l'occupazione\". La strategia di \"Legiferare meglio\" \u00e8 stata condivisa da tutte le istituzioni europee (Parlamento europeo, Consiglio dell'Unione europea e Commissione europea), sulla base di un nuovo accordo interistituzionale firmato il 13 aprile 2016.\nMolti Paesi membri dell'UE hanno introdotto elementi di \"Better Regulation\" nei loro processi legislativi, dotandosi di nuovi metodi, strumenti e organismi \"ad hoc\". A titolo di esempio, si possono citare i casi del Regno Unito con la \"Better Regulation Commission\" (soppressa nel 2008 e sostituita dal \"Better Regulation Executive\"), della Germania con il \"Nationaler Normenkontrollrat\" e dei Paesi Bassi con l'\"Adviescollege toetsing regeldruk\"."}
{"id": "222603", "revid": "2194416", "url": "https://it.wikipedia.org/wiki?curid=222603", "title": "Storia del giornalismo francese", "text": "La Storia del giornalismo francese si sviluppa lungo vari secoli.\nDalle origini alla Rivoluzione francese.\nLe prime forme di giornalismo in Francia si possono far risalire alla prima met\u00e0 del Seicento. Fra i primi esempi di pubblicazione periodica a stampo informativo troviamo la \"Gazette de Paris\", nata il 1\u00ba maggio 1631 per volere di Richelieu e guidata da Th\u00e9ophraste Renaudot. Con lo svilupparsi della diffusione di queste pubblicazioni iniziano per\u00f2 le prime forme di censura da parte delle autorit\u00e0 di governo.\nIl giornalismo rivoluzionario.\nPunto di svolta \u00e8 la Rivoluzione francese del 1789, che scioglie la stampa dai pesanti vincoli a cui era stata finora sottoposta. Non a caso \u00e8 proprio la Francia che vede nascere le prime forme di giornalismo politico e d'opinione. Fra le pubblicazioni pi\u00f9 importanti troviamo il \"Moniteur Universel\" di Panckucke e il , ma anche l'estremista \"L'Ami du Peuple\" diretto da Jean Paul Marat.\nTra il 1789 e il 1792 nascono in Francia quasi 200 nuove testate, principalmente rivoluzionarie ma anche a carattere monarchico, reazionario ed antirivoluzionario. Esempi ne sono il \"Journal politique national\" dell'abate Sabatier de Castres, il \"Journal de M. Suleau\" di Francois Suleau e \"L'Ami du Roi\" dell'abate Thomas Maurice Royou, fortemente critici nei confronti della rivoluzione.\nPi\u00f9 moderati appaiono il \"Mercure de France\", \"L'Ami des patriotes\" e il \"Journal de Paris\", favorevoli alla riforma costituzionale ma non alla rivoluzione. A partire dal 1789, apparvero diverse gazzette dal nome \"Le P\u00e8re Duchesne\", la pi\u00f9 famosa delle quali fu quella diretta da Jacques-Ren\u00e9 H\u00e9bert, che usc\u00ec dal 1790 al 1794.\nIl giornalismo nel periodo del Terrore.\nNel corso dei primi tre anni della Rivoluzione francese, la lotta anche verbale fra le varie correnti politiche si fece sempre pi\u00f9 aspra. A porre fine alle dispute giornalistiche fu la deposizione di Luigi XVI, avvenuta il 10 agosto 1792. Successivamente, le pubblicazioni filomonarchiche e costituzionali vennero costrette al silenzio; direttori e redattori furono costretti a fuggire all'estero.\nA partire dal 1793, inizia infatti il regime del Terrore, con il comitato di salute pubblica guidato da Robespierre. Finisce la libert\u00e0 di stampa: pur in mancanza di una vera e propria censura preventiva, chi pubblicava tesi ostili alle idee rivoluzionarie veniva perseguitato e rischiava la morte. Vittima di questo clima fu ad esempio Camille Desmoulins, direttore de Le Vieux Cordelier, fautore di una maggiore moderazione e clemenza.\nIl processo raggiunge la sua acme il 9 novembre 1799, con il colpo di Stato di Napoleone Bonaparte.\nIl giornalismo francese dell'Ottocento.\nLa necessit\u00e0 di lottare a favore della libert\u00e0 di stampa determina un'alleanza fra i vari giornali francesi, che porta nel 1819 a una legislazione meno rigida, che prevedeva il versamento di una cauzione per la pubblicazione dei periodici e la consegna di una copia della pubblicazione firmata dal responsabile.\nLa censura fu abolita solo nell'ottobre 1830, dopo la salita al trono di Luigi Filippo d'Orleans, e furono anche diminuiti gli importi della cauzione e del diritto di bollo. Nascono in questo periodo giornali dalle posizioni diverse, tra gli estremi costituiti dal pieno consenso alla monarchia di Luigi Filippo da un lato, e all'orientamento repubblicano dall'altro.\nNasce in questo periodo l'\"Avenir\", pubblicazione di ispirazione cattolico-liberale che promuoveva una conciliazione fra fede e ideali di libert\u00e0, in una posizione alternativa ai fautori del dispotismo o della democrazia. Il giornale fu per\u00f2 avversato sia da vari ambienti politici che da ambienti clericali, e nell'agosto 1832 fu costretto alla chiusura. Di ispirazione socialista fu invece \"L'Atelier\", fondato e diretto da operai nel 1840, che si poneva a difesa dei diritti dei lavoratori e sosteneva l'importanza di riforme sociali. Venne chiuso nel 1850, a seguito di una recrudescenza dei freni alla libert\u00e0 di stampa.\nImportante in questo periodo \u00e8 l'introduzione della pubblicit\u00e0 nei quotidiani francesi. Nel 1845 a Parigi fu fondata la prima agenzia pubblicitaria d'Europa (e forse del mondo), la \u00abCompagnie g\u00e9n\u00e9rale d'annonces\u00bb, poi \u00abSoci\u00e9t\u00e9 g\u00e9n\u00e9rale des annonces\u00bb, di Charles Duveyrier. La CGA ottenne la concessione degli spazi pubblicitari del quotidiano \"La Presse\" di Emile de Girardin. Girardin sfrutt\u00f2 gli annunci pubblicitari per tenere basso il prezzo di vendita del giornale: la pubblicazione di inserti economici permetteva di abbassare i costi di produzione e quindi quelli di copertina, cosa che permetteva l'aumento degli acquisti da parte dei lettori.\nCon \"La Presse\" nacque anche il fenomeno del \u201cromanzo d'appendice\u201d, genere letterario che si diffonde con grande successo in tutta la Francia e in seguito anche in Europa, e che trova consensi fino ai primi del Novecento. Siamo di fronte al passaggio dal giornalismo d'opinione puro ad un giornalismo di stampo maggiormente commerciale. Il primo \"feuilleton\" \u00e8 considerato \"La signorina Cormon\" di Balzac, pubblicato nel 1836.\nNel periodo della Comune apparvero a Parigi diverse gazzette dal nome \"Le P\u00e8re Duchesne\". Il nome riprendeva una testata molto popolare durante la Rivoluzione del 1789.\nL'affare Dreyfus.\nFra gli eventi che hanno caratterizzato la storia del giornalismo francese, grande importanza riveste il cosiddetto \u201cAffare Dreyfus\u201d, riguardante un ufficiale militare ebreo, arrestato e condannato su false prove indiziarie nel 1894.\nQuattro anni dopo, nel 1898, una lettera di \u00c9mile Zola al Presidente della Repubblica Francese fece scoppiare una feroce polemica. La lettera, intitolata J'accuse, richiedeva una riapertura del processo e una revisione della condanna, criticata violentemente dall'autore.\nDopo la pubblicazione della lettera, l'opinione pubblica e i giornali si spaccarono in due: da una parte quelli a favore di Dreyfus (\"Le Figaro\", \"Le Matin\", \"L'Aurore\"), dall'altra quotidiani come l'\"Echo de Paris\", l'\"Authorite\", \"Le Petit Journal\". Ad alimentare i dissapori anche uno strisciante sentimento antisemita, di cui \u00c9douard Drumont con il suo \"La Libre Parole\" era massima espressione.\nIl giornalismo francese del Novecento.\nCon l'inizio del Novecento la diffusione dei quotidiani aumenta sempre pi\u00f9 fra la popolazione francese, con quotidiani come Le Petit Journal che superano il tetto del milione di copie.\nL'avvicinarsi della prima guerra mondiale fa nascere per\u00f2 la necessit\u00e0 di un maggiore controllo del contenuto dei giornali in una situazione tanto delicata: viene cos\u00ec istituito un Bureau de presse per raccogliere e dirigere i giornalisti in favore dello sforzo bellico. La stampa perde cos\u00ec molta della sua autorevolezza e del rigore informativo che era il cavallo di battaglia di molti quotidiani, anche dopo la fine della guerra e della censura. Si profila inoltre un nuovo \u201cnemico\u201d: la radio.\nIl controllo della stampa ritorna col secondo conflitto mondiale e l'istituzione di un Service des Information, controllato dai militari. L'esperienza dura comunque poco, a causa della invasione tedesca della Francia: molti giornali chiudono, e quelli che rimangono o riaprono sono ora filonazisti. A svilupparsi \u00e8 per\u00f2 la stampa clandestina, frutto del lavoro dei partecipanti alla Resistenza. Esempi di questo tipo di giornali sono il T\u00e8moignage Chr\u00e9tien e la D\u00e8fence de la France, nata nel 1944 e che poi avrebbe cambiato nome in France Soir.\n L'insieme del panorama informativo finisce quindi sotto il controllo di 5 editori: Hachette, il gruppo in mano alla famiglia Hersant, quello guidato da Jean Prouvost, quello guidato da Marcelle Boussac e la Boyard Presse, impresa di stampo cattolica dedita alla stampa religiosa. Un problema, quello dei trust editoriali, che resta tuttora aperto e a cui il Governo francese cerca di trovare una soluzione."}
{"id": "222607", "revid": "287204", "url": "https://it.wikipedia.org/wiki?curid=222607", "title": "Storia del giornalismo inglese", "text": "La storia del giornalismo inglese si sviluppa lungo vari secoli, a partire dall'apparizione delle prime gazzette, all'inizio del Seicento, fino a oggi.\nOrigini.\nIn Inghilterra i primi giornali furono chiamati \"newsbooks\" (\u201clibri di notizie\u201d) oppure \u201cnewssheets\u201d (\u201cfogli di notizie\u201d). Contavano generalmente 16 pagine ed erano venduti a 1 penny. Il primo \u201clibro di notizie\u201d apparve nel 1622 con il titolo \"Weekely Newes from Italy, Germanie , Hungaria, Bohemia, the Palatinate, France &amp; the Low Countries\", opera dello stampatore Nathaniel Butter. Si trattava della traduzione di un giornale olandese, il \"Courante uyt Italien, Duytslandt &amp;c.\" di Amsterdam. I giornali erano venduti quasi esclusivamente su abbonamento. Se uno stampatore riusciva a ottenere il privilegio dell'esenzione dall'affrancatura postale, spediva il proprio giornale franco posta. I giornali circolavano dunque come \u201clettere di notizie\u201d utilizzando il servizio postale. In ogni citt\u00e0, per\u00f2, solamente uno-due stampatori avevano questo privilegio. Nel 1644 John Milton pubblic\u00f2 il suo \"Areopagitica\", una grande perorazione in favore della libert\u00e0 di stampa.\nNel 1665 apparve il primo giornale pubblicato a cadenze regolari, la \u00abOxford Gazette\u00bb (poi \u00abLondon Gazette\u00bb). Ne era proprietario e compilatore Henry Muddiman. I nomi dei giornali inglesi dell'epoca erano: Courant, News (Newes), Mercury, Post, Gazette. Una caratteristica della stampa inglese fu la precoce scoperta della pubblicit\u00e0, un'opportunit\u00e0 favorita dall'aumento costante dei commerci. I primi giornali inglesi a pubblicare annunci pubblicitari furono il \u00abWeekely Relations of Newes\u00bb e il \u00abMercurius Britanicus\u00bb. Il primo annuncio relativo al t\u00e8 apparve nel 1658.\nDal 1660 al 1685 regn\u00f2 in Inghilterra Carlo II Stuart. Il nuovo re restaur\u00f2 la monarchia dopo il periodo di Cromwell e nel 1662 fece ripristinare la censura preventiva: in quell'anno il Parlamento approv\u00f2 il \"Licensing Act\". La legge attribu\u00ec notevoli privilegi alla corporazione degli stampatori e cartolai di Londra (\"Stationers' Company\"). Nessun giornale poteva essere stampato senza l'assenso della corporazione. Come avveniva nel resto d'Europa, si autorizz\u00f2 la pubblicazione di una sola \u201cgazzetta ufficiale\u201d, cio\u00e8 una gazzetta che riceveva notizie ufficiali in via esclusiva ed era l'unica che aveva accesso agli uffici governativi. Nell'isola questo giornale fu la \u00abLondon Gazette\u00bb. La corporazione - utilizzando il potere di censura conferitole dalla legge - blocc\u00f2 la pubblicazione di numerosi \"libelli\".\nIl \"Licensing Act\" doveva essere periodicamente rinnovato dalla Camera dei comuni. Nel 1693 l'assemblea legislativa decise che la legge sarebbe stata rinnovata per soli due anni. Nel maggio 1695 la censura preventiva cess\u00f2 quindi di esistere.\nRimase una sola restrizione: non si poteva confutare la politica del governo e mettere in cattiva luce gli ambasciatori delle nazioni estere e, in genere, i rappresentanti ufficiali degli Stati esteri in visita ufficiale sul suolo britannico. La legge sulla diffamazione metteva a tacere gli organi di stampa che si spingevano troppo in l\u00e0 nella critica all'esecutivo.\nIl XVIII secolo.\nNel 1702 nacque il primo quotidiano inglese. Si chiam\u00f2 \u00abDaily Courant\u00bb ed era composto da un unico foglio stampato su una facciata; il primo numero usc\u00ec l'11 marzo. Diretto da Samuel Buckley, il quotidiano si present\u00f2 con il motto: \"Credibilit\u00e0 e imparzialit\u00e0\" e promosse la distinzione tra fatti e opinioni. Il modello cui si ispir\u00f2 era ancora quello ufficiale e prestigioso della \u00abLondon Gazette\u00bb che, per effetto della nuova crescita della stampa periodica, vide diminuire la propria tiratura. I canali informativi della Gazette erano quelli ufficiali dei circuiti diplomatici, che immancabilmente si rivelarono pi\u00f9 lenti e incompleti degli , che invece rappresentavano le fonti principali degli altri giornali. Di corrente opposta fu invece il di poco successivo \u00abSpectator\u00bb (usc\u00ec dal marzo 1711 al dicembre 1712), che espose i temi di attualit\u00e0 secondo un'ottica ben precisa e schierata politicamente. Nel 1731 esistevano in Inghilterra 400 giornali.\nFino al 1712 l'unica tassa che riguardava la stampa era il dazio sulla carta, fissato in mezzo penny alla libbra. Quell'anno furono istituite due nuove tasse: il \u201cdiritto di bollo\u201d per ciascun mezzo foglio stampato (\"Stamp Duty\") del valore di un penny, e la tassa sulla pubblicit\u00e0. Quest'ultima era molto onerosa: uno scellino per ogni inserzione pubblicitaria. La tassa andava a colpire la principale fonte di sostentamento dei giornali: i critici accusarono il governo di voler imbavagliare la stampa. Infatti la pubblicit\u00e0 quasi scomparve dai giornali e molti di essi dovettero chiudere. I rimanenti dovettero aumentare il prezzo di vendita e quindi perdere i lettori dei ceti popolari.\nNel giro di qualche anno, per\u00f2, si ebbe un'inversione di tendenza: le copie vendute ricominciarono a salire progressivamente. La contromossa del governo fu, nel 1776, l'aumento dell'imposta di bollo da 1 penny a 1 penny e mezzo.\nAlla met\u00e0 del secolo i quotidiani si concentravano sulle notizie politiche o commerciali (adatte agli interessi della classe media), mentre i settimanali fornivano notizie di carattere pi\u00f9 generale. Alla fine del secolo, dei nove giornali pubblicati a Londra, cinque erano fogli di sole inserzioni pubblicitarie. Altri giornali dedicavano la maggior parte del loro spazio alla pubblicit\u00e0. Nella seconda met\u00e0 del secolo apparvero dei grandi talenti giornalistici sulla scena inglese: John Bell (1745\u20131831), che fu co-fondatore nel 1772 del \u00abMorning Post\u00bb e sei anni dopo lanci\u00f2 il fortunato \u00abWorld\u00bb. James Perry divenne nel 1789 proprietario e direttore del \u00abMorning Chronicle\u00bb e lo fece diventare il giornale pi\u00f9 letto del suo tempo. John Walter, un ex mercante di carbone, lanci\u00f2 il \u00abDaily Universal Register\u00bb nel 1785. La testata iniziale poco tempo dopo mut\u00f2 in \u00abThe Times\u00bb. Nei primi anni conteneva soprattutto pubblicit\u00e0; quando qualche anno dopo ebbe raggiunta una solida base finanziaria, divenne un quotidiano generalista. Nel 1788 apparve il primo quotidiano del pomeriggio: era intitolato \u00abStar and Evening Advertiser\u00bb. L'idea era quella di fornire per primi le notizie relative ai fatti accaduti nello stesso giorno in cui si erano verificati.\nNel XVIII secolo comparirono davanti a un giudice con l'accusa di diffamazione: Jonathan Swift, accusato di aver attaccato i ministri whig dalle colonne dell'\u00abExaminer\u00bb; Junius (uno pseudonimo), per un attacco a William Murray, presidente della Corte Superiore di Giustizia (\"Lord Chief Justice\"); John Wilkes, che fin\u00ec in prigione due volte: nel 1763 per le critiche fatte al governo (fece cadere il ministero di John Stuart) e nel 1768. Grazie alla sua ostinazione, riusc\u00ec a far riconoscere la libert\u00e0 dei giornali di criticare il governo. Verso la fine del secolo l'incipiente rivoluzione industriale, favorendo lo sviluppo di nuove tecnologie meccaniche, rese possibile l'aumento della tiratura dei giornali. Aument\u00f2 anche la quantit\u00e0 di inserzioni pubblicitarie e, di conseguenza, sal\u00ec la redditivit\u00e0 di molte testate. Raggiunta una pi\u00f9 solida base finanziaria, i quotidiani londinesi ebbero la forza di criticare le scelte del governo sui temi pi\u00f9 scottanti dell'epoca (la guerra d'indipendenza americana e la rivoluzione francese). La stampa inglese ottenne un primo, grande risultato: i lavori del Parlamento furono desecretati e resi pubblici. I giornalisti poterono cos\u00ec riferire ai lettori tutti i discorsi e i pronunciamenti resi alla Camera dei Comuni e alla Camera dei Lord. La risposta del governo fu il raddoppio della tassa sulla pubblicit\u00e0, che pass\u00f2 da 1 a 2 scellini per ogni annuncio (quando all'epoca una copia del \u201cTimes\u201d costava 4 pence). Nel 1789 fu deciso un inasprimento anche del diritto di bollo, che sal\u00ec a 2 pence (in sostanza, la met\u00e0 del ricavato della vendita di un quotidiano andava allo Stato).\nNel 1792 fu approvato il \"Fox's Libel Act\", in base al quale le cause per diffamazione vennero sottratte alla giustizia ordinaria e assegnate a un giur\u00ec composto da magistrati non nominati dal governo. Anche questa fu una vittoria della libert\u00e0 di stampa.\nIl XIX secolo.\nPer antica tradizione, in Inghilterra i quotidiani non escono la domenica. Ma, dato l'interesse del pubblico per le notizie, questo spazio non poteva rimanere vuoto: nacquero infatti dei giornali che uscivano esclusivamente nel giorno festivo. Gi\u00e0 nei primi decenni del XIX secolo i domenicali ebbero una presenza stabile nel panorama inglese. Alcuni nomi: l'\u00abObserver\u00bb (1791), il \u00abWeekly Dispatch\u00bb (1801) e il \u00abSunday Times\u00bb (1822). Nel 1843 vide la luce il \u00abNews of the World\u00bb.\nNella storia della stampa inglese ebbero sempre una tiratura superiore dei quotidiani. Si pu\u00f2 dire che la crescita dei giornali inglesi nell'Ottocento sia stata trainata dai domenicali. Infatti, il primo giornale (inglese e del mondo) a superare la tiratura di un milione di copie fu un domenicale, il \"Lolyd's Weekly Newspaper\" nel 1896. Fino alla met\u00e0 del XX secolo i domenicali riportarono anche le notizie degli altri giorni della settimana. Per quanto riguarda le pubblicazioni nei giorni lavorativi, il quotidiano maggiormente rappresentativo della storia inglese \u00e8 il gi\u00e0 citato \u00abTimes\u00bb, fondato nel 1785 da John Walter: conobbe il periodo di maggior sviluppo negli anni fra il 1803 e il 1843, sotto la guida di John Walter II. Un altro importante quotidiano di questo periodo fu il \u00abMorning Post\u00bb (1772-1937, anch'esso gi\u00e0 citato), nato negli ambienti dell'aristocrazia inglese.\nAll'inizio del secolo la libert\u00e0 di stampa in Inghilterra conobbe momenti di grande precariet\u00e0: gli oneri fiscali e le tasse vennero inasprite al punto da costringere gli stampatori ad alzare il prezzo dei giornali, con grave nocumento per le vendite. Molti stampatori chiusero i propri fogli di notizie e pubblicarono nuovi giornali che contenevano solamente opinioni invece di notizie, e quindi non rientravano nei casi previsti dalla legge. Nel dicembre 1819 il Parlamento approv\u00f2 una norma (\"Newspaper and Stamp Duties Act\") che incluse nella tassazione anche i giornali che pubblicavano opinioni. Inoltre, un articolo della legge previde anche la condanna all'esilio per i giornalisti che fossero stati condannati due volte per diffamazione. Fu un duro colpo alla libert\u00e0 di stampa. La reazione del mondo giornalistico fu decisa: nacquero a Londra numerosi fogli clandestini, venduti per mezzo di strilloni (costantemente a rischio di arresto). Tra essi si distinse \u00abIl Guardiano del poveruomo\u00bb (\"The poor man's Guardian\"), che divenne talmente popolare da rivaleggiare col \u00abTimes\u00bb per il numero di copie vendute.\nDopo la salita al potere dei Whig, a partire dal 1830, le limitazioni di tipo economico vennero via via soppresse. Il Parlamento consider\u00f2 attentamente la situazione: con tasse elevate, la stragrande maggioranza dei giornali era diventata clandestina. Tutti evitavano le imposte. Era meglio abbassare le gabelle e i balzelli: in questo modo tutti i giornali sarebbero usciti dall'illegalit\u00e0, avrebbero pagato qualcosa e lo Stato ci avrebbe guadagnato. E cos\u00ec avvenne: nel 1833 la Camera dei Comuni ridusse la tassa sulla pubblicit\u00e0 da 3 scellini e 6 pence a uno scellino e 6 pence. Era la prima volta che veniva abbassata da quando era stata istituita, oltre cent'anni prima. Nel 1836 venne ribassato anche il diritto di bollo da 4 a un penny. L'unica fonte di entrate per il governo rimasero le tariffe postali per i giornali venduti su abbonamento. Come conseguenza immediata i giornali abbassarono il prezzo di vendita da 7 a 5 pence. Nel 1842 nacque il \u00abDaily News\u00bb (1842-1930), che divenne negli anni seguenti uno dei maggiori giornali britannici. Fondatore e primo direttore fu Charles Dickens. L'anno seguente nasce il settimanale \u00abThe Economist\u00bb, che diventa una delle pubblicazioni pi\u00f9 autorevoli al mondo nel settore politico-finanziario. Nel 1851 Paul Julius Reuter fond\u00f2 la propria agenzia di stampa a Londra, destinata a diventare la maggiore agenzia di stampa inglese e una delle pi\u00f9 importanti del mondo.\nL'abolizione delle tasse sugli stampati ebbe un immediato effetto benefico: nel Paese apparvero centinaia di nuove pubblicazioni. Tra esse, alcune divennero testate di rilievo: il \u00abManchester Guardian\u00bb, lo \u00abYorkshire Post\u00bb, la \u00abPall Mall Gazette\u00bb e il \u00abDaily Telegraph\u00bb. Aument\u00f2 anche l'influenza politica e intellettuale della stampa nel Paese. Nel 1870 esistevano pi\u00f9 di 1 000 testate, tra cui, in ambito nazionale, 99 quotidiani e 626 settimanali. Appena sei anni dopo, le pubblicazioni raggiunsero quota 1 260. A Londra avevano sede 28 quotidiani; nel resto dell'Inghilterra se ne contavano 124. Vi erano sette quotidiani nel Galles e 19 in Scozia. La stampa continu\u00f2 la sua espansione fino alla fine del secolo contando sull'aumento del livello di benessere di una classe media in costante crescita. In questo periodo si svilupp\u00f2 anche la stampa del pomeriggio, che pass\u00f2 dalla periodicit\u00e0 trisettimanale a quella quotidiana, e assunse un tono pi\u00f9 scandalistico discostandosi dai quotidiani del mattino. Nacque la distinzione tra giornali \"qualitativi\" e giornali \"popolari\", che permane ancora oggi.\nIl XX secolo.\nCon il nuovo secolo si apr\u00ec una nuova epoca per il giornalismo inglese: nacque il quotidiano di massa, caratterizzato dalle alte tirature (stabilmente sopra il milione di copie). Apripista della nuova generazione fu il \u00abDaily Mail\u00bb, fondato da Alfred Harmsworth (assieme al fratello Harold) nel 1896. Giornale popolare, a basso prezzo, si concentr\u00f2 maggiormente sull'attualit\u00e0 e sulla cronaca giudiziaria, mettendo da parte la critica politica. In pochi anni divenne il primo quotidiano nazionale, surclassando il \u00abDaily Telegraph\u00bb. Il \u00abDaily Mail\u00bb fu anche il primo quotidiano a essere gestito con criteri manageriali: da societ\u00e0 di persone divenne una societ\u00e0 per azioni, venendo poi imitato negli anni seguenti dagli altri quotidiani nazionali. Nel 1903, visto il successo ottenuto, i fratelli Harmsworth fondarono il \u00abDaily Mirror\u00bb, primo quotidiano inglese a fare largo uso di fotografie, non solo in prima pagina.\nAll'inizio del secolo i principali giornali qualitativi erano: il \u00abTimes\u00bb, il \u00abDaily Telegraph\u00bb e il \u00abMorning Post\u00bb. I principali giornali popolari erano: il \u00abDaily Mail\u00bb, il \u00abDaily Express\u00bb (fondato da Arthur Pearson nel 1900), il \u00abDaily Mirror\u00bb, il \u00abDaily Sketch\u00bb (1909) e il \u00abDaily Herald\u00bb (1911). Alfred Harmsworth (1865-1922) fu il primo magnate della stampa britannica, seguito dal fratello Harold (1868-1940) e successivamente da Max Aitken, I barone di Beaverbrook (1879-1964).\nNegli anni venti la stampa pass\u00f2 da una fase di libera concorrenza a una fase di concentrazione (\"trust\"). Al primo gennaio 1922 esistevano sei grandi catene di giornali (tra parentesi la tiratura):\nRimanevano fuori dalle grandi concentrazioni: il \u00abDaily News\u00bb (351 000) e lo \u00abStar\u00bb (660 000), indipendenti, e i due giornali di Beaverbrook: il \u00abDaily Express\u00bb (550 000) e il \u00abSunday Express\u00bb (244 000), da lui fondato nel 1918.\nNel 1922 Alfred Harmsworth (che ricevette il titolo nobiliare di Lord Northcliffe per i suoi eccezionali meriti nell'industria della comunicazione) mor\u00ec. Il fratello Harold (anch'egli nobilitato con il titolo di Lord Rothermere) rilev\u00f2 tutte le sue propriet\u00e0, rafforzando cos\u00ec la posizione di primo gruppo editoriale nazionale nel campo dei periodici. Con il tempo, la sua quota di mercato venne lentamente erosa, scendendo dal 24,6% al 22,4 (1929), fino al 17,7% (1937). Durante questo periodo la \u00abNorthcliffe Associated\u00bb vendette il \u00abTimes\u00bb e il \u00abDaily Mirror\u00bb.\nNegli anni venti crebbe enormemente il gruppo dei fratelli William e Gomer Berry, la cui quota di mercato, dall'1,66% del 1922 fece un balzo al 19,42% del 1929, fino a scendere al 15,2% nel 1937. Negli anni venti i fratelli Berry acquisirono il \u00abDaily Sketch\u00bb (1926) il \u00abSunday News\u00bb (1931) e altri giornali, sia nazionali che provinciali.\nNel periodo 1922-1937 si assist\u00e9 a un considerevole sviluppo dei giornali di Max Aitken, barone di Beaverbrook. Proprietario del \u00abDaily Express\u00bb e del \u00abSunday Express\u00bb, con l'acquisizione dell'\u00abEvening Standard\u00bb e di altre testate nazionali e provinciali pass\u00f2 da due giornali a 14. La sua quota di mercato crebbe dal 3,57% al 13,98%, consentendogli di salire al terzo posto tra gli editori nazionali di periodici.\nIl proprietario del \u00abDaily Herald\u00bb e del \u00abPeople\u00bb, Julius Elias, con due soli giornali deteneva nel 1937 una quota del 13,36% del mercato.\nLa Westminster Press possedeva nel 1922 nove testate che valevano il 2,58% del mercato. Negli anni successivi procedette all'acquisizione di cinque nuove testate, tutte di provincia. Non possedeva giornali a Londra. Anche per questo motivo, quindici anni dopo la sua quota era salita solamente al 3,13%. \nNello stesso periodo Edward Hulton (il terzo editore inglese) aveva lasciato il mercato dei giornali e la United Newspapers aveva ceduto tutte le testate nazionali per continuare l'attivit\u00e0 come editore di giornali locali.\nTra le testate si ebbe la grave perdita del \u00abMorning Post\u00bb, che fu chiuso nel 1937 dopo 165 anni di ininterrotta presenza nelle edicole.\nNel 1934 cominci\u00f2 una lunga lotta per il primato nazionale nel settore dei quotidiani popolari tra \u00abDaily Mirror\u00bb e \u00abDaily Express\u00bb che dur\u00f2 ben 15 anni. All'inizio il Mirror aveva una tiratura di poco pi\u00f9 di 730 000 copie, mentre il rivale veleggiava a 1 700 000. Nel 1941 il \u00abMirror\u00bb era salito a 1 685 000, che diventarono 3 447 000, contro le dell'\u00abExpress\u00bb. Il margine si era notevolmente ridotto. Il \u00abMirror\u00bb fece un nuovo balzo in avanti nel secondo semestre del 1948, per arrivare a gennaio 1949 a 4 187 403 copie giornaliere, mentre l'\u00abExpress\u00bb rimase sotto i 4 milioni.\nVi erano poi due domenicali qualitativi: The Sunday Times (di Gomer Berry, 568 000 copie) e The Observer (384 000).\nNel 1949 una Commissione nominata dal Parlamento pubblic\u00f2 le conclusioni di un'inchiesta sulla stampa durata due anni. La Commissione accert\u00f2 che non sussisteva un monopolio finanziario nella stampa britannica. Riconobbe tuttavia l'esistenza di grandi concentrazioni di capitale sotto il controllo di poche grandi \u201ccatene\u201d (\"chains\"). La Commissione Ross, dal nome del presidente David Ross (Camera dei Lord), propose l'istituzione di un Consiglio generale della stampa cui assegn\u00f2 i compiti di vigilare sulla qualit\u00e0 del giornalismo britannico e di salvaguardare la libert\u00e0 di stampa. L'organismo entr\u00f2 in funzione il 1\u00ba luglio 1953.\nNonostante ci\u00f2, la concentrazione della stampa era un fenomeno sotto gli occhi di tutti: nel 1957 oltre il 60% dei quotidiani del Regno Unito erano controllati da quattro grandi gruppi (Daily Mirror-Pictorial, Associated Newspapers, fondata da Lord Rothermere, Beaverbrook e Kemsley di Gomer Berry). Il controllo era ancora pi\u00f9 stringente nel segmento dei quotidiani nazionali (70%).\nA conferma di ci\u00f2, tra il 1921 e il 1971 il numero totale dei quotidiani e dei domenicali in Gran Bretagna diminu\u00ec del 30 per cento, passando da 169 a 123. La concentrazione si rivel\u00f2 un fattore limitativo della concorrenza.\nNel 1971 si contano in Gran Bretagna 123 quotidiani e domenicali nazionali e 1.150 giornali locali. Tra il 1968 e il 1969 l'imprenditore di origine australiana Rupert Murdoch si affaccia per la prima volta sul mercato britannico dei periodici acquisendo il domenicale popolare \u00abNews of the World\u00bb e il quotidiano popolare \u00abThe Sun\u00bb (dalla International Publishing Corporation). \u00c8 l'inizio di un'attivit\u00e0 pluridecennale che si protrae oltre l'anno 2000. Negli anni settanta le testate provinciali conoscono una stagione di crescita: dalle 30 del 1946 salgono fino alle 68 del 1976. I principali quotidiani locali sono il \u00abGlasgow Herald\u00bb e lo \u00abScotsman\u00bb di Edimburgo, entrambi sopra le 100 000 copie di tiratura. Il popolo britannico si dimostra uno dei pi\u00f9 assidui nella lettura dei quotidiani: nello stesso anno 1976 sono in circolazione 388 copie per abitante, una delle medie pi\u00f9 alte in Europa.\nAlla fine degli anni settanta gli stessi quattro grandi gruppi che dominavano nel 1957 controllano ancora la maggior parte della stampa nazionale: Daily Mirror-Pictorial; Associated Newspapers; Beaverbrook; Kemsley di Gomer Berry. La concentrazione \u00e8 addirittura aumentata, passando dal 60% all'80%. Nel 1981 si verifica l'ascesa di Rupert Murdoch: il proprietario di \u00abNews of the World\u00bb e del \u00abSun\u00bb (gestiti tramite la holding News International, nata nel 1980) acquisisce il prestigioso \u00abTimes\u00bb (unitamente al domenicale \u00abSunday Times\u00bb), entrando nel gotha dell'editoria periodica britannica (febbraio 1981). Un altro importante passaggio di propriet\u00e0 avviene nel 1984, quando l'editore Robert Maxwell (1923-1991) approfitta dello sfaldamento del gruppo IPC/Reed per rilevarne la divisione periodici (\u00abDaily Mirror\u00bb, \u00abSunday Mirror\u00bb e \u00abSunday People\u00bb). Altre acquisizioni riguardano singole testate: nel 1985 la United Newspapers rileva il \u00abDaily Express\u00bb; nel 1986 il finanziere canadese Conrad Black compra il \u00abDaily Telegraph\u00bb. In sostanza tre quarti delle testate nazionali cambiano di propriet\u00e0. Nello stesso periodo nascono tre nuovi quotidiani: il \u00abDaily Star\u00bb (1979), \u00abToday\u00bb (1985) e \u00abThe Independent\u00bb (1986) e appaiono due nuove edizioni domenicali: quella del \u00abDaily Mail\u00bb (1982) e quella dell'\u00abIndependent\u00bb (1990).\nNel gennaio 1986 Rupert Murdoch \u00e8 il primo ad abbandonare la storica Fleet Street e a trasferire altrove le sedi dei propri giornali. L'editore concentra le sue propriet\u00e0 a Wapping (nella parte orientale della citt\u00e0), dove hanno gi\u00e0 sede altre propriet\u00e0 del gruppo: canali televisivi, cartiere e tipografie. \u00c8 l'inizio di un esodo che coinvolger\u00e0 negli anni seguenti tutti i maggiori editori britannici.\nAll'inizio degli anni novanta la Gran Bretagna \u00e8 l'unica nazione che vanta cinque quotidiani tra i primi dieci del continente. Essi sono: \nLa tiratura complessiva delle copie stampate si contrae, in Gran Bretagna come nelle altre nazioni europee (ad eccezione della Germania riunificata). Nel 1993 il numero totale di copie stampate scende sotto i 35 milioni. La quota delle copie vendute in abbonamento \u00e8 del 40% sul totale. Nello stesso periodo si riduce il formato dei quotidiani qualitativi: dal tradizionale \"broadsheet\" si passa ai pi\u00f9 comodi Berlinese o compact.\nNel 1999 Trinity International Holdings, il maggiore editore britannico di testate regionali, acquisisce una primaria testata nazionale, il \u00abDaily Mirror\u00bb. Dalla fusione con l'editore del quotidiano nasce il gruppo Trinity Mirror.\nIl XXI secolo.\nNel 2005 i quotidiani inglesi vendevano complessivamente 16 milioni di copie al giorno (circa 280 ogni mille abitanti), di cui 9 milioni attribuibili alla stampa popolare, quasi 3 ai quotidiani qualitativi ed il resto alla stampa locale. Nel 2010 l'uomo d'affari russo Alexander Lebedev acquisisce il controllo del quotidiano qualitativo \u00abThe Independent\u00bb.\nNel 2011 il domenicale \u00abNews of the World\u00bb ed altri giornali editi da News International \u00e8 protagonista di uno scandalo internazionale. I dipendenti del giornale sono accusati di essere coinvolti in attivit\u00e0 di pirateria informatica su telefoni cellulari, corruzione di funzionari di polizia e dell'esercizio di un'influenza impropria nel reperimento di notizie. La conseguente protesta pubblica contro News Corporation (la holding che controlla News International) e il suo proprietario Rupert Murdoch porta alle dimissioni di molte figure apicali, tra cui lo stesso Murdoch come direttore di News Corporation, il figlio James Murdoch come presidente esecutivo, Les Hinton (direttore generale di Dow Jones), Tom Crone (direttore legale di News International), e Rebekah Brooks (amministratore delegato). Gli inserzionisti pubblicitari cessano totalmente di acquistare spazi pubblicitari su \u00abNotizie dal mondo\u00bb, costringendo la testata a chiudere il 10 luglio 2011, dopo 168 anni di pubblicazione.\nNel 2018 Trinity Mirror, gi\u00e0 proprietaria del tabloid \u00abDaily Mirror\u00bb e del domenicale \u00abSunday Mirror\u00bb, rileva \u201cNorthern &amp; Shell\u201d, societ\u00e0 editrice che ha in portafoglio i tabloid \u00abDaily Express\u00bb e \u00abSunday Express\u00bb e le testate popolari \u00abDaily Star\u00bb e \u00abOk!\u00bb. Successivamente Trinity Mirror decide di cambiare ragione sociale in \u201cReach\u201d."}
{"id": "222608", "revid": "1718925", "url": "https://it.wikipedia.org/wiki?curid=222608", "title": "Relazione di finezza", "text": "In matematica, lo studio delle topologie su un insieme consiste nel confrontare le diverse topologie di cui pu\u00f2 essere dotato un dato insieme X.\nTali topologie formano un insieme parzialmente ordinato, e questa relazione d'ordine, detta relazione di finezza, pu\u00f2 essere usata per confrontare due topologie diverse.\nDefinizione.\nUno spazio topologico consiste in un insieme X e una topologia T. La topologia T \u00e8 una collezione di sottoinsiemi di X, detti aperti. Se due topologie T1 e T2 sono tali che \nT1 \u00e8 contenuta in T2 (in altre parole, gli aperti di T1 sono anche aperti di T2), allora si dice che T2 \u00e8 pi\u00f9 fine di T1. \nLa classe delle topologie risulta cos\u00ec parzialmente ordinata.\nReticolo di topologie.\nL'insieme delle topologie su X ha un minimo assoluto, dato dalla topologia banale (che \u00e8 meno fine di qualsiasi altra topologia), ed un massimo assoluto, dato dalla topologia discreta (che \u00e8 pi\u00f9 fine di qualsiasi altra topologia).\nL'insieme delle topologie \u00e8 un reticolo: ogni collezione di topologie ha un minimo comune (le loro intersezioni) ed un massimo comune (generato dalle loro unioni).\nEsempi.\nUno spazio di funzioni ammette spesso alcune diverse topologie. Ad esempio, lo spazio delle funzioni continue definite sull'intervallo [0,\u00a01] pu\u00f2 essere dotato della topologia della convergenza puntuale o della convergenza uniforme: la seconda \u00e8 pi\u00f9 fine della prima.\nNella lista seguente, ogni topologia \u00e8 pi\u00f9 fine delle precedenti: Topologia banaleCofinita di Zariski Euclideadi Sorgenfrey Discreta."}
{"id": "222609", "revid": "77358", "url": "https://it.wikipedia.org/wiki?curid=222609", "title": "Duchov", "text": ""}
{"id": "222612", "revid": "124909322", "url": "https://it.wikipedia.org/wiki?curid=222612", "title": "Kevin S. Bright", "text": "Ha raggiunto la popolarit\u00e0 grazie alla \"sit-com\" arcipremiata \"Friends\", creata da lui in collaborazione con David Crane e Marta Kauffman. \nDal 2004 al 2006 \u00e8 stato impegnato alla direzione dello \"spin-off\" di \"Friends\", intitolato \"Joey\", che segue la continuazione della storia del personaggio di Joey (interpretato da Matt LeBlanc) e soprattutto della sua carriera. \nBright ha tenuto a battesimo anche telefilm come \"L'atelier di Veronica\" (\"Veronica's Closet\") e \"Couples\"."}
{"id": "222619", "revid": "125892373", "url": "https://it.wikipedia.org/wiki?curid=222619", "title": "Let's &amp; Go - Sulle ali di un turbo", "text": " \u00e8 un manga scritto da Tetsuhiro Koshita, serializzato sulla rivista CoroCoro Comic dal giugno 1994 all'ottobre 1999 e successivamente raccolto in 20 tank\u014dbon, la cui trama racconta delle gare di Mini 4WD, i celebri modellini automobilistici prodotti dalla Tamiya.\nDal manga \u00e8 stata tratta una serie televisiva anime di 3 stagioni per un totale di 153 episodi, trasmessa su TV Tokyo dal 1996 al 1998 e in Italia dal 2004 con il titolo Let's &amp; Go - Sulle ali di un turbo.\nTrama.\nLa serie racconta la storia di Retsu e Go (Ricky e Ghigo in Italia), due fratelli appassionati di Mini 4WD conosciuti come i fratelli Retsu &amp; Go, in Italia i fratelli \"pronti e via\".\nGli ultimi sette tank\u014dbon del manga sono intitolati \"Bakus\u014d Ky\u014ddai Let's &amp; Go!! MAX\" e coincidono con la terza stagione dell'anime. In questa ultima parte i protagonisti diventano Retsuya Ichimonji e G\u014dki Ichimonji (Robin e George in Italia).\nPersonaggi.\nTRF Victorys.\nI TRF Victorys sono la squadra di piloti di Mini 4WD che rappresenta il Giappone e che sono stati scelti tra i migliori del paese attraverso la Great Japan Cup (GJC). La squadra ha la particolarit\u00e0 di avere tutte le mini 4wd diverse tra loro, un\u2019unicit\u00e0 tra le squadre del WGP. Data la diversit\u00e0 di prestazioni tra le macchine e il modo di correre individuale dei membri, trovano inizialmente molte difficolt\u00e0 a collaborare come una squadra. L'acronimo \u201cTRF\u201d \u00e8 un'abbreviazione di \"Tsuchiya Racing Factory\" nella versione anime e \"Tamiya Racing Factory\" nella versione manga.\nNA Astro Rangers.\nGli Astro Rangers sono la squadra americana e il termine NA significa National team America.\nTutti i membri sono tirocinanti della NASA e le corse di mini 4wd fanno parte del loro allenamento. Tra le squadre partecipanti al WGP, sono quella pi\u00f9 tecnologicamente avanzata e con il miglior gioco di squadra. La Buck Blader (Black Blader tradotto in Italia) \u00e8 la mini 4wd che utilizzano tutti i componenti del team, ma ognuna ha caratteristiche meccaniche diverse. \n\u00c8 dotata di un sistema di sospensioni che la rendono adatta a percorsi dissestati.\nMembri.\nEdge ( \u30a8\u30c3\u30b8\u00b7\u30d6\u30ec\u30a4\u30ba , Edge Blaze)\nJo ( \u30b8\u30e7\u30bb\u30d5\u30a3\u30fc\u30cc\u00b7\u30b0\u30c3\u30c9\u30a6\u30a3\u30f3 , Josephina \u201cJoe\u201d Goodwin)\nMiller ( \u30de\u30a4\u30b1\u30eb\u00b7\u30df\u30e9\u30fc , Michael Miller)\nHammer ( \u30cf\u30de\u30fc\u00b7\u30c7\u30fc\u30f4\u30a3\u30c3\u30c9\u00b7\u30b0\u30e9\u30f3\u30c8 , Horvy \u201cHammer D\u201d David Grant)\nEisen Wolf.\nGli Eisen Wolf sono la squadra tedesca e il loro nome significa \u201cLupi di ferro\u201d. All\u2019inizio del WGP hanno partecipato le riserve della squadra, eccetto Erich che \u00e8 titolare, poich\u00e9 gli altri quattro titolari erano impegnati nel Campionato Europeo svoltosi in concomitanza con la parte iniziale del Campionato del mondo (WGP). Le riserve tuttavia hanno ottenuto scarsi risultati ma dopo l'arrivo dei titolari, nell\u2019episodio 74, la squadra ha vinto quasi tutte le gare. Grazie alla Super Corsa dei Sogni sono balzati ai primi posti della classifica, dimostrando grandi capacit\u00e0 e strategia. Il loro motto \u00e8 \"Raggiungere il traguardo giocando sempre pulito\".\nLa mini 4wd di squadra utilizzata dai titolari \u00e8 la Bergkaiser. Ne esistono due tipi: il tipo L e il tipo R. Michael ed Erich usano il tipo R, Schmidt e Adolf usano il tipo L e Hessler usa entrambi a seconda della gara.\nMembri.\nMichael (\u30df\u30cf\u30a8\u30eb\u30fb\u30d5\u30ea\u30fc\u30c9\u30ea\u30d2\u30fb\u30d5\u30a9\u30f3\u30fb\u30f4\u30a1\u30a4\u30c4\u30bc\u30c3\u30ab\u30fc, Michael Friedrich von Weizsecker)\nSchmidt (\u30b7\u30e5\u30df\u30c3\u30c8\u30fb\u30d5\u30a1\u30f3\u30c7\u30eb\u30cf\u30a6\u30bc\u30f3\u30fb\u30d5\u30a9\u30f3\u30fb\u30b7\u30e5\u30fc\u30de\u30c3\u30cf , Schmidt van der Hausen von Schumacher)\nErich (\u30a8\u30fc\u30ea\u30c3\u30d2\u30fb\u30af\u30ec\u30fc\u30e1\u30f3\u30b9\u30fb\u30eb\u30fc\u30c7\u30f3\u30c9\u30eb\u30d5, Erich Kremens Ludendorff)\nAdolf (\u30a2\u30c9\u30eb\u30d5\u30fb\u30db\u30eb\u30c8, Adolf Holt)\nHessler (\u30ab\u30fc\u30eb\u30fb\u30d8\u30b9\u30e9\u30fc, Karl Hessler)\nRosso Strada.\nI Rosso Strada sono la squadra italiana, che ha vinto 18 vittorie di fila con un'arma misteriosa chiamata \"Addio alla danza.\"\nLa mini 4wd della squadra \u00e8 la Diospada (chiamata in Italia solo Spada).\nManga.\nIl manga, di genere sh\u014dnen, \u00e8 stato pubblicato dal giugno 1994 all'ottobre 1999 sulla rivista CoroCoro Comic, per poi essere raccolto in 20 tank\u014dbon. Si divide in due parti:\nAnime.\nIl manga \u00e8 stato trasposto in una serie televisiva anime divisa in tre stagioni, prodotta dallo studio Xebec e andata in onda su TV Tokyo.\nIn Italia l'anime \u00e8 stato trasmesso nell'aprile 2004 su Italia Teen Television, con le sigle originali, per poi andare in onda su Italia 1 il Gioved\u00ec 3 marzo 2005 trasmettendo tutte e tre le stagioni, con il semplice titolo di \"Let's &amp; Go - Sulle ali di un turbo\" e la sigla cantata da Giorgio Vanni.\nAdattamento italiano.\nNell'adattamento italiano si parla spesso di \"AeroEnergia\", in realt\u00e0 l'anime fa riferimento alla nuova serie di Mini 4WD chiamata Fully Cowled Mini4wD, caratterizzate da un telaio pi\u00f9 basso e soprattutto da carrozzerie che coprono le ruote, in modo da ottenere meno turbolenze con l'aria.\nAltri errori di adattamento si trovano fino a met\u00e0 della prima stagione, in cui tutti i motori vengono definiti \"catene\" (per esempio \"catena torque\" \u00e8 il \"Torque Tuned Motor\" prodotto da Tamiya), tutti i paraurti sono definiti \"alettoni\" e a quasi tutte le Mini 4WD (e ai relativi piloti) \u00e8 stato cambiato o tradotto il nome:\nAnche all'inizio della terza stagione di \"Let's &amp; Go\" viene fatto un errore di traduzione in riferimento al sistema \"Aero\" usato dalla MAX Breaker. L'anime in realt\u00e0 si riferiva alla nuova serie di mini4wd chiamata Aero Mini4wD, caratterizzate da carrozzerie molto basse e da particolari telai dai fondi aerodinamici.\nNell'adattamento della seconda parte della terza stagione (MAX) i nomi dei personaggi vengono invece mantenuti originali, questo ha comportato molta confusione nella trama, soprattutto per ci\u00f2 che concerne il personaggio di Marina. Pi\u00f9 precisamente Marina Ohgami \u00e8 la figlia di Daicii Ohgami, chiamato Orlando in Italia e antagonista della prima stagione di Let's&amp;Go. Il nome \"Daicii Ohgami\" viene utilizzato solo a partire dalla seconda met\u00e0 della terza serie di MAX, e visto che tale personaggio non appare prima degli ultimi episodi, non \u00e8 mai chiaro per tutto il corso della storia chi \u00e8 il padre di Marina.\nDurante la messa in onda della terza stagione Italia 1 ha spesso suddiviso le singole puntate in due parti.\nEdizioni home video.\nTra gennaio 2006 e aprile 2007 le tre stagioni sono state pubblicate in DVD. Tali DVD sono stati venduti in edicola e pubblicati dalla Hobby &amp; Work, per un totale di 51 uscite (3 episodi a disco). Nei dischi \u00e8 contenuta la sola traccia audio italiana."}
{"id": "222621", "revid": "436907", "url": "https://it.wikipedia.org/wiki?curid=222621", "title": "Billy Sheehan", "text": "Molto noto per le doti tecniche e la competenza nel suonare il basso, tanto da guadagnarsi il soprannome di \u00abEddie van Halen del basso\u00bb, Sheehan ha collaborato con David Lee Roth, Steve Vai, Joe Satriani, Terry Bozzio e Dennis Chambers oltre a essere il cofondatore del complesso musicale Mr. Big assieme a Paul Gilbert. \u00c8 stato pi\u00f9 volte indicato come il miglior bassista rock al mondo dalla rivista \"Guitar Player\".\nBiografia.\nSheehan ha debuttato negli anni settanta come bassista dei Talas, complesso musicale di Buffalo. Nel 1983 viene reclutato dal gruppo britannico UFO come sostituto del bassista Pete Way, che aveva deciso di formare un'altra band con il chitarrista Eddie \"Fast\" Clarke, a sua volta reduce dall'esperienza con i Mot\u00f6rhead. Con gli UFO per\u00f2 non incider\u00e0 nessun brano a causa del prematuro scioglimento della formazione.\nNel 1985 \u00e8 entrato a far parte della band solista del cantante David Lee Roth, con cui ha registrato gli album \"Eat 'Em and Smile\" (1986) e \"Skyscraper\" (1988). Nel primo \u00e8 incluso una nuova versione di \"Shyboy\", un brano che Sheehan aveva composto durante la sua permanenza nei Talas, e che negli anni sar\u00e0 suonato diverse volte nei concerti dei Mr. Big e degli altri progetti in cui il bassista verr\u00e0 coinvolto.\nNel 1988 Sheehan ha dato vita ai Mr. Big insieme al chitarrista Paul Gilbert. Dopo aver pubblicato l'omonimo album di debutto (1989), il gruppo ha ottenuto fama mondiale con il secondo lavoro \"Lean into It\" (1991), che conteneva al suo interno il singolo di successo \"To Be with You\".\nParallelamente alla sua attivit\u00e0 con il gruppo, Sheehan \u00e8 stato coinvolto in diversi altri progetti musicali. A partire dal 1996 \u00e8 impegnato in un progetto fusion con un trio musicale: i Niacin insieme al tastierista jazz John Novello e al batterista Dennis Chambers. Nel 2007 si \u00e8 unito a Tony MacAlpine (con il quale aveva gi\u00e0 collaborato nella Steve Vai Band) e a Virgil Donati per dar vita al progetto Devil's Slingshot, pubblicando l'album \"Clinophobia\", il quale verr\u00e0 seguito da un tour europeo tra i mesi di ottobre e novembre.\nNel 2001 esce il suo primo album solista, \"Compression\", seguito quattro anni dopo da \"Cosmic Troubadour\". Nel 2006 viene pubblicata \"Prime Cuts\", una raccolta che racchiude materiale inedito pi\u00f9 brani incisi con Niacin e Explorers Club. Nel 2008 Sheehan registra il terzo album \"Holy Cow!\" con il produttore italiano Simone Sello.\nNel 2013 esce l'album di debutto dei The Winery Dogs, supergruppo composto dallo stesso Sheehan, Mike Portnoy alla batteria e Richie Kotzen in veste di chitarrista e cantante. Nel 2017 segue Portnoy in un altro supergruppo chiamato Sons of Apollo, con il tastierista Derek Sherinian, il chitarrista Bumblefoot e il cantante Jeff Scott Soto.\nSheehan fa parte della chiesa di Scientology dal 1971.\nEquipaggiamento.\nSheehan utilizza un basso Yamaha a quattro corde, il suo modello signature \"Attitude Ltd. II\". Raramente ne utilizza uno a sei: ad esempio nel brano \"Just Take My Heart\" dei Mr. Big, visibile anche nel videoclip della canzone, e nel disco \"Age of Impact\" del progetto Explorers Club.\nParticolarit\u00e0 del suo basso sono il \"D-Tuner\" (un meccanismo che permette di alterare velocemente l'accordatura di una corda, nel suo caso da Mi a Re basso), e una uscita jack per ogni pick-up. Inoltre gli ultimi tasti del manico sono scavati (\"scalloped\"), caratteristica che facilita l'esecuzione dei bending.\nUn suo \"marchio di fabbrica\" \u00e8 il suono ai limiti della distorsione, dovuto al preamplificatore valvolare da lui usato; utilizza spesso due preamp Ampeg SVP/BSP signature, uno per ogni pick-up del basso, regolati diversamente."}
{"id": "222622", "revid": "436907", "url": "https://it.wikipedia.org/wiki?curid=222622", "title": "Shadows of the Past (album)", "text": "Shadows of the Past \u00e8 il primo album del gruppo musicale finlandese Sentenced, pubblicato nel 1991 dalla Century Media Records.\nDescrizione.\nRegistrato nell'ottobre 1991 a Kemi, l'album \u00e8 stato pubblicato in tutto il mondo solo con l'edizione del 1\u00ba ottobre 1995. Come scrive il bassista Taneli Jarva nel booklet, l'album \u00e8 distante dal cammino musicale che la band seguiva al momento (era il 1995, anno in cui pubblicarono \"Amok\"), ma rappresenta ad ogni modo un contributo brillante della band."}
{"id": "222624", "revid": "130040", "url": "https://it.wikipedia.org/wiki?curid=222624", "title": "Pietro II di Savoia", "text": "Origine.\nPietro, secondo Samuel Guichenon, era figlio di Tommaso I, Conte di Savoia, d'Aosta e di Moriana, e della moglie, Margherita o forse Beatrice, che secondo la \"Chronica Albrici Monachi Trium Fontium\" era figlia del Conte di Ginevra, Guglielmo I e della signora di Faucigny, Beatrice.&lt;br&gt;Tommaso I di Savoia, secondo lo storico francese Samuel Guichenon, nel suo \"Histoire g\u00e9n\u00e9alogique de la royale maison de Savoie\", era l'unico figlio maschio dell'ottavo Conte di Savoia e Conte d'Aosta e Moriana e marchese d'Italia, Umberto III, detto \"il Santo\" e di Beatrice di M\u00e2con, che, secondo la \"Chronica Albrici Monachi Trium Fontium\", era figlia di Gerardo I, conte di M\u00e2con e di Vienne e di Maurette de Salins, figlia del signore di Salins, Gaucher IV e della moglie di cui non si conoscono n\u00e9 il nome n\u00e9 gli ascendenti.\nBiografia.\nEssendo un figlio cadetto, Pietro fu avviato alla carriera ecclesiastica; nel 1224 Pietro era un chierico, infatti assieme al padre, al fratello primogenito, Amedeo, alla madre e agli altri fratelli chierici (\"Ipse Thomas comes, Amedeus primogenitus illius, Comitissa uxor Thom\u00e6, eorum quatuor filii clerici videl. Willelmus, Thomas, Petrus et Bonifacius\") fu trovato un accordo con il vescovo di Sion.&lt;br&gt;Pietro nel 1226 fu canonico a Losanna, nel 1227 prevosto ad Aosta, nel 1229 prevosto a Ginevra e infine coadiutore a Losanna.\nPietro viene ancora citato, assieme a tutti i fratelli, ancora in vita (\"Amedeus, Aymo, W. electus Valentinus, Thomas, Petrus, Bonifacius et Philippus\") nel documento n\u00b0 76 del \"Peter der Zweite, Graf von Savoyen, Markgraf in Italien\", inerente ad una donazione della madre Margherita (\"M. comitissa Sabaudie et marchisa in Ytalia\"), all'abbazia di Altacomba, del 1231; questo documento si trova anche nel \"Regesta comitum Sabaudiae\". \nSuo padre, Tommaso I, mor\u00ec il 1\u00ba marzo 1233; la \"Chronica Albrici Monachi Trium Fontium\" riporta che la morte di Tommaso I (\"comitis Thome de Sabaudia\") \u00e8 avvenuta nel 1232, mentre il documento n\u00b0 DXXXVII del \"Regesta comitum Sabaudiae\" riporta la morte di Tommaso (\"Thomas comes Sabaudiae\") al 1\u00ba marzo 1233 (\"1233, 1 Martii\"). Suo fratello, Amedeo, il figlio primogenito succedette a Tommaso I, come Amedeo IV.&lt;br&gt;Amedeo IV si trov\u00f2 a dover spartire la contea con i numerosi fratelli; nel suo testamento Tommaso aveva designato Amedeo come legittimo successore al titolo comitale, ma i fratelli avevano preteso con forza la cessione di terre e castelli. In particolare, Pietro e Aimone di Savoia cercarono di rovesciare il suo potere facendo insorgere la Valle d'Aosta, ma Amedeo IV riusc\u00ec a sconfiggerli, grazie alle truppe fornitegli dai suoi generi, Manfredo III di Saluzzo e Bonifacio II di Monferrato, e, nel luglio del 1234, Amedeo trov\u00f2 un accordo coi fratelli, Pietro e Aimone. In particolare, a Pietro fu riconosciuto un appannaggio feudale nel Bugey, che divenne la base per le sue future acquisizioni territoriali nella regione alpina e prealpina adiacente al dominio dei Savoia. \nNel febbraio del 1234 Pietro si era fidanzato con Agnese di Faucigny; infatti in quello stesso mese, Pietro redasse un testamento in cui dichiar\u00f2 suoi eredi gli eventuali figli che avrebbe avuto da Agnese la figlia di Aimone II, signore di Faucigny.&lt;br&gt;Nel 1236, anno del suo matrimonio, Pietro rinunci\u00f2 definitivamente alla carriera ecclesiastica.\nNel 1236, sua nipote, Eleonora di Provenza, figlia di sua sorella Beatrice, aveva sposato il re di Inghilterra, Enrico III, e quindi era regina d'Inghilterra, e riusc\u00ec, negli anni successivi a far accogliere a corte diverse persone provenienti dalla Provenza, ma soprattutto dalla Savoia, tra gli altri suoi tre zii, Bonifacio, assieme ai fratelli, Pietro e Guglielmo (\u20201239), vescovo di Valence e rettore di Vienne; Bonifacio divenne arcivescovo di Canterbury, fu nominato arcivescovo di Canterbury nel 1241, ma la carica fu ratificata da papa Innocenzo IV solo il 17 settembre 1243, come ci informa il monaco benedettino inglese, cronista della storia inglese, Matteo di Parigi, mentre Pietro che aveva ricevuto l'Onore di Richmond, nel 1240, secondo sempre Matteo di Parigi arriv\u00f2 in Inghilterra nel 1241 e diede una grande festa; e nel maggio di quello stesso anno, Pietro, ancora secondo i \"Charter Rolls of Henry III\", ricevette in dono dal re suo nipote, altri feudi e signorie.\nNel 1237, Pietro fu sconfitto e fatto prigioniero dal conte di Ginevra, Guglielmo II di Ginevra, che poi lo ricompens\u00f2 con la cessione di un castello e 10 000 marchi d'argento nel 1250.\nNel 1238, suo fratello, Amedeo IV, aveva fatto un testamento, in cui stabiliva che, in mancanza di un erede maschio, il suo erede era il fratello Tommaso, poi Filippo e poi Pietro, con la clausola che avrebbero dovuto pagare i debiti suoi e quelli del loro padre, Tommaso I.\nSecondo il \"Complete Peerage\" (non consultato), alla morte del fratello Aimone, nel 1242, Pietro eredit\u00f2 le citt\u00e0 di Milden e Romont, e, sempre secondo il \"Complete Peerage\" (non consultato), in quegli anni, sino al 1249, Pietro continu\u00f2 a ricevere omaggi da re suo nipote, tra cui il titolo di Lord guardiano dei cinque porti e una casa a Londra, nel luogo dove oggi sorge il Savoy Hotel; la casa di Londra, secondo i \"Charter Rolls of Henry III\", che era vicino al Tamigi gli fu regalata nel 1246.\nIl documento n\u00b0 XX del \"Recueil de chartes, statuts et documents concernant l'ancien \u00e9v\u00each\u00e9 de Lausanne\", Pietro, nel 1244, assieme al fratello Amedeo IV, sigl\u00f2 una pace definitiva col vescovo di Losanna con cui era stato in conflitto.\nAncora Matteo di Parigi riporta che nel 1247 Pietro era solito portare a Londra dal continente, ragazze da marito, per i nobili inglesi; la qual cosa non era molto gradita n\u00e9 apprezzata.\nNel 1250, Pietro invase il Delfinato e obblig\u00f2 i signori de La Tour a divenire suoi vassalli.\nSuo fratello, Amedeo IV, mor\u00ec il 13 luglio 1253 e Bonifacio, l'unico figlio maschio, gli succedette, a soli 9 anni guidato dai consigli della madre e sotto la reggenza di zio Tommaso, signore del Piemonte; anche altri due storici francesi, Victor Flour de Saint-Genis e Jean Fr\u00e9zet confermano che Bonifacio divenne conte di Savoia a 9/10 anni, sotto la reggenza dello zio Tommaso.&lt;br&gt;Pietro e il fratello, Filippo, alla morte di Amedeo IV, chiesero la divisione dei feudi, ma l'abilit\u00e0 di Tommaso riusc\u00ec a convincerli di accettare un appannaggio, che era stato loro concesso da Amedeo.\nNel 1255, Pietro fece un testamento in favore soprattutto della figlia, Beatrice, della nipote Eleonora, del fratello Filippo e della moglie.\nSecondo il \"Complete Peerage\" (non consultato), tra il 1260 e il 1262, Pietro fu in Inghilterra, dove prese parte alla lotta tra il re Enrico III e i baroni, schierandosi, dopo un'incertezza iniziale con il nipote; e per questo nel 1262, dovette lasciare l'Inghilterra e subire la confisca dei beni, che poi gli furono restituiti.\nNel 1263, il conte di Savoia, suo nipote, Bonifacio, fu attaccato alle porte di Torino dalle truppe del comune di Asti, che lo sconfissero e lo fecero prigioniero e dove mor\u00ec per le ferite riportate.&lt;br&gt;Non essendo ancora sposato, Bonifacio non aveva eredi, e la successione sarebbe spettata ai figli maschi di suo fratello, il duca Tommaso II; anche le sorelle di Bonifacio avanzarono pretese.&lt;br&gt;Quando seppe del decesso di Bonifacio di Savoia, Pietro si trovava dunque in Inghilterra, ma rientr\u00f2 immediatamente nei domini sabaudi, in quanto i Savoia non avevano ancora recepito la legge salica e, come tradizione, la nomina del nuovo conte avveniva a seguito di un'assemblea familiare; alla fine, il conte di Richmond e di Romont, Pietro, riusc\u00ec a farsi riconoscere conte di Savoia, ottenendo il titolo, nonostante fosse solamente lo zio del defunto conte e Amedeo IV avesse lasciato volont\u00e0 testamentaria che, in caso di morte di Bonifacio, il trono dovesse passare al figlio primogenito di Tommaso II, Tommaso III. Divenuto conte, Pietro un\u00ec al dominio della casata i territori conquistati nell'odierna Svizzera (Vallese e Vaud).\nL'anno dopo, nel 1264, sua sorella, Beatrice, contessa consorte di Provenza e di Forcalquier, nomin\u00f2 come suoi eredi i fratelli, Bonifacio, arcivescovo di Canterbury e Pietro (\"fratrum suorum Bonifacii archiepiscopi Cantuar. et Petri comitis Sabaudi\u00e6\").\nNel 1264, Pietro fece un testamento in favore della figlia, Beatrice e del genero, Ghigo VII, delfino del Viennois, della nipote Eleonora, del fratello Filippo e della moglie.\nNel 1268, Pietro fece un ultimo testamento dove chiedeva di essere sepolto ad Altacomba e designava suo successore nella contea il fratello Filippo e inoltre specificava i diversi lasciti per tutti gli altri parenti, come da documento n\u00b0 749 del \"Peter der Zweite, Graf von Savoyen, Markgraf in Italien\".\nInfine Pietro aggiunse un codicillo, riportato nelle \"M\u00e9moires et documents publi\u00e9s par la Soci\u00e9t\u00e9 d'histoire et d'arch\u00e9ologie de Gen\u00e8ve - tome 7\", ove specificava che i suoi eredi erano il fratello Filippo e la figlia Beatrice.\nPietro, il Piccolo Carlo Magno si spense a Pierre-Ch\u00e2tel, il 16 maggio 1268, senza eredi maschi e perci\u00f2 lo stato sabaudo venne ereditato dal fratello Filippo I di Savoia, mentre Pietro venne tumulato nell'Abbazia di Altacomba, in Savoia.\nSalito al governo in un periodo difficile per la Casa Savoia, con i numerosi figli di Tommaso I che cercavano di prevalere gli uni sugli altri, Pietro II si dimostr\u00f2 subito combattivo e determinato: di carattere non sopportava di essere considerato secondo a nessuno. Faceva della spada il suo unico credo e la sua forza, tanto che quando il re d'Inghilterra gli chiese di elencargli i suoi titoli nobiliari, egli sguain\u00f2 la sua spada e, brandendola in aria, rispose orgoglioso: \"Questo \u00e8 il mio vero titolo!\" E aveva ben ragione a voler ostentare la sua passione per la guerra, in un periodo in cui non si poteva mai stare tranquilli: nel 1264 il Castello di Chillon venne attaccato dagli Asburgo e solo dopo non poche difficolt\u00e0 riusc\u00ec a farli arretrare. In seguito mosse guerra a Torino e Asti e, dopo una strenua lotta, riusc\u00ec a sottomettere per un breve periodo il comune di Torino (il quale pass\u00f2, in seguito, alla signoria di Guglielmo VII del Monferrato).\nDi fronte a questo guerriero impavido, molti signori feudali si sottomisero, uno dopo l'altro: i signori di Gruy\u00e8re, di Oron, di Champvent e di Saint-Denis deposero le armi e alla fine i Savoia si trovarono con un territorio maggiore, riorganizzato nella Baronia del Vaud. \nSi deve a Pietro II di Savoia l'introduzione del blasone con la croce bianca in campo rosso, poi mantenuto dalla sua dinastia, che lo prefer\u00ec al precedente recante l'aquila imperiale. Egli era anche un gran conoscitore e difensore della poesia occitana e ricevette a corte parecchi poeti in quell'idioma.\nMatrimonio e figli.\nNel 1237, Pietro aveva sposato Agnese di Faucigny (\u2020 1268, sepolta nell'Abbazia di Contamine-sur-Arve), figlia ed erede di Aimone II di Faucigny e di un'ignota.&lt;br&gt;Pietro da Agnese ebbe una figlia:"}
{"id": "222626", "revid": "31886", "url": "https://it.wikipedia.org/wiki?curid=222626", "title": "Tommaso II di Savoia", "text": "Origine.\nTommaso, secondo Samuel Guichenon, era il figlio maschio terzogenito di Tommaso I, Conte di Savoia, d'Aosta e di Moriana, e della moglie, Margherita o forse Beatrice, che secondo la \"Chronica Albrici Monachi Trium Fontium\" era figlia del Conte di Ginevra, Guglielmo I e della signora di Faucigny, Beatrice.\nTommaso I di Savoia, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era l'unico figlio maschio dell'ottavo Conte di Savoia e Conte d'Aosta e Moriana e marchese d'Italia, Umberto III, detto \"il Santo\" e di Beatrice di M\u00e2con, che, secondo la \"Chronica Albrici Monachi Trium Fontium\", era figlia di Gerardo I, conte di M\u00e2con e di Vienne e di Maurette de Salins, figlia del signore di Salins, Gaucher IV e della moglie di cui non si conoscono n\u00e9 il nome n\u00e9 gli ascendenti.\nBiografia.\nEssendo il maschio terzogenito, Tommaso fu avviato alla carriera ecclesiastica; il documento n\u00b0 58 del \"Peter der Zweite, Graf von Savoyen, Markgraf in Italien\", ci conferma che nel 1224, Tommaso era un chierico, infatti assieme al padre, al fratello primogenito, Amedeo, alla madre ed agli altri fratelli chierici (\"Ipse Thomas comes, Amedeus primogenitus illius, Comitissa uxor Thom\u00e6, eorum quatuor filii clerici videl. Willelmus, Thomas, Petrus et Bonifacius\") fu trovato un accordo con il vescovo di Sion.\nTommaso dal 1224 al 1227 fu canonico a Losanna, dal 1227 prevosto a Valence, ed infine canonico della cattedrale di Lione.\nTommaso viene ancora citato, assieme a tutti i fratelli, ancora in vita (\"Amedeus, Aymo, W. electus Valentinus, Thomas, Petrus, Bonifacius et Philippus\") nel documento n\u00b0 76 del \"Peter der Zweite, Graf von Savoyen, Markgraf in Italien\", inerente ad una donazione della madre Margherita (\"M. comitissa Sabaudie et marchisa in Ytalia\"), all'abbazia di Altacomba, del 1231; questo documento si trova anche nel \"Regesta comitum Sabaudiae\".\nSecondo la \"Chronica Albrici Monachi Trium Fontium\" nel 1232, a Tommaso furono preclusi sia il vescovado di Losanna che l'arcivescovado di Lione (\"Thomas archidyaconus jam erat cassatus de episcopatu Laurensi et archiepiscopatu Lugdunensis\"). Molto probabilmente a causa di ci\u00f2, nel 1233, Tommaso abbandon\u00f2 la vita ecclesiastica.\nIn quello stesso anno mor\u00ec suo padre; Tommaso I mor\u00ec il 1\u00ba marzo 1233; la \"Chronica Albrici Monachi Trium Fontium\" riporta che la morte di Tommaso I (\"comitis Thome de Sabaudia\") \u00e8 avvenuta nel 1232, mentre il documento n\u00b0 DXXXVII del \"Regesta comitum Sabaudiae\" riporta la morte di Tommaso (\"Thomas comes Sabaudiae\") al 1\u00ba marzo 1233 (\"1233, 1 Martii\"). suo fratello, Amedeo, il figlio primogenito succedette a Tommaso I, come Amedeo IV.\nNel 1235, suo fratello, Amedeo IV, aveva fatto un testamento, in cui stabiliva che, in mancanza di un erede maschio, il suo erede era il fratello Tommaso; Tommaso, pur essendo il terzogenito, era divenuto il fratello pi\u00f9 anziano di Amedeo, in quanto il secondogenito Umberto era morto in Ungheria, nel 1223.\nNel 1236, sua nipote, Eleonora di Provenza, figlia di sua sorella Beatrice, aveva sposato il re di Inghilterra, Enrico III, e quindi era regina d'Inghilterra, e riusc\u00ec, negli anni successivi a far accogliere a corte diverse persone provenienti dalla Provenza, ma soprattutto dalla Savoia, tra gli altri suoi tre zii, Bonifacio, assieme ai fratelli, Pietro, il futuro conte di Savoia Pietro II (1263-1268), gi\u00e0 Signore del Vaud (1233-1268), che divenne Conte di Richmond (1241-1268), e Guglielmo (\u20201239), vescovo di Valence e rettore di Vienne; Bonifacio divenne arcivescovo di Canterbury, fu nominato arcivescovo di Canterbury nel 1241, ma la carica fu ratificata da papa Innocenzo IV solo il 17 settembre 1243, come ci informa il monaco benedettino inglese, cronista della storia inglese, Matteo di Parigi.\nNel 1237, come ci conferma la \"Genealogica Comitum Flandri\u00e6 Bertiniana, Continuatio Leidensis et Divionensis\", Tommaso spos\u00f2 la Contessa delle Fiandra e di Hainaut, Giovanna, che, secondo la \"Genealogica Comitum Flandri\u00e6 Bertiniana, Continuatio Marchianensis\" era la figlia primogenita del Conte delle Fiandre, Conte di Hainaut, ed anche primo imperatore dell'impero latino di Costantinopoli, Baldovino delle Fiandre o di Hainaut e di Maria di Champagne, figlia, secondo il \"Gisleberti Chronicon Hanoniense\", del conte di Champagne e di Brie, Enrico I e di Maria di Francia, che, secondo la \"Chronica Albrici Monachi Trium Fontium\" era la figlia primogenita del re di Francia, Luigi VII e della duchessa d'Aquitania e Guascogna e contessa di Poitiers, Eleonora.\nGiovanna era al suo secondo matrimonio, avendo sposato in prime nozze, Ferdinando del Portogallo, che secondo il \"Roderici Toletani Archiepiscopi De Rebus Hispani\u00e6\", Liber IX, VII, 5, RHGF XII, p. 383, era figlio del re del Portogallo, Sancho I e di Dolce di Barcellona(1160-1198), al quale Giovanna aveva dato una figlia: Maria (1231 - 1236 circa); Giovanna era vedova di Ferdinando dal 1233\nIl matrimonio fu celebrato, nel 1237, dopo la morte della figlia di primo letto, Maria, come ci confermano gli \"Annales Blandinienses\".\nNel 1238, suo fratello, Amedeo IV, aveva rifatto il testamento, in cui stabiliva che, in mancanza di un erede maschio, il suo erede era il fratello Tommaso, poi Filippo e poi Pietro, con la clausola che avrebbero dovuto pagare i debiti suoi e quelli del loro padre, Tommaso I.\nNel 1240, Amedeo IV rifece, per la terza volta il testamento, e stabiliva che, in mancanza di un erede maschio, il suo erede era il fratello Tommaso, che per\u00f2 aveva l'obbligo di saldare tutti i debiti suoi, del padre e del fratello defunto, Umberto.\nTommaso rimase vedovo nel 1244; sua moglie, Giovanna mor\u00ec in quell'anno a Marquette: il 5 dicembre, secondo il \"Necrologio Sanct\u00e6 Waldetrudis\" e fu sepolta a Marquette, come confermano gli \"Annales Blandinienses\", accanto al suo primo marito, Ferdinando. A Giovanna, come contessa di Fiandre e Hainaut, succedette la sorella minore, Margherita II, mentre Tommaso ritorn\u00f2 in Savoia.\nNel 1248, Tommaso fece testamento, disponendo di lasciare erede universale un eventuale figlio o figlia, avuti da una moglie legittima; il testamento \u00e8 riprodotto integralmente nelle \"Preuves de l'Histoire g\u00e9n\u00e9alogique de la royale maison de Savoie\" di Samuel Guichenon; il testamento fu consegnato al fratello Amedeo IV, perch\u00e9 lo custodisse.\nIn quello stesso anno 1248, Tommaso accompagn\u00f2 il fratello Amedeo IV, furono ambasciatori dell'imperatore presso il papa Innocenzo IV per cercare una riconciliazione tra impero e papato, ma senza successo (forse non riuscirono neppure a parlare con Innocenzo IV).\nVerso la fine del 1248, Tommaso ottenne dall'imperatore Federico II diversi feudi, tra cui i comuni di Ivrea e di Torino, cosa che ai torinesi non piacque affatto, e la nomina a Vicario imperiale per il Piemonte, come da vari documenti del \"Peter der Zweite, Graf von Savoyen, Markgraf in Italien\".\nAnche dopo la morte di Federico II, nel 1250, suo fratello, Amedeo IV, continu\u00f2 ad essere un sostenitore dell'impero, mentre Tommaso si avvicin\u00f2 al papato.\nCome conferma il monaco benedettino inglese, cronista della storia inglese, Matteo da Parigi, nel 1251, Tommaso spos\u00f2 Beatrice Fieschi, nipote del papa, dopo che a Tommaso, secondo, Bruno Galland, nel suo \"Les papes d'Avignon et la Maison de Savoie : 1309-1409\", era stata tolta la scomunica, mentre la scomunica ad Amedeo fu tolta nel 1252.\nNel 1252, dopo la seconda elezione a re di Germania, avvenuta il 25 marzo, col favore del papa, Guglielmo II d'Olanda concesse a Tommaso il feudo di Bruino.\nAmedeo IV, dopo la nascita del figlio maschio, Bonifacio, fece un quarto testamento, datato 1252, che indicava Bonifacio come suo erede universale (\"insituo Bonifacium filium meum mihi eredem in omnibus bonis meis\"), e un anno dopo un quinto, datato 1253, nel quale conferma Bonifacio suo erede sotto la tutela di suo fratello Tommaso (\"Haeres universalis Bonifacius filius suus, sub tutela Thom\u00e6 comitis\").\nSuo fratello, Amedeo IV, mor\u00ec il 13 luglio 1253 e Bonifacio, l'unico figlio maschio, gli succedette, a soli 9 anni guidato dai consigli della madre e sotto la reggenza di zio Tommaso, signore del Piemonte; anche altri due storici francesi, Victor Flour de Saint-Genis e Jean Fr\u00e9zet confermano che Bonifacio divenne conte di Savoia a 9/10 anni, sotto la reggenza dello zio Tommaso.\nDue fratelli di Tommaso e zii di Bonifacio, Pietro e Filippo, alla morte di Amedeo IV, chiedevano la divisione dei feudi, ma l'abilit\u00e0 di Tommaso riusc\u00ec a convincerli di accettare un appannaggio, che era stato loro concesso da Amedeo.\nNel 1255, sempre su consiglio di Tommaso, la Savoia intervenne al fianco della contessa delle Fiandre e contessa di Hainaut, Margherita (cognata di Tommaso) nella guerra di successione di Fiandra e Hainaut che opponeva la Casa di Avesnes alla Casa dei Dampierre, con scarso successo, essendo i Dampierre militarmente sconfitti; anche il dodicenne Bonifacio segu\u00ec lo zio nella spedizione nelle Fiandre.\nDopo che gli Astigiani avevano riconosciuto il nuovo imperatore Corrado IV di Svevia, il Pontefice, Papa Innocenzo IV, indusse Tommaso a dichiarar loro guerra, in alleanza con i Torinesi ed i Chieresi, con il marchese di Monferrato, Guglielmo VII, mentre il nipote, Bonifacio, era rientrato in Savoia.\nMa a Montebruno, presso Pinerolo, gli astigiani, l'8 febbraio 1257, sconfissero i collegati e fecero prigioniero il conte Tommaso, che, per riavere la libert\u00e0 dovette accettare una umiliante transazione, rinunciare ad ogni diritto sulla Citt\u00e0 di Torino e su altre terre vicine. La citt\u00e0 di Torino, che aveva aderito nel 1255 alla coalizione di comuni guidata da Asti, venne sottoposta sino al 1270 alla signoria di Asti, poi fino al 1276 a quella di Carlo d'Angi\u00f2 ed infine a quella di Guglielmo VII del Monferrato, al quale verr\u00e0 strappata (fu fatto prigioniero) da Tommaso III di Savoia.\nTommaso mor\u00ec nel 1259; secondo Matteo di Parigi, Tommaso fu avvelenato (\"dicitur potionatus\"). Fu sepolto nel presbiterio della cattedrale di Aosta. Nei titoli di conte di Moriana e signore del Piemonte gli succedette il figlio primogenito, Tommaso.\nSuo nipote, Bonifacio, rimasto solo a governare la contea si riavvicin\u00f2 al partito ghibellino, al cognato Manfredi, reggente del regno di Sicilia.\nMatrimoni e discendenti.\nTommaso, nel 1237, aveva sposato la Contessa delle Fiandra e di Hainaut, Giovanna, la quale non gli diede figli.\nIn seguito, dopo essere rimasto vedovo, spos\u00f2 una nipote di papa Papa Innocenzo IV: Beatrice Fieschi, figlia del conte di Lavagna, Teodoro Fieschi e della moglie Simona. Da Beatrice Fieschi Tommaso ebbe quatto figli:"}
{"id": "222627", "revid": "1714743", "url": "https://it.wikipedia.org/wiki?curid=222627", "title": "Bonifacio di Savoia", "text": "Origine.\nBonifacio, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era l'unico figlio maschio di Amedeo IV, Conte di Savoia, d'Aosta e di Moriana, e della sua seconda moglie, Cecilia del Balzo, che, sempre secondo Samuel Guichenon], era la figlia di Barral, 8\u00b0 signore di Les Baux-de-Provence e 2\u00b0 visconte di Marsiglia, e della nipote di Raimondo VII, conte di Tolosa, Sibilla d'Andouze, figlia del signore Pietro Bernardo d'Anduze e di Costanza di Tolosa, figlia del conte di Tolosa, Raimondo VI, come ci conferma la \"Histoire g\u00e9n\u00e9rale de Languedoc, tome V\".&lt;br&gt;Amedeo IV di Savoia, secondo Samuel Guichenon, era il figlio primogenito di Tommaso I, Conte di Savoia, d'Aosta e di Moriana, e della moglie, Margherita o forse Beatrice, che secondo la \"Chronica Albrici Monachi Trium Fontium\" era figlia del Conte di Ginevra, Guglielmo I e della signora di Faucigny, Beatrice.\nBiografia.\nBonifacio, secondo Samuel Guichenon, nacque nel castello di Chamb\u00e9ry il primo dicembre 1244; suo padre, Amedeo IV, era al suo secondo matrimonio, essendo vedovo di Margherita, detta anche Anna di Borgogna (1192 - 1243), figlia del duca di Borgogna, Ugo III e della sua seconda moglie, Beatrice di Albon (1161 - 1228), delfina del Viennois, che gli aveva dato due figlie, Beatrice (ca. 1220 - \u2020 1259), e Margherita(\u2020 1264).\nBonifacio viene citato sia nel testamento, datato 1252, del padre, Amedeo IV, come suo erede universale (\"insituo Bonifacium filium meum mihi eredem in omnibus bonis meis\"), sia nell'ultimo e quinto, datato 1253, nel quale conferma Bonifacio suo erede sotto la tutela di suo fratello (zio di Bonifacio), Tommaso II (\"Haeres universalis Bonifacius filius suus, sub tutela Thom\u00e6 comitis\").\nSuo padre, Amedeo IV, mor\u00ec il 13 luglio 1253 e Bonifacio, l'unico figlio maschio, gli succedette, a soli 9 anni guidato dai consigli della madre e sotto la reggenza dello zio Tommaso, signore del Piemonte, che era stato Conte delle Fiandra e di Hainaut; anche altri due storici francesi, Victor Flour de Saint-Genis e Jean Fr\u00e9zet confermano che Bonifacio divenne conte di Savoia a 9/10 anni, sotto la reggenza dello zio Tommaso.\nGli fu dato il soprannome di Orlando per il suo carattere bellicoso e cavalleresco: romantiche leggende si intrecciano alla vita di questo Principeche mor\u00ec giovanissimo.\nDue zii di Bonifacio, Pietro e Filippo, alla morte di Amedeo IV, chiedevano la divisione dei feudi, ma l'abilit\u00e0 di Tommaso riusc\u00ec a convincerli di accettare un appannaggio, che era stato loro concesso da Amedeo .\nNel 1255, sempre su consiglio di Tommaso, la Savoia intervenne al fianco della contessa delle Fiandre e contessa di Hainaut, Margherita (cognata di Tommaso) nella guerra di successione di Fiandra e Hainaut che opponeva la Casa di Avesnes alla Casa dei Dampierre, con scarso successo, essendo i Dampierre militarmente sconfitti; anche il dodicenne Bonifacio segu\u00ec lo zio nella spedizione nelle Fiandre.\nDopo che, nel 1250, era morto Federico II di Svevia, ed essendo stato riconosciuto dagli Astigiani il nuovo imperatore Corrado IV di Svevia, il Pontefice, Papa Innocenzo IV, indusse Tommaso II di Savoia, zio e tutore del conte Bonifacio, a dichiarar loro guerra, in alleanza con i Torinesi ed i Chieresi, con il marchese di Monferrato, Guglielmo VII, mentre Bonifacio era rientrato in Savoia.&lt;br&gt;Ma a Montebruno, presso Pinerolo, gli astigiani, l'8 febbraio 1257, sconfissero i collegati e fecero prigioniero il conte Tommaso, che, per riavere la libert\u00e0 dovette accettare una umiliante transazione, rinunciare ad ogni diritto sulla Citt\u00e0 di Torino e su altre terre vicine.\nTommaso mor\u00ec nel 1259 e Bonifacio si riavvicin\u00f2 al partito ghibellino, al cognato Manfredi, reggente del regno di Sicilia; i suoi feudi furono attaccati dal fratello del re di Francia, Carlo I d'Angi\u00f2, che era alleato di Guglielmo VII e la citt\u00e0 di Asti; Bonifacio tent\u00f2 di vendicare lo zio ma nella lotta contro gli Astigiani ed il Monferrato ebbe la peggio; nel 1263, dopo aver battuto Guglielmo VII a Rivoli, fu attaccato alle porte di Torino dalle truppe di Asti, che lo sconfissero e lo fecero prigioniero e dove mor\u00ec per le ferite riportate.&lt;br&gt;Narrano alcune cronache che egli, caduto in mano dei vincitori, fosse stato rinchiuso in un'orrida prigione alle porte di Torino, ove, oppresso dal dolore, mori nell'anno 1263; secondo Samuel Guichenon, il suo corpo fu trasportato dai suoi stessi nemici a San Giovanni di Moriana, dove fu sepolto nella cattedrale. Non essendo sposato, Bonifacio non aveva eredi e gli succedette lo zio Pietro.\nDiscendenza.\nSuo zio Tommaso stava trattando il fidanzamento di Bonifacio con Agnese, la figlia duca di Baviera e conte palatino del Reno, Ottone II di Wittelsbach, ma la sua morte interruppe le trattative, che, secondo Samuel Guichenon, furono ancora intraprese poco prima della sua morte.&lt;br&gt;Di Bonifacio non si conosce alcuna discendenza."}
{"id": "222629", "revid": "31886", "url": "https://it.wikipedia.org/wiki?curid=222629", "title": "Amedeo IV di Savoia", "text": "Fu sepolto nell'abbazia reale di Altacomba, attualmente nella Savoia francese; oggi ci sono solo le pietre tombali del Conte: quando l'abbazia fu devastata dai giacobini, questi forzarono la sua tomba e ne dispersero i resti, insieme a quelli di altri rappresentanti di Casa Savoia.\nOrigine.\nAmedeo, secondo Samuel Guichenon, era il figlio primogenito di Tommaso I, Conte di Savoia, d'Aosta e di Moriana, e della moglie, Margherita o forse Beatrice, che secondo la \"Chronica Albrici Monachi Trium Fontium\" era figlia del Conte di Ginevra, Guglielmo I e della signora di Faucigny, Beatrice.\nSecondo lo storico francese Samuel Guichenon, nel suo \"Histoire g\u00e9n\u00e9alogique de la royale maison de Savoie\", Tommaso I di Savoia, era l'unico figlio maschio dell'ottavo Conte di Savoia e Conte d'Aosta e Moriana e marchese d'Italia, Umberto III, detto \"il Santo\" e di Beatrice di M\u00e2con, che, secondo la \"Chronica Albrici Monachi Trium Fontium\", era figlia di Gerardo I, conte di M\u00e2con e di Vienne e di Maurette de Salins, figlia del signore di Salins, Gaucher IV e della moglie di cui non si conoscono n\u00e9 il nome n\u00e9 gli ascendenti.\nBiografia.\nSecondo lo storico francese, Victor Flour de Saint-Genis, Amedeo era nato nel 1197 a Montm\u00e9lian ed era il figlio primogenito, come conferma anche Matteo di Parigi, monaco benedettino inglese cronista della storia inglese, quando elenca gli zii della regina d'Inghilterra Eleonora di Provenza.\nAmedeo compare citato per la prima volta nel documento n\u00b0 42 del \"Peter der Zweite, Graf von Savoyen, Markgraf in Italien\", in cui assieme al padre Tommaso I (\"Thomas comes Sabaud. et Amedeus eius filius\") conferma i diritti all'abbazia di San Marco nel 1220.\nNel 1213, secondo il \"Regesta comitum Sabaudiae\", Amedeo fu fidanzato con Agnese di Saluzzo, figlia di Bonifacio di Saluzzo (\"Marchio de Salucis donat Agnetem f. quondam Bonefacii in uxorem Amedeo f. dicti comitis [Thomam comitem Maurienne]\"); Agnese mor\u00ec prima di raggiungere l'et\u00e0 da marito.\nAmedeo viene citato in diversi documenti del \"Peter der Zweite, Graf von Savoyen, Markgraf in Italien\": \nSuo padre Tommaso I mor\u00ec il 1\u00ba marzo 1233; la \"Chronica Albrici Monachi Trium Fontium\" riporta che la morte di Tommaso I (\"comitis Thome de Sabaudia\") \u00e8 avvenuta nel 1232, mentre il documento n\u00b0 DXXXVII del \"Regesta comitum Sabaudiae\" riporta la morte di Tommaso (\"Thomas comes Sabaudiae\") al 1\u00ba marzo 1233 (\"1233, 1 Martii\"). Amedeo, figlio primogenito succedette a Tommaso I come Amedeo IV.\nIl primo atto di Amedeo, pochi giorni dopo, fu di garantire i privilegi sanciti dal padre alla citt\u00e0 di Susa.\nAmedeo si trov\u00f2 a dover spartire la contea con i numerosi fratelli; nel suo testamento Tommaso aveva designato Amedeo come legittimo successore al titolo comitale, ma i fratelli avevano preteso con forza la cessione di terre e castelli. In particolare Pietro e Aimone di Savoia cercarono di rovesciare il suo potere facendo insorgere la Valle d'Aosta, ma Amedeo IV riusc\u00ec a sconfiggerli grazie alle truppe fornitegli dai suoi generi Manfredo III di Saluzzo e Bonifacio II di Monferrato. Nel luglio del 1234 Amedeo trov\u00f2 un accordo coi fratelli Pietro ed Aimone.\nLa famiglia risultava cos\u00ec divisa in pericolose fazioni e, secondo lo storico inglese Charles Previt\u00e9-Orton, Amedeo nel 1235 invest\u00ec il fratello Tommaso della signoria di gran parte del Piemonte. La politica sabauda nella regione mirava a Pinerolo e a Torino, contro i cui comuni venne mossa una guerra terminata nel 1235 con risultati incerti.\nNel 1236 sua nipote Eleonora di Provenza, figlia di sua sorella Beatrice, aveva sposato il re di Inghilterra Enrico III e quindi era regina d'Inghilterra; negli anni successivi ella riusc\u00ec a far accogliere a corte diverse persone provenienti dalla Provenza, ma soprattutto dalla Savoia; tra gli altri i tre zii Bonifacio, Pietro (il futuro conte di Savoia Pietro II (1263-1268, gi\u00e0 Signore del Vaud (1233-1268), che divenne Conte di Richmond (1241-1268), e Guglielmo (\u20201239), vescovo di Valence e rettore di Vienne; Bonifacio fu nominato arcivescovo di Canterbury nel 1241, ma la carica fu ratificata da papa Innocenzo IV solo il 17 settembre 1243, come ci informa il monaco benedettinoMatteo di Parigi, cronista della storia inglese. \nNel 1238 Amedeo era stato nominato vicario imperiale per la Lombardia; quindi pur essendo un sostenitore dell'imperatore Federico II di Svevia, nel 1244, Amedeo permise al papa di transitare sul suo territori e raggiungere Lione; poi, nel 1245, arrivato Federico II in Piemonte, Amedeo e Ghigo VII del Viennois gli offrirono il loro appoggio per attaccare il papa Innocenzo IV che si trovava a Lione, ma Federico dovette rinunciare per domare una rivolta a Parma; nel 1247 l'alleanza con Federico II fu rafforzata dal matrimonio di sua figlia Beatrice con Manfredi, figlio di Federico; nel 1248 Amedeo ed il fratello Tommaso furono ambasciatori dell'imperatore presso il papa per cercare una riconciliazione, ma senza successo (forse non riuscirono neppure a parlare con Innocenzo IV); anche dopo la morte di Federico II, nel 1250, Amedeo continu\u00f2 ad essere un sostenitore dell'impero: la scomunica per questa alleanza gli fu tolta nel 1252, l'anno dopo che era stata tolta a suo fratello Tommaso.\nIl suo operato si distinse anche per discrete doti diplomatiche, come testimonia l'accordo sancito nel 1242 con Gotofredo I di Challant presso il castello di Sarre, per accordarsi su come contrastare la ribellione di Hugues de Bard, signore del luogo; dopo circa quindici anni di guerre combattute contro il vescovo di Losanna assieme al fratello Pietro, nel 1244, Amedeo sigl\u00f2 una pace duratura. \nAmedeo aveva fatto testamento nel 1235, stabilendo che in mancanza di un erede maschio il suo erede fosse il fratello Tommaso; l'aveva rifatto nel 1238, confermando erede, in mancanza di figlio maschio, Tommaso, poi Filippo e poi Pietro, con la clausola che avrebbero dovuto pagare i debiti suoi e quelli del loro padre; nel 1240, rifece il testamento, in cui stabiliva che, in mancanza di un erede maschio, il suo erede era il fratello Tommaso, che per\u00f2 aveva l'obbligo di saldare tutti i debiti suoi, del padre e del fratello defunto, Umberto; infine, dopo la nascita dell'erede Bonifacio, fece altri due testamenti in cui precisava che Tommaso, in caso di sua morte prematura avrebbe dovuto essere reggente. \nAmedeo mor\u00ec il 13 luglio 1253; alla sua morte Amedeo lasci\u00f2 un solo figlio maschio, Bonifacio, di appena otto anni ed il fratello Tommaso ebbe la reggenza, divenendo sostenitore del papato.\nAmedeo venne sepolto nell'Abbazia di Altacomba; oggi vi sussistono le sole pietre tombali, in quanto l'abbazia fu occupata dai giacobini che forzarono la sua tomba e distrussero i resti, insieme a quelli di altri rappresentanti Savoia.\nMatrimoni e discendenza.\nVerso il 1217 Amedeo aveva sposato Margherita, detta anche Anna di Borgogna (1192 - 1243), figlia del duca di Borgogna, Ugo III e della sua seconda moglie, Beatrice di Albon (1161 - 1228), delfina del Viennois, come ci viene confermato dal documento n\u00b0 732 del \"Peter der Zweite, Graf von Savoyen, Markgraf in Italien\", parte del testamento del nipote di Margherita, Ghigo VII del Viennois, figlio del fratello di Margherita, Andrea Ghigo VI del Viennois.\nAmedeo da Margherita (Anna) ebbe due figlie:\nRimasto vedovo di Margherita, Amedeo, come ci confermano Samuel Guichenon, Victor Flour de Saint-Genis e Jean Fr\u00e9zet si rispos\u00f2 nel 1244 con Cecilia del Balzo (o de Baux) (\u2020 1275), figlia di Barral, 8\u00b0 signore di Les Baux-de-Provence e 2\u00b0 visconte di Marsiglia, e della nipote di Raimondo VII di Tolosa, conte di Tolosa, Sibilla d'Andouze, ed era considerata una delle donne pi\u00f9 belle del tempo e soprannominata per la sua avvenenza \"Passerose\".\nAmedeo da Cecilia ebbe quattro figli:"}
{"id": "222630", "revid": "767487", "url": "https://it.wikipedia.org/wiki?curid=222630", "title": "The Cold White Light", "text": "The Cold White Light \u00e8 il settimo album del gruppo musicale finlandese Sentenced, pubblicato nel 2002 dalla Century Media Records.\nDescrizione.\nCon questo disco il gruppo si allontana dalle sonorit\u00e0 death metal in favore di altre pi\u00f9 vicine al gothic metal.\nLa copertina e la grafica del libretto sono opera del batterista Vesa Ranta. Sono inoltre presenti alcune poesie (di Jylha, Nijhof) ed una massima in latino (\"Nemo ante mortem beatus\", nessuno \u00e8 beato prima di morire) che si abbinano perfettamente alle immagini desolate e tristi."}
{"id": "222638", "revid": "2138421", "url": "https://it.wikipedia.org/wiki?curid=222638", "title": "Tommaso I di Savoia", "text": "Origine.\nTommaso, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era l'unico figlio maschio dell'ottavo Conte di Savoia e Conte d'Aosta e Moriana e marchese d'Italia, Umberto III, detto \"il Santo\" e di Beatrice di M\u00e2con, che, secondo la \"Chronica Albrici Monachi Trium Fontium\", era figlia di Gerardo I, conte di M\u00e2con e di Vienne e di Maurette de Salins, figlia del signore di Salins, Gaucher IV e della moglie di cui non si conoscono n\u00e9 il nome n\u00e9 gli ascendenti.&lt;br&gt;Umberto III di Savoia, secondo Samuel Guichenon, era il figlio maschio primogenito del settimo Conte di Savoia e Conte d'Aosta e Moriana, che era stato il primo ad assumere il titolo di Conte di Savoia, Amedeo III, e di Matilde di Albon, figlia del Conte d'Albon Ghigo III, e e della moglie Regina detta Matilde (\"Regina nominate Maheldis\"), di ascendenze inglesi (\"Dominus Vuigo comes et uxor eius Regina qu\u00e6 fuit de Anglia\"), come viene descritta dal documento n\u00b0 17 del \"Cartulare monasterii beatorum Petri et Pauli de Domina\", forse figlia illegittima di Edgardo Atheling, ultimo discendente del Casato del Wessex, oppure di Eremburga di Mortain e del primo Conte di Sicilia, Ruggero I di Sicilia.\nBiografia.\nLa giovinezza del conte Tommaso.\nTommaso, nacque a Aiguebelle, nel castello di Charbonni\u00e8res, nel 1178, dalla quarta moglie, Beatrice, dando finalmente il figlio maschio a Umberto III, come ci viene confermato dal documento n\u00b0 CCCXLVII del \"Regesta comitum Sabaudiae\", e, dato che le precedenti tre mogli non avevano dato eredi maschi e il nome della casata rischiava di scomparire, si fece grande festa. Il nome imposto al bambino fu Tommaso, in onore di San Tommaso Becket, come sostiene lo storico inglese Charles Previt\u00e9-Orton.\nSuo padre, Umberto III, mor\u00ec dopo circa quarant'anni di regno a Chamb\u00e9ry, il 4 marzo 1189, all'et\u00e0 di cinquantadue anni; anche le \"Chartes du dioc\u00e8se de Maurienne\" riportano la morte di Umberto III al 4 marzo 1189 (Marcius...IV Non - Anno ad incarnatione Domini m.c.lxxx.viiii obiit dognus Humbertus inclitus comes Maur. et marchio Italie); venne sepolto nell'Abbazia di Altacomba, dove aveva preso l'abito religioso pochi giorni prima della sua morte.Tommaso, l'unico figlio maschio, gli succedette, sotto tutela e reggenza di Bonifacio, figlio del marchese del Monferrato, Guglielmo V, come sostiene lo storico francese, Victor Flour de Saint-Genis; anche Charles Previt\u00e9-Orton riporta che la reggenza era stata affidata a Bonifacio. l'ultima regina d'Italia, Maria Jos\u00e9, nel suo \"le origini di casa Savoia\" (non consultato) sostiene che la tutela di Tommaso era stata affidata al marchese del Monferrato, Guglielmo V, compagno d'armi del nonno di Tommaso, Amedeo III, durante la seconda crociata, ma che essendo, in quell'anno, nuovamente in Terra Santa, gli subentr\u00f2 il suo secondogenito, Bonifacio.&lt;br&gt;Poco dopo la morte del padre, Tommaso, secondo il documento n\u00b0 XXXVI de \"Il conte Umberto I (Biancamano) e il re Ardoino : ricerche e documenti\", seguendo le istruzioni della madre, Beatrice, e citando anche il suo tutore, Bonifacio del Monferrato, conferm\u00f2 le donazioni del padre, Umberto III e del suo avo Umberto I Biancamano, ai canonici della Cattedrale di San Giovanni di Moriana. \nSotto la guida di Bonifacio, Tommaso divenne un coraggioso cavaliere ed un valente uomo d'azione; in pratica la contea pass\u00f2 da una guida a carattere religioso a una guida di carattere guerriero. Lo stato sabaudo da sostenitore del papa (Guelfo) divenne sostenitore dell'imperatore (Ghibellino) e nel 1198, sotto la guida di Bonifacio, era stata ripristinata l'autorit\u00e0 del conte di Moriana sulla citt\u00e0 di Torino, riducendo i poteri del vescovo.&lt;br&gt;In quel periodo, Tommaso e Bonifacio erano stati ospiti dell'imperatore, Enrico VI, a Fulda.\nIl giovane Tommaso seppe presto emanciparsi dalla tutela del marchese, evidenziando un carattere fiero ed indipendente. Si trov\u00f2 in contrasto con la Contea di Ginevra, ma ben presto strinse alleanza col Conte di Ginevra, Guglielmo I, di cui spos\u00f2 la cui figlia, Margherita o forse Beatrice, a volte Nicola.&lt;br&gt;A tal proposito esiste una diceria, riportata da Samuel Guichenon, che il conte Guglielmo I, non vedendo di buon occhio un matrimonio sabaudo per la bella figlia, in quanto a quel tempo i Savoia erano ancora troppo deboli, minacciati su tutti i confini e possibili prede di altre potenze dell'epoca, aveva promesso la figlia in moglie al re di Francia, Filippo II Augusto; Tommaso rap\u00ec la contessina a Rossillon nel Bugey, durante il trasferimento in Francia per il matrimonio e la condusse in Savoia, dove si procedette alle nozze; comunque lo stesso Samuel Guichenon fa notare, che in quel periodo, 1196, Filippo II Augusto era gi\u00e0 sposato ed inoltre Tommaso non avrebbe certamente fatto un tale affronto al re di Francia.\nTommaso, dopo aver raggiunto la maggior et\u00e0 conferm\u00f2 una donazione fatta dal padre, Umberto III, al monastero di San Maurizio; poi, nel 1191, Tommaso (\"Thom\u00e6 comitis et marchionis\"), assieme alla moglie, qui citata come Nicola (\"uxore ejus Nichola filia comitis Gebennarum\") conferm\u00f2 i privilegi alla citt\u00e0 di Susa, come da documento n\u00b0 41 del \"Peter der Zweite, Graf von Savoyen, Markgraf in Italien\", e nel 1200, Tommaso, conte di Savoia, assieme al figlio Amedeo (\"Thomas comes Sabaud. et Amedeus eius filius\") d\u00e0 garanzie all'abbazia di San Marco.\nSecondo Victor Flour de Saint-Genis, Tommaso nel 1202, raggiunse Venezia al seguito del condottiero della Quarta Crociata, il suo ex tutore, Bonifacio I del Monferrato, e part\u00ec sulle navi veneziane per la Quarta Crociata; partecip\u00f2 all'assedio di Zara, ma dopo il saccheggio della citt\u00e0, disapprovato da papa Innocenzo III, abbandon\u00f2 la crociata rientrando nei suoi domini, attraverso il Tirolo; sempre Saint-Genis riporta che secondo alcune fonti, Tommaso segu\u00ec la crociata sino a Costantinopoli, partecipando al primo assedio della citt\u00e0, mentre non ritiene possibile che abbia preso parte alla conquista di Costantinopoli, nel 1204.&lt;br&gt;Anche Samuel Guichenon riporta la partecipazione di Tommaso alla quarta crociata al seguito di Bonifacio, facendo per\u00f2 presente che non tutti gli storici dell'epoca ne fanno menzione, rammentando che senz'altro non partecip\u00f2 all'incoronazione a imperatore di Baldovino, avvenuta nel 1204, in quanto vi sono documenti che certificano la presenza di Tommaso in Savoia, gi\u00e0 dall'anno precedente.&lt;br&gt; Infine lo storico del XIX secolo, Jean Fr\u00e9zet, nel suo \"Histoire de la Maison de Savoie\", riporta che Tommaso prese parte alla quarta crociata, ma dopo il saccheggio di Zara, non approv\u00f2 la decisione di andare a Costantinopoli, abbandonando il fine primario della crociata e fece ritorno nella sua contea.&lt;br&gt;Il documento n\u00b0 CDIX del \"Regesta comitum Sabaudiae\", ci conferma la presenza di Tommaso ad Altacomba, il 22 ottobre 1203, confermandoci che, se prese parte alla spedizione, fu solo nella prima parte.\nAncora Victor Flour de Saint-Genis, riporta, citando le \"Chroniques Languedociennes\" che Tommaso, durante la Crociata albigese fu presente al massacro di B\u00e9ziers, nel 1209.&lt;br&gt;Jean Fr\u00e9zet, invece sostiene che Tommaso prese parte alla crociata albigese, quando vi fu l'intervento del re di Francia, Luigi VIII, nel 1226, partecipando all'assedio e alla conquista di Avignone, e ritirandosi dall'impresa dopo la morte di Luigi VIII, in quello stesso anno.\nGli affari politici.\nAl contrario del padre, che si era apertamente inimicato l'Impero, tanto da venir anche messo al bando, Tommaso impront\u00f2 il suo governo su una politica di riconciliazione, basata sulla prudenza e sulle sottili manovre politiche, tanto che ottenne presto favori e terre da parte dell'Imperatore Enrico VI, venendo alla fine nominato dall'imperatore Federico II anche Vicario Imperiale della Lombardia, titolo ambitissimo.&lt;br&gt;Gi\u00e0, nel 1197, l'imperatore Enrico VI revoc\u00f2 le concessioni fatte da suo padre Federico Barbarossa ai vescovi del Piemonte, riconoscendo l'autorit\u00e0 del conte di Savoia, che negli anni seguenti fu molto attivo in Piemonte; nel 1207, Tommaso si rec\u00f2 a Basilea, per confermare il suo appoggio al re dei Romani (re di Germania), Filippo di Svevia, garantendogli assistenza in Italia, ricevendone in cambio l'investitura per tutti i domini che erano appartenuti alla sua famiglia, come ci riporta il documento n\u00b0 43 del \"Peter der Zweite, Graf von Savoyen, Markgraf in Italien\".\nIl resto dell'attivit\u00e0 politica di Tommaso fu improntata ad una ricostruzione dei dominii degli avi, perduti dai predecessori: si alle\u00f2 con i potenti signori feudali e con i vescovi, cercando di allearsi con i Comuni e le Signorie italiane per potenziare i suoi territori e la gloria della casata. Vennero piegati alla sua volont\u00e0 i riottosi baroni feudali, molti comuni e vennero stipulate vantaggiose alleanze, ottenute anche con contratti matrimoniali: sua figlia Beatrice, sposata al Conte di Provenza, Raimondo Berengario IV (il contratto di matrimonio siglato a Dronero, \u00e8 riportato nel documento n\u00b0 CDLIX del \"Regesta comitum Sabaudiae\"), viene ricordata da Dante \"quattro figlie ebbe, e ciascuna reina\". Tra queste, importante la regina d'Inghilterra, Eleonora, moglie del re d'Inghilterra, Enrico III, che chiam\u00f2 a corte due suoi zii Savoia, Bonifacio, divenuto arcivescovo di Canterbury e Pietro (poi conte di Savoia), che, divenuto conte di Richmond, eresse il suo palazzo a Londra nel sito dell'attuale Savoy Hotel.\nDurante questo periodo, Tommaso fece anche molte donazioni ed accordi vari, documentati nel \"Peter der Zweite, Graf von Savoyen, Markgraf in Italien\", di cui sono di rilevante importanza il documento n\u00b0 58, inerente all'accordo con il vescovo di Sion, del 1224, controfirmato dalla moglie e dai figli, il documento n\u00b0 64, che conferma la sua nomina a vicario imperiale per la Lombardia (Italia), ed il documento n\u00b0 83, che attesta l'acquisto della citt\u00e0 di Chamb\u00e9ry da parte di Tommaso.\nLa morte.\nTommaso I si ammal\u00f2 improvvisamente di febbre in Valle d'Aosta all'inizio del 1233, mentre era di ritorno con il suo esercito da una campagna militare nel Chiablese.; la \"Chronica Albrici Monachi Trium Fontium\" riporta che la morte di Tommaso (\"comitis Thome de Sabaudia\") \u00e8 avvenuta nel 1232, mentre il documento n\u00b0 DXXXVII del \"Regesta comitum Sabaudiae\" riporta la morte di Tommaso (\"Thomas comes Sabaudiae\") al 1\u00ba marzo 1233 (\"1233, 1 Martii\"). A Tommaso succedette il figlio primogenito Amedeo, come Amedeo IV\nL'eredit\u00e0 di Tommaso I.\nAlla sua morte il conte Tommaso poteva vantarsi di aver sanato quasi tutte le piaghe che affliggevano i domini sabaudi e di avere allargato la potenza della Signoria: la Valle di Susa, Giaveno e Rivalta erano entrati definitivamente a far parte dello Stato sabaudo, cos\u00ec come la capitale del paese di Vaud, Moudon, che servir\u00e0 poi ai suoi successori come porta d'ingresso a tutto il territorio circostante.&lt;br&gt;Tommaso per\u00f2 lasci\u00f2 una situazione finanziaria deficitaria, perch\u00e9 il figlio Amedeo, nel 1240, dichiar\u00f2 nel suo testamento che i debiti del padre non erano ancora stati tutti pagati.\nLa tomba.\nTommaso I di Savoia, secondo la tradizione, \u00e8 stato sepolto alla Sacra di San Michele. Non ne \u00e8 stato tuttavia mai trovato il sepolcro, anche se per rispetto di quanto tramandato nei secoli \u00e8 stata messa un'iscrizione commemorativa insieme a quelle delle altre tombe presenti.\nMatrimonio e discendenza.\nMentre, Samuel Guichenon sostiene che Tommaso si spos\u00f2 due volte, prima con Beatrice di Ginevra, che non gli diede figli e poi con Margherita di Faucigny, Victor Flour de Saint-Genis e Charles Previt\u00e9-Orton sostengono che Tommaso si spos\u00f2 una sola volta con Margherita di Ginevra (chiamata anche coi nomi di Beatrice o Nicola), come conferma la \"Chronica Albrici Monachi Trium Fontium\", che era figlia del Conte di Ginevra, Guglielmo I e della signora di Faucigny, Beatrice.&lt;br&gt;Tommaso da Beatrice (Margherita) di Ginevra ebbe 14 figli:"}
{"id": "222640", "revid": "73843", "url": "https://it.wikipedia.org/wiki?curid=222640", "title": "OTDR", "text": "La sigla OTDR (dall'inglese Optical Time Domain Reflectometer, riflettometro ottico nel dominio del tempo) identifica uno strumento di misura optoelettronico, usato principalmente nel campo delle telecomunicazioni per l'analisi e la diagnosi dei guasti nelle fibre ottiche.\nPrincipio di funzionamento.\nIl riflettometro ottico invia da una estremit\u00e0 della fibra in esame una serie di impulsi ottici di caratteristiche opportune; dalla stessa estremit\u00e0 valuta quindi l'andamento nel tempo della componente riflessa del segnale. L'intensit\u00e0 degli impulsi riflessi viene misurata e integrata nel tempo, quindi espressa in forma grafica in funzione della lunghezza della fibra.\nLe riflessioni misurate sono dovute a variazioni dell'indice di rifrazione all'interno della fibra. Tale fenomeno \u00e8 analogo alla riflessione dei segnali elettromagnetici causata dalle variazioni di impedenza in un cavo tradizionale, che vengono misurate con un riflettometro tradizionale (TDR).\nApplicazioni.\nL'analisi mediante riflettometro ottico consente di valutare la lunghezza e l'attenuazione complessiva della fibra, compresa la presenza di giunzioni e connessioni e le attenuazioni che esse introducono. \u00c8 possibile individuare anche interruzioni complete della linea di trasmissione ottica e stimarne la distanza dal punto di analisi. Da notare che tutti gli OTDR, anche i pi\u00f9 perfezionati, sono caratterizzati dalla cosiddetta \"zona morta\": un tratto variabile da uno fino a 10~15 metri, secondo le caratteristiche intrinseche della macchina, in cui non \u00e8 possibile discriminare, dopo un primo evento, i successivi che intervengono nel tratto definito appunto come zona morta."}
{"id": "222641", "revid": "254059", "url": "https://it.wikipedia.org/wiki?curid=222641", "title": "Umberto III di Savoia", "text": "La sua figura divenne leggendaria nei secoli, specie per la fervida fede cui era legato ed infatti fu beatificato nel 1838 da Gregorio XVI.\nOrigine.\nUmberto, secondo Samuel Guichenon, era il figlio maschio primogenito del settimo Conte di Savoia e Conte d'Aosta e Moriana, che era stato il primo ad assumere il titolo di Conte di Savoia, Amedeo III, e di Matilde di Albon, figlia del Conte d'Albon Ghigo III, e della moglie Regina detta Matilde (\"Regina nominate Maheldis\"), di ascendenze inglesi (\"Dominus Vuigo comes et uxor eius Regina qu\u00e6 fuit de Anglia\"), come viene descritta dal documento n\u00b0 17 del \"Cartulare monasterii beatorum Petri et Pauli de Domina\", forse figlia illegittima di Edgardo Atheling, ultimo discendente del Casato del Wessex, oppure di Eremburga di Mortain e del primo Conte di Sicilia, Ruggero I di Sicilia.&lt;br&gt;Amedeo III di Savoia, secondo lo storico Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio primogenito del sesto Conte di Savoia e Conte d'Aosta e Moriana e marchese d'Italia, Umberto II, detto \"il Rinforzato\" e di Gisella o Giselda di Borgogna, figlia del Conte Guglielmo I di Borgogna, come viene indirettamente confermata dalla lettera del fratello di Gisella, il futuro, Papa Callisto II, Guido, arcivescovo di Vienne (\"Guido Viennensis archiepiscopus\").\nBiografia.\nUmberto, detto il Santo o il Desiderato nacque, nel 1136, nel Castello di Avigliana. \nUmberto viene citato per la prima volta nel documento n\u00b0 CCLXXIII del \"Regesta comitum Sabaudiae\", del 9 gennaio 1137, inerente ad una donazione dei genitori al monastero di Ripalta.&lt;br&gt;Umberto viene ancora citato in un documento del 30 marzo 1143, riportato nel \"Documenti sigilli e monete appartenenti alla storia della monarchia di Savoia\", inerente ad una concessione fatta dai genitori al monastero di San Maurizio d'Agauno; questa donazione viene riportata anche nel documento n\u00b0 CCLXXXVIII del \"Regesta comitum Sabaudiae\".\nSuo padre, Amedeo III (per pagare la spesa restitu\u00ec alcune prerogative ai monaci e cedette delle propriet\u00e0 ai conti di Ginevra) partecip\u00f2 alla II Crociata, assieme al fratellastro, Marchese del Monferrato, Guglielmo V, al seguito di Corrado III di Svevia verso Costantinopoli, arrivandoci verso la fine dell'estate 1147; quando Corrado ritorn\u00f2 a Costantinopoli, Amedeo e Guglielmo, rimasero col nipote, il re di Francia, Luigi VII di Francia e Amedeo guid\u00f2 con il conte aquitano, Goffredo di Rancon, l'avanguardia delle truppe in Anatolia.&lt;br&gt;Amedeo, secondo lo storico francese, Victor Flour de Saint-Genis, fu imbarcato su una nave che avrebbe dovuto condurlo a Genova, ma mor\u00ec a Nicosia, nell'isola di Cipro, per esaurimento, nel 1149; secondo Samuel Guichenon, mor\u00ec a Nicosia il primo aprile 1149 e fu ivi sepolto nella chiesa locale della \"Santa Croce\", mentre secondo Charles William Previt\u00e9-Orton, Amedeo mor\u00ec a Nicosia, ai primi di aprile del 1148, senza essere stato in grado di adempiere al suo voto di crociato; il documento n\u00b0 CCXCVII del \"Regesta comitum Sabaudiae\", riporta la morte nel 1148 a Cipro (\"anno 1148 Amadeus comes Maurianensis in Cipro insula obiit\"), il primo aprile (\"kalenda aprilis\"): anche il \"Sigiberti Continuatio\" riporta la morte di Amedeo nel 1148 (\"Amadeus comes Maurianensis in Cipro insula obiit\").&lt;br&gt;Umberto succedette ad Amedeo III come Umberto III, sotto la reggenza di Amedeo d'Hauterive, monaco cistercense, vescovo di Losanna, che era stato abate di Altacomba ed era stato buon amico di suo padre, Amedeo III.\nGi\u00e0 durante la reggenza, nel 1149, si ebbero difficolt\u00e0 con gli abitanti di Torino, che continuarono anche dopo il 1150, anno in cui Umberto cominci\u00f2 a governare da solo; infatti il documento n\u00b0 4 del \"Cartulaires de Hautcr\u00eat\", del 1150, Umberto si cita \"Humbertus Mauriacensis comes et marchio\".\nUmberto govern\u00f2 in un momento difficile per la Casa Savoia: Federico Barbarossa voleva riconquistare l'autorit\u00e0 imperiale in Savoia e Piemonte, e transit\u00f2 pi\u00f9 volte per i suoi domini con il suo imponente esercito; infatti Umberto III, contrariamente agli altri feudatari del regno di Arles o delle due Borgogne, si era sottratto all'influenza di Federico Barbarossa. \nAltri nemici erano il vescovo di Torino, che traeva protezione dall'imperatore ed i marchesi di Monferrato e di Saluzzo e il vescovo di Sion, mentre i rapporti col vescovo di Tarantasia, Pietro II, erano buoni.&lt;br&gt;Umberto riusc\u00ec durante questi anni turbolenti a conservare per s\u00e9 soltanto alcune vallate alpine come la valle di Susa, la Valle d'Aosta e la Savoia: il resto dei suoi domini visse periodi bui e di disordini, dovuti anche alle continue ribellioni delle citt\u00e0 comunali ed alle incessanti guerre. In Valle d'Aosta per\u00f2 Umberto doveva fare i conti con vescovi ostili, tanto che nel 1186 Federico Barbarossa pot\u00e9 passare impunemente per la regione e sciogliere l'arcivescovo Aimone II di Tarantasia, successore di Pietro II, dai legami vassallatici con il conte . Inoltre nel 1175 il vescovo di Belley riusc\u00ec a divenire indipendente, almeno fino al 1188 . In questa grande incertezza Umberto parteggi\u00f2 per i comuni guelfi ed il risultato fu l'invasione della Savoia da parte degli imperiali: due volte Susa venne saccheggiata e vinta.&lt;br&gt;In quel periodo si avvicin\u00f2 al cugino, Luigi VII di Francia ed al re d'Inghilterra, Enrico II Plantageneto, che nel 1173, incontr\u00f2 a Montferrand, nell'Alvernia, dove fu combinato il matrimonio tra Alice, figlia primogenita di Umberto III e Giovanni Senzaterra, futuro re d'Inghilterra, come viene confermato dal documento n\u00b0 31 del \"Peter der Zweite, Graf von Savoyen, Markgraf in Italien\", controfirmato da Guglielmo fratello del conte Umberto (\"Willelmus frater comitis\") e come riporta lo storico normanno, priore dell'abbazia di Bec e sedicesimo abate di Mont-Saint-Michel, Roberto di Torigni.\nNel 1178, dalla quarta moglie, Umberto finalmente ebbe il figlio maschio, Tommaso, come ci viene confermato dal documento n\u00b0 CCCXLVII del \"Regesta comitum Sabaudiae\".\nUmberto (\"Humberto comite presidente\") viene citato ancora nel documento n\u00b0 21 delle \"Chartes du dioc\u00e8se de Maurienne\", del 1188.\nMor\u00ec dopo circa quarant'anni di regno a Chamb\u00e9ry, il 4 marzo 1189, all'et\u00e0 di cinquantadue anni; anche le \"Chartes du dioc\u00e8se de Maurienne\" riportano la morte di Umberto III al 4 marzo 1189 (Marcius...IV Non - Anno ad incarnatione Domini m.c.lxxx.viiii obiit dognus Humbertus inclitus comes Maur. et marchio Italie); gli succedette l'unico figlio maschio, Tommaso, sotto tutela e reggenza di Bonifacio, figlio del marchese del Monferrato, Guglielmo V.\nVenne sepolto nell'Abbazia di Altacomba, dove aveva preso l'abito religioso pochi giorni prima della sua morte.\nOggi ad Altacomba sussistono le sole pietre tombali del conte, in quanto l'abbazia fu occupata dai giacobini che forzarono la sua tomba e distrussero i resti, insieme a quelli di altri rappresentanti dei Savoia.\nMatrimoni e discendenza.\nUmberto III di Savoia, che secondo lo storico francese, Victor Flour de Saint-Genis ambiva ad una vita monastica ed era contrario al matrimonio, si spos\u00f2 quattro volte:"}
{"id": "222644", "revid": "203463", "url": "https://it.wikipedia.org/wiki?curid=222644", "title": "Pasquale Anfossi", "text": "Fu acclamato e grande operista, la sua produzione dal 1774 al 1789 conta circa 40 opere, sia serie sia comiche, rappresentate nei maggiori teatri dell'epoca: Napoli, Roma, Pistoia, Venezia, Milano, Bologna, Firenze, Pisa, Prato, Torino, Reggio Emilia e, all'estero, Parigi, Vienna, Dresda, Londra e Praga, solo per citare alcune citt\u00e0 che lo accolsero.\nLa vita.\nNato a Taggia, in provincia di Imperia, cominci\u00f2 gli studi musicali con il padre per completarli a Napoli presso il Conservatorio di Santa Maria di Loreto. Vi studi\u00f2 dapprima violino con Francesco Barbella, e successivamente composizione con Francesco Durante e Niccol\u00f2 Piccinni. Anfossi fu compositore fecondo cimentandosi con successo in tutti i generi musicali.\nEsteban de Arteaga, letterato e teorico musicale spagnolo, nelle sue \"Rivoluzioni\" del 1785 lo definisce cos\u00ec: \u00abritrovatore facile e fecondo massimamente nel buffo, e che forse ottiene fra i compositori lo stesso luogo che Goldoni fra i poeti comici\u00bb.\nDopo aver esordito a Napoli con le opere \"Lo sposo di tre e marito di nessuna\", scritto in collaborazione con Pietro Alessandro Guglielmi, \"Il finto medico\" (1764), \"La fiammetta generosa\" (1766), firmata con il Piccinni, \"I matrimoni per dispetto\" (1767), e a Venezia nel 1769 con l'opera seria \"Cajo Mario\", dal 1771 Anfossi tenta il successo a Roma, presentato e protetto dall'amico e maestro Piccinni, bench\u00e9 Anfossi fosse di un anno pi\u00f9 anziano di questi.\nSi eseguono l'opera giocosa \"I visionari\" e l'intermezzo, scritto con Carlo Franchi, \"Il Barone di Rocca Antica\", su testo del Petrosinelli, dati entrambi al Teatro delle Dame.\nL'esito di questi due lavori, non fu dei pi\u00f9 entusiasmanti ma il vero trionfo arriv\u00f2 nel 1773 sempre al Teatro delle Dame con \"La Giannetta, ossia L'incognita perseguitata\", opera buffa che il Petrosinelli autore del libretto scrisse attingendo dal Goldoni.\nIn questa occasione il suo successo fu completo e dopo la \"bonne-fille\" di Piccinni, rappresentata tredici anni prima, mai nessun'altra opera aveva scatenato un entusiasmo simile a quello che suscit\u00f2 \"L'incognita perseguitata\". Successivamente l'opera \"La finta giardiniera\" scritta nel 1773 per il Teatro delle Dame di Roma, consacr\u00f2 il compositore di Taggia grande operista, destituendo definitivamente il Piccinni dal favore del pubblico non solo romano ma di tutta Europa, giacch\u00e9 quella stessa opera fu eseguita nelle maggiori citt\u00e0 italiane ed estere con grandissimo successo.\nDal 1771 al 1780 Anfossi fu maestro del Coro dell'Ospedale dei Derelitti (Ospedaletto) a Venezia per il quale scrisse numerosi mottetti solistici, antifone mariane e Oratori.\nSuccessivamente, gi\u00e0 celebre operista, si rec\u00f2 a Parigi, infatti qui si conoscevano \"La finta giardiniera\" che tenne i palcoscenici a lungo, \"Il geloso in cimento\" e \"Il matrimonio per inganno\".\nL'amministrazione dell'\"Op\u00e9ra\" scelse l'occasione del suo soggiorno nella capitale francese, per far eseguire l'\"incognita perseguitata\" che era stata parodiata da Rochefort sotto il titolo de \"L'infante de Zamora\".\nNel 1781 lo vediamo a Londra (sembra motivasse l'abbandono della capitale francese con l'insofferenza verso lo stile dei cantanti francesi) in qualit\u00e0 di Direttore dell'Opera Italiana carica che conserver\u00e0 fino al 1783, quindi Anfossi parte alla volta di Praga e Berlino, dove rappresent\u00f2 \"Il trionfo di Arianna\" e \"Il cavalier per amore\".\nIl suo ritorno in patria fu contrassegnato dalla realizzazione di un'opera buffa intitolata \"Chi cerca trova\", rappresentata a Firenze nel 1784. Dopo aver composto musica per diversi altri teatri sparsi un po' ovunque in tutta la penisola, ritorn\u00f2 a Roma nel 1787 diventando cinque anni dopo maestro di cappella presso la Cappella musicale Pia Lateranense in San Giovanni in Laterano.\nOltre al teatro d'opera, Pasquale Anfossi coltiv\u00f2 l'oratorio, la musica sinfonica (67 sinfonie, concerti e altro) e la musica sacra.\nConsiderazioni sull'artista.\nAnfossi fu tra i protagonisti della Scuola musicale napoletana, insieme a Pietro Alessandro Guglielmi, Niccol\u00f2 Piccinni e Tommaso Traetta, e ai pi\u00f9 giovani Giovanni Paisiello e Domenico Cimarosa condurr\u00e0 l'Opera buffa ai massimi splendori.\nPasquale Anfossi nelle sue Opere riesce a sviluppare una tenera e aggraziata vena lirica che \u00e8 in grado di balzare facilmente al comico utilizzando procedimenti che saranno ripresi successivamente anche da Paisiello.\nNell'Opera seria la produzione dell'Anfossi \u00e8 rivolta con decisione nel senso della riforma di Gluck e Traetta. La sua originalit\u00e0 pur svoltasi su binari consueti \u00e8 improntata a una musicalit\u00e0 di grande potenza drammatica.\nIl suo felice contributo alla Musica sacra vede una buona produzione di Messe, Antifonie, Oratori ecc. Nell'Oratorio il suo lavoro pi\u00f9 apprezzato fu \"La Betulia liberata\", altri oratori \"Sant'Elena al Calvario\", \"Giuseppe riconosciuto\" (su testo del Metastasio), \"Ester\" ed \"Il Sacrificio di No\u00e8\".\nInoltre Anfossi fece parte della nutrita schiera di cultori della Sinfonia, Forma musicale che la Scuola musicale napoletana con l'enorme numero di musicisti che qui si formarono a partire da Alessandro Scarlatti consolid\u00f2 e svilupp\u00f2. Tra le sinfonie pi\u00f9 celebri si pu\u00f2 annoverare l'ouverture da \"Il geloso in cimento\" (J. D22), catalogata da Joyce L. Johnson nel 1983 e conosciuta sotto il falso nome di \"\"Sinfonia Venezia\" che\" compariva nel frontespizio di un manoscritto ritrovato a Napoli e cos\u00ec riportato nel libretto a cura di Sandro Cappelletto del CD \"Sinfonie Napolitane\" edito da Antes Concerto - Milano nel 1997 ed eseguita dall'Orchestra da Camera di Napoli diretta da Enzo Amato.\nAnfossi e Mozart.\nNella critica musicale successiva sono stati riconosciuti gli influssi di Anfossi sull'opera di Mozart. Il compositore salisburghese era stato a Napoli appena quattordicenne, nel 1770, con il padre Leopold, e conobbe probabilmente la musica di Anfossi in questa occasione. Successivamente scrisse delle arie per le opere \"Il curioso indiscreto\" e \"Le gelose fortunate\" di Anfossi in occasione di due rappresentazioni a Vienna nel 1783 e nel 1788.\nDue importanti musicologi di inizio secolo, Georges du Parc Poulain Saint-Foix e Theodor Wyzewa, nella loro monumentale monografia su Mozart in cinque volumi, segnalano un particolareggiato confronto fra la partitura de \"La finta giardiniera\" di Anfossi e quella di Mozart. I due studiosi rilevano molte analogie fra le due opere, constatando che spesso il Salisburghese segu\u00ec gli schemi formali dell'opera dell'Anfossi e ne riprese persino l'invenzione ritmica. "}
{"id": "222647", "revid": "1272592", "url": "https://it.wikipedia.org/wiki?curid=222647", "title": "Savoia-Aosta", "text": "I Savoia-Aosta costituiscono un ramo cadetto di Casa Savoia, originatosi nel 1845. Il capo della casa ha il titolo di Duca di Savoia (secondo la teoria aostana nella disputa dinastica sabauda) e di Duca d'Aosta (secondo la teoria vittoriana nella disputa dinastica sabauda) e il trattamento di \"Altezza Reale\".\nStoria.\nOrigini.\nIl primo duca d'Aosta fu Amedeo, terzogenito del re d'Italia Vittorio Emanuele II. Amedeo ricevette questo titolo alla nascita, ma lo abbandon\u00f2 quando divenne re di Spagna nel 1871. Abdic\u00f2 nel 1873 e al suo ritorno in Italia il padre lo riconferm\u00f2 duca d'Aosta.\nSpos\u00f2 in prime nozze a Torino, il 30 maggio 1867, Maria Vittoria dal Pozzo della Cisterna, ultima erede di un antico casato piemontese. Da questo matrimonio nacquero tre maschi:\nRimasto vedovo nel 1876, Amedeo si rispos\u00f2 nel 1888 con sua nipote Maria Letizia Bonaparte, figlia della sorella Maria Clotilde di Savoia, ed ebbe un altro figlio maschio:\nLuigi Amedeo, duca degli Abruzzi.\nTranne il primogenito, tutti i figli morirono celibi e senza figli. Da ricordare di Luigi Amedeo, duca degli Abruzzi, le imprese di esploratore:\nEmanuele Filiberto, Amedeo e Aimone.\nEmanuele Filiberto, duca dal 1890, spos\u00f2 a Kingston upon Thames, il 25 giugno 1895, Elena d'Orl\u00e9ans (York, 13 giugno 1871 - Castellammare di Stabia, 21 gennaio 1951). Dal matrimonio nacquero:\nAmedeo mor\u00ec senza figli maschi (aveva avuto due femmine) e il titolo ducale pass\u00f2 al fratello minore Aimone, il quale, il 1\u00ba luglio 1939 in Santa Maria del Fiore, a Firenze, spos\u00f2 la principessa Irene di Grecia, figlia del re Costantino I. Da questo matrimonio nacque un solo figlio, Amedeo, nato a Firenze il 27 settembre 1943 e morto ad Arezzo il 1\u00ba giugno 2021 e duca d'Aosta dal 1948.\nEpoca recente.\nAmedeo di Savoia, quinto duca, ha sposato in prime nozze il 22 luglio 1964, a Sintra, in Portogallo, Claudia di Francia (nata nel 1943), figlia di Enrico d'Orl\u00e9ans, pretendente al trono di Francia. Ha sposato, in seconde nozze, la nobildonna siciliana Silvia Patern\u00f2 di Spedalotto dei marchesi di Reggiovanni e conti di Prades. Dal primo matrimonio ha avuto:\nAimone di Savoia-Aosta il 27 settembre 2008 ha sposato a Patmos in Grecia, Olga di Grecia, dalla quale ha avuto tre figli:"}
{"id": "222650", "revid": "1590006", "url": "https://it.wikipedia.org/wiki?curid=222650", "title": "Torr", "text": "Il Torr \u00e8 un'unit\u00e0 non appartenente al SI di misura della pressione, operativamente equivalente a un \"millimetro di mercurio\" (mmHg). \u00c8 la pressione differenziale che sostiene una colonna di mercurio alta 1 millimetro ovvero a 133,3223684 pascal. Il nome dell'unit\u00e0 ricorda Evangelista Torricelli, fisico e matematico italiano, cui si deve la scoperta del principio del barometro nel 1643, il quale us\u00f2 un tubo di diametro interno non troppo sottile immerso in un vaso pieno di mercurio, chiamato appunto tubo di Torricelli.\nUn modo per definire la pressione \u00e8 in termini dell'altezza di una colonna di un fluido che pu\u00f2 essere sostenuta da tale pressione, oppure l'altezza di una colonna di fluido che esercita tale pressione alla sua base. Nonostante il fatto che un manometro pu\u00f2 utilizzare per principio ogni tipo di fluido, con i fluidi comuni come l'acqua si ottengono altezze che non possono essere contenute in una normale stanza. Una colonna d'acqua deve essere dell'ordine di 10 metri per esercitare 1 atmosfera di pressione. Perci\u00f2 \u00e8 necessario un fluido molto denso: il mercurio. La normale pressione atmosferica pu\u00f2 sostenere circa di mercurio; quindi formula_1di una atmosfera sostiene di mercurio (mmHg), da lungo tempo una unit\u00e0 di misura molto diffusa.\nLa diversa definizione di Torr e millimetro di mercurio rispetto al SI si traduce in un valore diverso in pascal. Il millimetro di mercurio equivale a 133,322387415 pascal, con uno scarto inferiore allo 0,000015% rispetto al Torr. Il millimetro di mercurio \u00e8 tipicamente usato in medicina, per le pressioni dei fluidi corporei."}
{"id": "222651", "revid": "2056951", "url": "https://it.wikipedia.org/wiki?curid=222651", "title": "Amedeo di Savoia-Aosta (1898)", "text": "Biografia.\nInfanzia ed educazione.\nAmedeo nacque a Torino nel 1898 da Emanuele Filiberto, secondo duca d'Aosta, e da Elena di Borbone-Orl\u00e9ans. Quale erede del ducato d'Aosta ricevette il titolo di duca delle Puglie. A nove anni fu inviato al collegio di St. Andrew di Londra, imparando perfettamente la lingua inglese; tornato in Italia, fu avviato alla carriera militare a quindici anni e iscritto al Reale collegio della Nunziatella di Napoli.\nBen presto Amedeo si scontr\u00f2 con le rigide consegne imposte agli altri studenti: nessuno doveva rivolgersi per primo al principe e, se interpellato, doveva mettersi sull'attenti e rispondere esclusivamente: \u00abS\u00ec, Altezza reale\u00bb o \u00abNo, Altezza reale\u00bb; infastidito da tanta formalit\u00e0, Amedeo permise ai propri compagni di dargli del tu e di omettere il titolo di Altezza reale.\nCarriera militare.\nAll'ingresso dell'Italia nella Prima guerra mondiale si arruol\u00f2 volontario, a soli sedici anni, come soldato semplice nel Reggimento artiglieria a cavallo \"Voloire\". Il padre Emanuele Filiberto lo present\u00f2 al generale Petitti di Roreto, dicendo: \u00abNessun privilegio, sia trattato come gli altri\u00bb.\nVenne subito destinato alla prima linea, con il grado di caporale e servente d'artiglieria sul Carso, guadagnandosi sul campo prima il grado di tenente in s.p.e., per merito di guerra, e nel 1917 quello di capitano. Al termine del conflitto ottenne dai genitori il permesso di seguire lo zio Luigi Amedeo, duca degli Abruzzi in Somalia, impegnato nell'esplorazione del fiume U\u00e8bi Sceb\u00e8li, allo scopo di stabilire una fattoria per la coltivazione di cotone, canna da zucchero e semi oleosi; insieme costruirono una ferrovia ed un villaggio, battezzato Villaggio Duca degli Abruzzi. Nel 1920 a Palermo consegu\u00ec la licenza liceale.\nNel 1921 Amedeo part\u00ec per il Congo Belga; il temporaneo allontanamento, secondo la cronaca scandalistica dell'epoca, deriv\u00f2 da una sua battuta sul re e sulla regina: durante un ricevimento a palazzo, all'apparire dei sovrani, si disse avesse detto: \u00abEcco Curtatone e Montanara\u00bb: Il riferimento alla battaglia risorgimentale era velatamente rivolto alla bassa statura di Vittorio Emanuele e alla nazione di provenienza della regina, il Montenegro. La battuta fu sentita e il giorno dopo il padre fu convocato dal re; ne scatur\u00ec l'allontanamento da corte. Amedeo si rec\u00f2 in Africa e si fece assumere sotto pseudonimo come operaio semplice in una fabbrica di sapone a Stanleyville (oggi Kisangani).\nNel 1923, rientrato in Italia, a Palermo riprese la carriera militare con il grado di maggiore e, successivamente, si laure\u00f2 in giurisprudenza all'universit\u00e0 di Palermo con una tesi in diritto coloniale, intitolata \"I concetti informatori dei rapporti giuridici fra gli stati moderni e le popolazioni indigene delle colonie\", esaminando il problema coloniale sotto l'aspetto morale e sostenendo che l'imposizione della sovranit\u00e0 d'uno Stato straniero sugl'indigeni si giustifica moralmente solo col miglioramento delle condizioni di vita delle popolazioni colonizzate.\nAviatore.\nIl 24 luglio 1926 consegu\u00ec la licenza di pilota militare. Tornato in Africa, Amedeo comp\u00ec numerosi voli di ricognizione, guadagnandosi una medaglia d'argento al valor militare per le ardite azioni in volo sulla Cirenaica. A seguito della morte del padre, Emanuele Filiberto, nel 1931, Amedeo assunse il titolo di duca d'Aosta. Quell'anno divenne comandante del 23\u00ba Reggimento Artiglieria da Campagna di stanza a Trieste e risiedette presso il Castello di Miramare.\nNel 1932 fu trasferito nella Regia Aeronautica e l'11 giugno assunse con il grado di colonnello il comando del 21\u00ba Stormo Ricognizione terrestre, di stanza all'aeroporto di Gorizia; il 1\u00ba maggio 1933 il duca lasci\u00f2 il comando del 21\u00ba Stormo per quello del 4\u00ba Stormo Caccia fino al marzo 1934; nel 1934 fu promosso generale di brigata aerea; in quel periodo fu anche presidente onorario della ; nel 1935, allo scoppio della guerra d'Etiopia, chiese d'andare al fronte, ma il re rifiut\u00f2, motivando il proprio no con la sua posizione nell'ordine di successione al trono; nel 1936, da generale di divisione aerea, fu posto al comando della 1\u00aa divisione aerea Aquila fino al 12 dicembre 1937; il 16 novembre 1937 fu nominato generale di squadra aerea.\nPossibili nomine.\nIntanto si parlava anche di proposte e intese per far diventare Amedeo re di qualche nazione europea: al termine della guerra civile spagnola, nel 1939, si era pensato d'assegnargli il trono di Spagna, lasciato libero dai Borbone, ma la proposta decadde per l'opposizione di Francisco Franco.\nIn seguito ci furono incontri fra alti esponenti politici ungheresi ed italiani affinch\u00e9 Amedeo cingesse la corona d'Ungheria, rimasta vacante dopo la sconfitta degli Asburgo al termine della prima guerra mondiale (volendo mantenere la monarchia, dato che la corona rappresentava l'unit\u00e0 e l'indipendenza dello stato, al termine della prima guerra mondiale gli ungheresi trovarono una soluzione di compromesso, nominando un reggente nella persona dell'ammiraglio Mikl\u00f3s Horthy, in attesa della futura salita al trono di qualche re che non fosse un Asburgo, dinastia contro la quale le potenze vincitrici della guerra avevano posto il veto. La morte di Amedeo nel 1942, per\u00f2, fece sfumare il piano di mettere un Savoia sul trono di Budapest).\nMatrimonio.\nAmedeo spos\u00f2 Anna d'Orl\u00e9ans (Le Nouvion-en-Thi\u00e9rache, 5 agosto 1906 - Sorrento, 19 marzo 1986) il 5 novembre 1927 a Napoli.\nVicer\u00e9 d'Etiopia.\nDopo la seconda guerra italo-abissina, il 21 dicembre 1937 Amedeo di Savoia si insedi\u00f2 come governatore generale dell'Africa Orientale Italiana e vicer\u00e9 d'Etiopia, rinnovando l'autorizzazione, fino al marzo del 1939, all'impiego dei gas nelle azioni repressive contro la resistenza etiope e le popolazioni civili. In quegli anni contribu\u00ec alla realizzazione di rilevanti opere pubbliche.\nNel 1938, su ordine di Mussolini e sulla falsariga delle leggi razziali fasciste, Amedeo d'Aosta commission\u00f2 al colonnello degli alpini Giuseppe Adami (capo dell'Ufficio topografico dell'Impero) l'individuazione d'un territorio adatto a ospitare un numero iniziale di 1400 famiglie di religione ebraica. Tale valutazione preliminare si inseriva nell'ambito della progettata creazione d'una colonia ebraica in Etiopia, poi non concretatasi.\nNel 1940 era stato nominato generale d'armata aerea e, con l'entrata dell'Italia in guerra il 10 giugno 1940, divenne comandante superiore delle forze armate dell'Africa Orientale Italiana.\nNel 1941, di fronte alla travolgente avanzata degli inglesi nell'Africa Orientale Italiana, le poche truppe italiane rimaste al suo comando si ritirarono per organizzare l'ultima resistenza sulle montagne etiopiche.\nDisfatta dell'Amba Alagi.\nAmedeo s'asserragli\u00f2 dal 17 aprile al 17 maggio 1941 sull'Amba Alagi con 7.000 uomini, una forza composta di carabinieri, avieri e marinai della base di Assab, 500 soldati della sanit\u00e0 e circa 3.000 militari delle truppe indigene. Lo schieramento italiano venne ben presto stretto d'assedio dalle forze del generale Cunningham (39.000 uomini). I soldati italiani, inferiori sia per numero sia per mezzi, diedero prova di grande valore ma, stremati dal freddo e dalla mancanza di munizioni, acqua e legna, si dovettero arrendere ai britannici. Il giorno 14 maggio 1941 Amedeo ottenne da Mussolini l'autorizzazione alla resa e design\u00f2 come negoziatore il generale Volpini, che per\u00f2 fu massacrato con la sua scorta dai ribelli etiopici che circondavano le linee italiane.\nPoco prima della resa, Amedeo autorizz\u00f2 gl'indigeni della sua truppa a tornare nei propri villaggi (e autorizz\u00f2 i suoi ufficiali a fare lo stesso) ma, come risulta dai bollettini del 1941 del SIM, gli abbandoni non furono superiori alla quindicina di casi, testimoniando il profondo legame che s'era istaurato fra lui, i suoi pi\u00f9 giovani ufficiali e i loro \u00e0scari. A mezzogiorno del 17 maggio le condizioni della resa vennero pattuite dai generali Trezzani e Cordero di Montezemolo per parte italiana, e dal colonnello Dudley Russel per parte britannica; i militari di Sua Maest\u00e0 Britannica, non solo in omaggio del comandante nemico, ma anche in segno di ammirazione per la fermezza da loro mostrata, resero gli onori delle armi ai superstiti, facendo conservare agli ufficiali la pistola d'ordinanza.\nLuned\u00ec 19 maggio 1941, all'ingresso della caverna-comando, comparve Amedeo d'Aosta, e da Forte Toselli il duca s'avvi\u00f2 scendendo con il generale inglese Maine alla sua sinistra, scortato da un sottufficiale sudafricano; su due colonne li seguivano i soldati del presidio, carichi d'armi leggere, zaini, valigie di cartone legate con lo spago, chitarre e fagotti; e Amedeo d'Aosta rese il saluto al picchetto d'onore e alla bandiera italiana che si ammainava.\nPrigionia e morte.\nAmedeo, prigioniero di guerra numero 11590, venne trasferito in Kenia in aereo; durante il volo gli vennero ceduti per alcuni istanti i comandi, in modo da consentirgli di pilotare per l'ultima volta. Arrivato in Kenia, venne tenuto prigioniero dagl'inglesi insieme al suo Ufficiale d'ordinanza (il tenente pilota Flavio Danieli presso D\u00f2nyo S\u00e0bouk, una localit\u00e0 insal\u00f9bre e infestata dalla malaria situata a 70 chilometri da Nairobi. Nonostante Amedeo intercedesse presso le autorit\u00e0 inglesi affinch\u00e9 queste migliorassero le condizioni dei militari italiani e per il rimpatrio dei civili, il comando britannico non gli consent\u00ec di ricevere nessuno, n\u00e9 di visitare gli altri prigionieri.\nNel novembre 1941 Amedeo inizi\u00f2 ad accusare alcuni malori: a dicembre una febbre alta lo costrinse a letto. Tre settimane dopo il comando britannico permise ad Amedeo di recarsi a visitare i prigionieri italiani (sarebbe stata l'ultima sua uscita), ma gli impedirono di salutarli personalmente: Amedeo ottenne solo che la sua vettura procedesse a passo d'uomo di fronte ai cancelli del campo di prigionia; dietro i cancelli i prigionieri italiani gli tendevano le mani e lo chiamavano per nome, . Il 26 gennaio 1942 gli vennero diagnosticate malaria e tubercolosi: tale responso medico, per le condizioni in cui il duca si trovava, significava morte certa.\nAmedeo mor\u00ec il 3 marzo 1942 nell'ospedale militare di Nairobi, dove fu da ultimo ricoverato; ; al suo funerale anche i generali britannici indossarono il lutto al braccio; per sua espressa volont\u00e0 \u00e8 sepolto al sacrario militare italiano di Nyeri, in Kenya, insieme con 676 suoi soldati. Poich\u00e9 Amedeo aveva avuto solo figlie femmine, nel titolo ducale gli succedette il fratello Aimone. Amedeo aveva fama di essere un gentiluomo: prima di lasciare la sua sede di Addis Abeba, scrisse una nota ai comandi britannici per ringraziarli in anticipo della futura protezione alle donne e ai bambini del luogo.\nDiscendenza.\nDal matrimonio tra Amedeo di Savoia-Aosta ed Anna d'Orl\u00e9ans nacquero:\nMonumenti e dediche.\nGli \u00e8 stato intitolato il 4\u00ba Stormo dell'Aeronautica Militare.\nA Roma sono intitolati ad Amedeo di Savoia-Aosta la galleria Principe Amedeo di Savoia-Aosta, che sottopassa il Gianicolo fuori dal Vaticano, tra porta Cavalleggeri e porta Santo Spirito; e il ponte omonimo, aperto nel 1942. In origine le due opere venivano designate come \"Galleria gianicolense\" e \"Nuovo ponte dei Fiorentini\".\nIl 4 novembre 1962, per iniziativa dell\"'aeroclub\" locale e con la partecipazione dell'Associazione arma aeronautica e dell'Aeronautica Militare, il presidente della Repubblica Antonio Segni inaugur\u00f2 un monumento in onore del principe Amedeo all'aeroporto di Gorizia; il monumento \u00e8 composto di dieci cippi rievocanti le tappe pi\u00f9 significative delle imprese militari di Amedeo, sopra i quali si eleva una statua in marmo travertino alta 5 metri che raffigura il Duca in divisa da aviatore con il viso rivolto verso l'Africa.\nUn altro monumento ad Amedeo si trova nel parco del castello di Miramare a Trieste, dove risiedette con la famiglia prima della partenza per l'Etiopia; questo castello \u00e8 risultato funesto per chi vi ha abitato: Massimiliano d'Asburgo part\u00ec per cingere la corona imperiale del Messico e l\u00ec mor\u00ec, mentre Amedeo part\u00ec per l'Impero d'Etiopia, di cui fu vicer\u00e9, e mor\u00ec in prigionia.\nIn questi anni molte vie e piazze sono state intitolate al vicer\u00e9 Amedeo: un suo busto di bronzo, dono della moglie Anna di Francia, si trova all'interno del castello di Miramare, e due stanze dello stesso sono a lui dedicate con interessante documentazione; Il portale internautico dell'Aeronautica Militare ha redatto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, collocando tra di esse Amedeo di Savoia-Aosta."}
{"id": "222652", "revid": "2051102", "url": "https://it.wikipedia.org/wiki?curid=222652", "title": "Alenia Aermacchi", "text": "Alenia Aermacchi \u00e8 stata una societ\u00e0 italiana nel campo aeronautico fondata nel 1990 come Alenia Aeronautica; nella sua ultima costituzione era nata il 1\u00ba gennaio 2012 dalla fusione delle aziende (Alenia Aeronautica e Alenia SIA).\nLa societ\u00e0 era impegnata nella progettazione, realizzazione, trasformazione e assistenza di una vasta gamma di velivoli e sistemi aeronautici sia civili che militari, per la maggior parte nell'ambito di collaborazioni con rilevanti industrie mondiali del settore.\nL'ultimo Amministratore delegato della societ\u00e0, prima della confluenza in Finmeccanica avvenuto il 31 dicembre 2015, \u00e8 stato Filippo Bagnato.\nAviazione militare.\nProgettava e realizzava, direttamente o tramite partecipazione a consorzi e collaborazioni internazionali, velivoli da difesa, da trasporto militare e da pattugliamento e si occupa delle manutenzioni, revisioni, trasformazioni e modifiche (retrofit upgrade) dei velivoli da lei prodotti.\nTra questi i velivoli come l'Eurofighter Typhoon, l'AMX Ghibli, il Tornado, il G.222, sostituito dal pi\u00f9 versatile C-27J, e l'ATR 42 MP Surveyor. Alenia Aermacchi partecipava inoltre alla progettazione e realizzazione di strutture per il cacciabombardiere tattico statunitense F35 Lightning II (JSF).\nHa costruito Sky-X e Sky-Y, due velivoli in grado di volare con l'ausilio del pilota collegato in remoto (quindi della famiglia degli UAV). La differenza tra i due sta nella propulsione. Il primo \u00e8 spinto da un piccolo motore a getto prodotto dalla Microturbo, mentre il secondo da un'elica spingente mossa da un motore diesel (il JTD di casa FIAT, opportunamente modificato per il volo ad alte quote). \u00c8 inoltre in fase di sviluppo un altro velivolo, sempre senza pilota, denominato Molynx, che sar\u00e0 in grado di effettuare missioni di ricognizione e sorveglianza del suolo di lunga durata, volando a elevatissime quote. I dimostratori tecnologici prodotti sono gli apripista di tutta una famiglia di velivoli \"unmanned\" in corso di sviluppo, alcuni dei quali saranno prodotti in joint venture con il gruppo Mubadala Investment.\nAviazione commerciale.\nAlenia Aermacchi svolgeva un ruolo centrale nel comparto dell'aviazione commerciale. Attraverso la collaborazione paritetica con la Aerospatiale (oggi confluita in Airbus Group), l'azienda ha realizzato la famiglia di velivoli turboelica ATR 42 e 72 per il trasporto regionale.\nL'azienda collaborava da lungo tempo con Boeing e partecipava, fornendo parti strutturali, ai programmi riguardanti i velivoli B767, B777, B717, B757 e partecipava (quota del 26 %) alla realizzazione di due sezioni di fusoliera (Grottaglie) e dello stabilizzatore orizzontale (Foggia) del B787, il nuovo e \"super efficiente\" aereo commerciale della Boeing in Composito. La collaborazione con Airbus include forniture di parti strutturali per gli A321 e, attraverso EADS, la societ\u00e0 fornisce parti per gli A300/310, A330 e A340-500/600. Alenia Aermacchi partecipava, inoltre, al nuovo programma A380, il velivolo pi\u00f9 grande mai realizzato dalla societ\u00e0 europea, con la costruzione di sezioni di fusoliera. Con Dassault Aviation l'azienda \u00e8 stata impegnata nella realizzazione del Falcon 2000, del Falcon 900EX e del Neuron. Infine troviamo Alenia impegnata nel progetto Sukhoi Superjet 100.\nAltre attivit\u00e0.\nNel campo delle trasformazioni Alenia Aermacchi, attraverso l'incorporata societ\u00e0 Alenia Aeronavali (assorbita dal 1\u00ba gennaio 2010), ex-\"Officine Aeronavali Venezia\", detiene una posizione di rilievo internazionale, operando su molti dei pi\u00f9 importanti aerei sia militari che civili ed avendo, inoltre, una vasta esperienza nelle attivit\u00e0 di revisione e manutenzione.\nSedi e stabilimenti in Italia.\nLa sede legale di Alenia Aermacchi era situata presso lo stabilimento di Venegono Superiore (ex Aermacchi e dal 2016 Leonardo - Finmeccanica), suscitando proteste a causa dello spostamento di questa dall'area metropolitana di Napoli, mentre gli stabilimenti di Pomigliano d'Arco e Torino Caselle dal 2016 di Leonardo - Finmeccanica, erano rispettivamente le sedi dei settori aerei civili e aerei da difesa. Altri stabilimenti Alenia Aermacchi nel napoletano si trovavano a Casoria (chiuso nel 2013), Nola e Capodichino dove si sono assemblate fusoliere e realizzate parti miscellanee per tutti i programmi civile e militari, sia di produzione interna che in subfornitura.\nNell'area del Torinese sono presenti gli stabilimenti: uno in Corso Francia a Torino (ex Corso Marche), due a Caselle, presso l'aeroporto (Stabilimenti Alenia Caselle Nord e Campo Volo Caselle Sud) , e fino al 2013 quello di Strada del Lionetto a Torino (ex Alenia SIA).\nAltri stabilimenti: a Foggia (fibre di carbonio e materiali compositi) e Grottaglie (TA) (sezioni di fusoliera); a Tessera (VE), Capodichino e Brindisi (stabilimento chiuso a novembre 2010) sono situati gli stabilimenti ex Alenia Aeronavali ed a Nerviano (MI) stabilimento ex Galileo Avionica."}
{"id": "222653", "revid": "125450813", "url": "https://it.wikipedia.org/wiki?curid=222653", "title": "Emanuele Filiberto di Savoia-Aosta", "text": "Principe delle Asturie dal 1870 al 1873 quando suo padre, Amedeo, era re di Spagna, dopo l'abdicazione del genitore ritorn\u00f2 alla corte reale italiana col titolo di Duca d'Aosta dal 1890, con la morte di suo padre. Ricordato tra le maggiori figure della prima guerra mondiale, comand\u00f2 la 3\u00aa Armata del Regio Esercito, la propaganda bellica italiana lo soprannomin\u00f2 Duca Invitto, enfatizzando la mancanza di una vera e propria sconfitta sul campo durante le battaglie dell'Isonzo.\nDurante la dittatura fascista ottenne il rango di Maresciallo d'Italia.\nBiografia.\nInfanzia e giovinezza.\nFiglio del duca Amedeo di Savoia e di Maria Vittoria dal Pozzo della Cisterna, Emanuele Filiberto nacque a Genova il 13 gennaio 1869. Attraverso suo padre era nipote di Vittorio Emanuele II, mentre suo zio era Umberto I. Egli era quindi cugino di primo grado del futuro sovrano Vittorio Emanuele III.\nDivenuto il padre Amedeo re di Spagna, si trasfer\u00ec con la famiglia a Madrid e all'et\u00e0 di appena un anno vennero conferiti a Emanuele Filiberto anche i titoli di Principe delle Asturie e infante di Spagna e designato quale erede successore per quel trono. Per via dei contrasti con la politica spagnola, Amedeo di Savoia abdic\u00f2 nel 1873, dopo soli due anni di regno e, tornato in Italia, gli venne riconfermato dal padre Vittorio Emanuele II il titolo di Duca d'Aosta, gi\u00e0 ottenuto alla nascita ma abbandonato per il titolo regale ed eguale sorte tocc\u00f2 al figlio Emanuele Filiberto. Dopo l'abdicazione del padre Amedeo di Savoia, Emanuele Filiberto non rivendic\u00f2 mai alcun diritto sul trono spagnolo, crescendo e venendo educato in Italia come principe di casa Savoia a Torino, dove il padre prese residenza stabile.\nAlla morte del genitore, il 18 gennaio 1890, ne eredit\u00f2 il titolo divenendo il secondo Duca d'Aosta.\nMatrimonio.\nEmanuele Filiberto, il 25 giugno 1895 spos\u00f2 a Kingston upon Thames, nei pressi di Londra, Elena d'Orl\u00e9ans (York, 13 giugno 1871 - Castellammare di Stabia, 21 gennaio 1951), figlia del principe Luigi Filippo Alberto d'Orl\u00e9ans, Conte di Parigi e pretendente orleanista al trono di Francia, e della principessa Maria Isabella d'Orl\u00e9ans.\nPrima guerra mondiale.\nInizi\u00f2 la carriera militare nel Regio Esercito nel 1884, entrando nell'accademia militare di Torino. Nel 1906 ricevette il comando del corpo d'armata di Napoli, e trasfer\u00ec l'intera sua famiglia alla Reggia di Capodimonte. Nel 1911, pur con lo scoppio della guerra di Libia, rimase in servizio a Napoli, ma questo non gli imped\u00ec di contrarre il tifo che lo colp\u00ec probabilmente durante le numerose visite a soldati malati e feriti che dal deserto libico venivano riportati in Italia.\nAncor prima dell'ingresso definitivo dell'Italia nella prima guerra mondiale, si rese partecipe di una mobilitazione occulta che lo port\u00f2 con altri soldati a muoversi verso Venezia (Mestre) e poi verso Treviso. Il generale Luigi Cadorna, incaricato della persona del Duca, gli affianc\u00f2 da subito i generali Augusto Vanzo e Giuseppe Vaccari. Con l'apertura delle ostilit\u00e0, il 24 maggio 1915, Emanuele Filiberto guid\u00f2, senza mai subire sconfitte sul campo durante l'intera durata del conflitto (da qui l'appellativo di \"Duca Invitto\"), la Terza Armata col grado di generale. La sede dell'Armata fu, per un periodo, Cervignano del Friuli; il comando era sito nella villa Attems-Bresciani. L'obiettivo delle operazioni era far indietreggiare l'esercito austro-ungarico che difendeva da est.\nLa Terza Armata, insieme alla Seconda, riusc\u00ec a effettuare un parziale sfondamento delle linee austriache e a conquistare Gorizia nella sesta battaglia dell'Isonzo (battaglia di Gorizia), . Dopo la disfatta di Caporetto la sua Armata dovette ritirarsi insieme alle altre sulla linea del Piave. Dopo la sconfitta della battaglia di Caporetto ci si aspettava che Emanuele Filiberto dovesse naturalmente assumere il comando supremo che era stato di Cadorna, ma il cugino Vittorio Emanuele III decise di nominare invece l'allora sconosciuto generale Armando Diaz, che aveva servito sotto lo stesso Emanuele Filiberto. Fu in casa Morpurgo, a Padova, che il Re, tornato da Roma dopo la soluzione della crisi ministeriale, disse a Bissolati: \u201cNon svalutiamo il Duca perch\u00e9 potremmo averne bisogno\u201d. Secondo alcuni storici egli alludeva alla possibilit\u00e0 della sua abdicazione nel caso di una sconfitta sul Piave che costringesse l\u2019Italia alla resa. Il Duca d\u2019Aosta avrebbe potuto, in tal caso, avere la reggenza durante la minore et\u00e0 del principe Umberto II allora tredicenne. Il Bollettino della Vittoria, dopo la battaglia di Vittorio Veneto, riport\u00f2 che \"il Duca d'Aosta avanza rapidamente alla testa della sua invitta III armata, anelante di ritornare sulle posizioni da essa gi\u00e0 vittoriosamente conquistate, che mai aveva perdute\".\nFucilazioni sommarie.\nIl primo novembre del 1916, in accordo con il generale Cadorna che comunicher\u00e0 l'ordine con telegramma circolare 2910, Emanuele Filiberto di Savoia introduce la decimazione tra i suoi reparti andando contro quello che erano le disposizioni del codice penale militare e che verr\u00e0 in seguito stigmatizzato anche dalla Commissione di inchiesta su Caporetto, inchiesta per\u00f2 che pur riguardando direttamente il Duca d'Aosta non lo vedr\u00e0 mai preso in esame vista l'appartenenza dello stesso alla famiglia reale.\nSi riporta la circolare del Duca d'Aosta del 1\u00ba novembre 1916:\n\"Intendo che la disciplina regni sempre sovrana fra le mie truppe. Perci\u00f2 ho approvato che, nei reparti che sciaguratamente si macchiarono di cos\u00ec grave onta, alcuni, colpevoli o non, fossero immediatamente passati per le armi. Cos\u00ec far\u00f2, inesorabilmente, quante volte sar\u00e0 necessario. La patria ci ha affidato un sacro dovere. Per compierlo, non mi arrester\u00f2 davanti a nessuna misura, per quanto grave\"\nDopoguerra.\nNel 1922, durante la marcia su Roma che diede inizio di fatto alla dittatura fascista in Italia, il Duca d'Aosta venne proposto da Mussolini quale successore alla carica di Re d'Italia nel caso in cui Vittorio Emanuele III si fosse opposto al movimento fascista. L'evento non ebbe luogo, ma Emanuele Filiberto rimase sempre profondamente legato a Mussolini per la stima dimostratagli e fu uno dei suoi principali sostenitori all'interno della casa reale italiana.\nPer i meriti acquisiti durante la prima guerra mondiale e in riconoscenza al sostegno accordato da lui e dalla sua famiglia al Duce, il 17 giugno 1926 venne nominato Maresciallo d'Italia insieme a Pietro Badoglio, Enrico Caviglia, Gaetano Giardino e Guglielmo Pecori Giraldi, due anni dopo Luigi Cadorna e Armando Diaz.\nDal 1927 al 1929 presiedette l'Opera Nazionale del Dopolavoro.\nMorte.\nEmanuele Filiberto mor\u00ec a Torino il 4 luglio 1931 e, per sua volont\u00e0, venne sepolto tra i soldati nel Cimitero degli Invitti sul Colle Sant'Elia a Redipuglia che raccoglieva i caduti dell'Invitta III Armata, per poi essere traslato al sacrario militare di Redipuglia alla sua inaugurazione nel 1938.\nAl titolo ducale gli succedette il figlio primogenito Amedeo.\nA Emanuele Filiberto sono dedicati il ponte Duca d'Aosta sul fiume Tevere, a Roma, inaugurato nel 1942 su progetto dell'architetto Vincenzo Fasolo, e il ponte monumentale sul Piave a Jesolo, inaugurato dallo stesso Duca d'Aosta il 9 ottobre 1927, mentre la Regia Marina ha intitolato alla sua memoria un incrociatore che al termine del secondo conflitto mondiale venne ceduto in conto riparazione danni di guerra all'Unione Sovietica. Torino gli ha dedicato la piazzetta (dove \u00e8 presente il monumento al Fante d'Italia) di fronte all'ingresso del Politecnico di corso duca degli Abruzzi (suo fratello minore), mentre Milano gli ha intitolato la piazza antistante la Stazione di Milano Centrale.\nDiscendenza.\nDal matrimonio tra Emanuele Filiberto ed Elena d'Orl\u00e9ans nacquero:"}
{"id": "222654", "revid": "617444", "url": "https://it.wikipedia.org/wiki?curid=222654", "title": "Patty e Selma Bouvier", "text": "Patricia Maleficent \"Patty\" e Selma Bouvier sono due gemelle, sorelle maggiori di Marge nella serie di cartoni animati \"I Simpson\" e come lei sono state doppiate da Julie Kavner e in italiano da Li\u00f9 Bosisio (st. 1-21) e da Antonella Alessandro (a partire dalla stagione 22).\nStoria.\nFiglie di Jacqueline e Clancy Bouvier, Selma \u00e8 la maggiore delle due, essendo nata due minuti prima di Patty.\nVivono nella cittadina di Springfield, nella quale lavorano alla Motorizzazione Civile, dove quasi mai ritirano o concedono patenti e certificati per merito, ma pi\u00f9 spesso danno ascolto alle loro antipatie e simpatie personali (riescono quasi a costringere il candidato patentato a sottomettersi alle loro volont\u00e0 e, una volta, per la disattenzione di una delle due, anche Bart riesce ad avere la patente).\nSono caratterialmente irascibili, si curano poco del loro aspetto (basti pensare alle loro gambe mai depilate e ai calli non curati) e sono delle fumatrici incallite (fatto da cui deriva la voce bassa e roca). Passerebbero giornate intere a vedere i telefilm di MacGyver. Selma ha un'iguana di nome Giuggi (\"Jub Jub\" nella versione originale) ricevuta in eredit\u00e0 dalla Zia Gladys e alla quale \u00e8 affezionatissima.\nDetestano entrambe il cognato Homer (nell'episodio \"Ho sposato Marge\" lo chiamano \"brutta polpetta\" e \"ciccione\") e lui le detesta a sua volta tanto da chiamarle \"Le Racchie Spauracchie\". Lo criticano in ogni occasione possibile e addirittura arrivano a volerlo vedere morto. Nel giorno del suo \"secondo\" matrimonio con Marge (in quell'episodio, Homer scopre che i documenti del primo matrimonio non erano validi per il Reverendo Lovejoy), Selma e Patty arriveranno persino a rapire Homer e a rinchiuderlo in una cella. Inoltre non perdonano a Marge di averlo sposato e rimproverano a lui il fatto di aver fatto di lei una casalinga a tempo pieno, e, in alcuni episodi, anche di non riuscire a mantenere la famiglia.\nVivono quasi in simbiosi, non si staccano quasi mai l'una dall'altra, perch\u00e9 ormai si sono rassegnate ad essere senza marito. Tuttavia, nella puntata \"Il vedovo nero\", Selma si lascia convincere dal criminale Telespalla Bob a sposarlo, ma il matrimonio dura solo una notte, cio\u00e8 fino al momento in cui Telespalla Bob tenta di uccidere Selma, che, sopravvissuta grazie all'aiuto di suo nipote Bart, torna a vivere con la sorella Patty.\nSelma sposa in seconde nozze Troy McClure, attore decaduto. Il matrimonio finisce quando si scopre che lo scopo delle nozze era solo quello di rilanciare la carriera dell'attore e mettere a tacere i pettegolezzi su una bizzarria della sua vita sessuale (mai chiarita, ma riguardante i pesci). In altri episodi, Selma si sposa con Lionel Hutz, Disco Stu, Abraham Simpson e Tony Ciccione; inoltre, ha un breve flirt con Boe Szyslak. In un episodio, si innamora del direttore Skinner che le preferir\u00e0 per\u00f2 Patty; Selma, quindi, si fidanzer\u00e0 con Barney ma si lasceranno dopo poco tempo. Patty per\u00f2 decide di lasciare il direttore Skinner per non far soffrire la sorella.\nTra le due, Patty \u00e8 la pi\u00f9 cinica, mentre Selma \u00e8 quella che soffre maggiormente della sua condizione di zitella e ha un maggiore desiderio di maternit\u00e0. In un episodio, per ottenere l'adozione di una bambina cinese, Selma si finge sposata con Homer, e, anche se alla fine viene smascherato l'intrigo, a Selma viene concesso di tenere la bambina.\nPatty, invece, in occasione del fatto che la citt\u00e0 di Springfield decide di autorizzare i matrimoni gay, esce allo scoperto e confessa alla sua famiglia di essere omosessuale e di voler sposare una certa Veronica, una golfista. Alla fine il matrimonio, che avrebbe dovuto essere celebrato da Homer, non si tiene perch\u00e9 Marge interviene per smascherare Veronica, in realt\u00e0 un uomo travestito da donna che voleva sposare sul serio Patty, ma conoscendo le sue inclinazioni sapeva che da uomo non avrebbe avuto possibilit\u00e0. Ancora una volta Patty e Selma tornano a vivere insieme nel loro appartamento da zitelle.\nNella quinta puntata della quarta stagione \"La paura fa novanta III\" a pochi minuti dall'inizio Homer, nella vasca, viene aggredito da un pupazzo Krusty maledetto. Correndo nudo oltrepassa Marge, Patty e Selma sedute in cucina; Patty dice \"Ecco che se ne va l'ultimo residuo della mia eterosessualit\u00e0\". Non \u00e8 certo se si tratti di una battuta casuale o un'anticipazione ben nascosta.\nDifferenze tra i due personaggi.\nNon \u00e8 facile distinguere Patty e Selma, ma le seguenti descrizioni possono aiutare a farlo."}
{"id": "222658", "revid": "2223555", "url": "https://it.wikipedia.org/wiki?curid=222658", "title": "Giuseppe Terragni", "text": "Biografia.\nGiuseppe Terragni nasce a Meda da Michele, costruttore e titolare di un'impresa edile e da Emilia Giamminola che contribu\u00ec in maniera determinante alla formazione del futuro architetto. Per seguire le scuole elementari e tecniche si trasfer\u00ec a Como presso i parenti materni. Nel 1917 s'iscrive al corso di fisica-matematica all'Istituto Tecnico di Como, nel 1921 conosce Luigi Zuccoli, con il quale avrebbe poi collaborato.\nNel 1921 si diploma e si iscrive alla Scuola Superiore di Architettura presso il Regio Istituto Tecnico Superiore (poi Politecnico di Milano); nel 1925 conosce Pietro Lingeri con il quale stabilir\u00e0 un'amicizia e una collaborazione professionale che durer\u00e0 tutta la vita. Il 16 novembre 1926 si laurea e un mese dopo firma, assieme a Luigi Figini, Adalberto Libera, Gino Pollini, Guido Frette, Sebastiano Larco Silva e Carlo Enrico Rava, il primo documento ufficiale del razionalismo italiano. \u00c8 cos\u00ec costituito il Gruppo 7, che negli anni successivi si qualifica, allargandosi, nel Movimento Italiano di Architettura Razionale (MIAR). \nNel 1927 escono, sulla rivista \"Rassegna italiana\" i quattro articoli considerati il manifesto del Razionalismo italiano. Terragni \u00e8 uno dei sette firmatari di tale manifesto.\nNel 1933 fonda insieme ai compagni astrattisti la rivista \"Quadrante\" che verr\u00e0 poi diretta da Pietro Maria Bardi e Massimo Bontempelli. Fino al 1940 Terragni \u00e8 in piena attivit\u00e0 e ha molte opere in corso: il Danteum (in collaborazione con Lingeri, architettura allegorica che celebra Dante Alighieri, caratterizzata da un percorso a spirale), il progetto per la sistemazione del quartiere Cortesella (e altri complementi del piano regolatore) di Como, la Casa del Fascio di Lissone e la raffinata e complessa Casa Giuliani Frigerio, suo ultimo capolavoro realizzato.\nL'artista viene poi chiamato alle armi e, dopo un breve periodo di addestramento, viene inviato nel 1941 prima in Jugoslavia e poi in Russia. Torner\u00e0 seriamente provato fisicamente e psicologicamente, condizione che poi l'avrebbe portato alla morte. La sua \u00e8 una vicenda umana: Giuseppe Terragni ha passato infatti l'intera esistenza cercando di tradurre in chiave democratica e civile i connotati etici e sociali del fascismo, attraverso l'architettura. \nTerragni ha solo 39 anni quando il 19 luglio del 1943 cade fulminato da una trombosi cerebrale sul pianerottolo delle scale di casa della fidanzata, a Como. \nRiposa nella tomba di famiglia a Lentate sul Seveso (MB).\nAmpia \u00e8 la bibliografia a lui dedicata, come numerose sono le mostre dedicate al suo lavoro. Se l'opera di Terragni sia da considerarsi fascista in senso ortodosso o la sua sublimazione \u00e8 oggetto di dibattito.\nLa professione e le opere.\nPrima ancora di laurearsi (1925-26) aveva redatto un progetto per la Villa G. Salbene a Como, in stile neomedievale. In parte era stato ispirato dall'appello del 1880 di Camillo Boito che aveva indicato per l'Italia democratica uno stile ispirato \"alle maniere municipali del trecento\". Nel 1926 insieme a Pietro Lingeri aveva partecipato al concorso pubblico per un intervento nella zona monumentale di Como, tra il duomo, il Broletto e il campanile romanico della chiesa di san Giacomo.\nTerragni sin dagli inizi fu molto condizionato da ci\u00f2 che avvenne fuori dall'Italia. Soprattutto la Germania, ma anche l'Austria, la Francia e gli Stati Uniti furono considerati da lui le culle del movimento moderno. Infatti la biblioteca dello studio era ben fornita di pubblicazioni, manuali e periodici provenienti dall'estero. Egli si rec\u00f2 in Germania nel 1927 e nel 1931.\nNel 1927, Terragni apr\u00ec uno studio a Como con il fratello ingegnere Attilio e il suo primo lavoro fu la ristrutturazione della facciata dell'albergo Metropole-Suisse. Intanto cominci\u00f2 la sua collaborazione con Luigi Zuccoli e in particolare lo studio di alcune soluzioni per l'edificio ad appartamenti \"Novocomum\" a Como (1927-29), che fu il primo edificio costruito da Giuseppe Terragni. L'edificio fu realizzato illegalmente, infatti era stato presentato un progetto d'impronta neoclassicista e fu invece costruito l'attuale edificio, che si innesta nell'avanguardia europea, dove s'intrecciano elementi del linguaggio espressionista tedesco e del costruttivismo sovietico. In particolare, come fa notare la soluzione dell'angolo, riprende modelli come per esempio il circolo operaio Zuev a Mosca dello strutturalista Ivan A. Golosov.\nQuesta realizzazione fu contrassegnata da una forte polemica contro l'edificio, la commissione edilizia del comune di Como apr\u00ec un'inchiesta per verificare se \"\u00abl'edificio costituisse un elemento di deturpazione\u00bb\". \nNel 1928 partecipa alla \"Esposizione italiana di architettura razionale\" a Roma dove fra le altre cose espone il progetto in corso di costruzione del Novocomum.\nFra il 1928 e il 1932 fu realizzato il Monumento ai Caduti ad Erba, che lo stesso Terragni definisce il primo monumento ai caduti moderno realizzato in Italia. Nel sacrario era posto un altorilievo di Lucio Fontana, avente per tema \"La Vittoria\", che fu rimosso nel 1936.\nNel 1932 a Como iniziano i lavori della Casa del Fascio, opera che \u00e8 stata definita da Bruno Zevi una pietra miliare dell'architettura moderna europea. Si tratta di un prisma perfetto con l'altezza corrispondente alla met\u00e0 della base. L'impianto \u00e8 rigido, quadrato e prisma sono canoni del purismo corbusieriano, ma in questo caso il volume non \u00e8 posto su pilotis e le facciate non sono libere rispetto all'intelaiatura strutturale, il risucchio dell'atrio e lo sfondamento sul cielo garantiscono la trasparenza del blocco. La trasparenza viene propugnata dallo stesso Terragni che dichiara \"\u00abecco predominare nello studio di questa Casa del Fascio il concetto della visibilit\u00e0, dell'istintivo controllo stabilito fra pubblico e addetti di Federazione\u00bb\", rispondendo nel contempo alle richieste del regime che voleva che l'edificio pubblico fosse una \"casa di vetro\", disponibile e senza segreti.\nNel 1933 Terragni apre uno studio a Milano con Lingeri e insieme costruiranno cinque case per appartamenti. \nInsieme a Piero Bottoni partecip\u00f2 al IV CIAM dove furono formulati dei principi che furono pubblicati nella Carta di Atene l'anno successivo. Principi che troveranno espressione nel loro C.M.8 (Como-Milano 8), progetto per il nuovo piano regolatore di Como, che avevano presentato in base al bando cui parteciperanno con Lingeri, Cesare Cattaneo, Luigi Dodi, Alberto Mario Pucci e altri. \nNel 1936 l'Asilo Sant'Elia un'architettura \"libera e felice\", caratterizzata da ampi spazi luminosi, e dal dialogo tra le intelaiature strutturali e i volumi. L'intervento si inserisce nel suo programma sociale di una scuola per l'infanzia in grado di contribuire alla liberazione della donna dalla sudditanza domestica e \"a dare ai piccoli un ambiente sano, igienico, aperto al verde, al gioco, all'educazione. Non nei quartieri alti e ricchi, ma nell'espansione operai di Como, in periferia.\" Inoltre in senso tecnico e funzionale, offrendo grandi pareti trasparenti, ampie penetrazioni di luce e di aria, un riscaldamento, una cucina moderna e l'arredamento suscettibile di una produzione in serie. Infine un monumento anche all'arte del XX secolo che culmina nella magistrale compenetrazione tra natura e architettura che va ben oltre il razionalismo.\nNel 1937 Terragni, con Lingeri e Cattaneo, partecipa al concorso per il Palazzo dei Ricevimenti e dei Congressi nel quadro dell'E.42 presentando un edificio modernissimo che documenta la sua distanza dal monumentalismo dilagante in quell'epoca.\nTestimonianze.\nTestimonianze su Terragni circa il suo modo di lavorare nello studio:\nAlberto Sartoris sul comportamento di Terragni nel cantiere riporta:\nMario Radice offre questa valutazione di Terragni nel contesto del Movimento Moderno:"}
{"id": "222659", "revid": "436907", "url": "https://it.wikipedia.org/wiki?curid=222659", "title": "Tom Morello", "text": "\u00c8 noto soprattutto per essere il chitarrista dei Rage Against the Machine e degli Street Sweeper Social Club, e in passato degli Audioslave. \u00c8 anche autore del progetto folk The Nightwatchman.\nBiografia.\nNasce ad Harlem, un quartiere di Manhattan (New York), il 30 maggio 1964, ma cresce a Libertyville (nell'Illinois).\nSua madre, Mary Morello, \u00e8 un'attivista statunitense di origini piemontesi ed irlandesi, cofondatrice del Parents for Rock and Rap, un'associazione contro la censura; suo padre, Ngethe Njoroge, \u00e8 un diplomatico keniota di etnia kikuyu, militante del movimento nazionalista Mau-Mau e, successivamente, eletto come primo delegato delle Nazioni Unite in Kenya, nonch\u00e9 nipote del politico Jomo Kenyatta, ispiratore dello stesso movimento Mau-Mau e primo presidente eletto del Kenya.\nNel 1986 Morello si laurea con lode all'Universit\u00e0 di Harvard nel campo delle scienze politiche.\nCarriera.\nRage Against the Machine e Audioslave.\nTerminati gli studi, Morello si trasferisce a Los Angeles, in California, con l'intenzione di creare o entrare in una band. Gi\u00e0 durante il periodo scolastico aveva suonato in un gruppo chiamato Electric Sheep con Adam Jones, uno dei futuri componenti dei Tool.\nNel 1988 Morello entra nei Lock Up e pubblica un album con la Geffen Records, prima che il gruppo si sciolga. In seguito, Morello assieme a Brad Wilk (che aveva conosciuto a un'audizione dei Lock Up) decide di creare una nuova band. Nello stesso periodo conosce Zack de la Rocha in un locale di Los Angeles, dove si stava esibendo in alcune canzoni rap. L'arrivo di Zack e del suo amico Tim Commerford sancisce nel 1991 la nascita dei Rage Against the Machine. Il gruppo diventa ben presto famoso, e Morello e De La Rocha si guadagnano entrambi fama mondiale.\nNel 2000 Zack de la Rocha lascia i Rage Against the Machine e i tre componenti rimasti creano un nuovo gruppo chiamato Audioslave che vede come cantante Chris Cornell, in passato cantante dei Soundgarden. Nel 2008 insieme a Boots Riley, front man dei The Coup, ha avviato il progetto Street Sweeper Social Club.\nAltre attivit\u00e0.\nAgli inizi degli anni duemila, Tom Morello ha fondato il movimento attivista Axis of Justice insieme al cantante Serj Tankian dei System of a Down.\nNel 2011 il chitarrista ha suonato nel remix del brano \"Gate 21\" di Tankian presente nell'EP di quest'ultimo \"Imperfect Remixes\". L'anno successivo partecipa all'album di Bruce Springsteen \"Wrecking Ball\" suonando gli assoli nei brani \"Jack of All Trades\" e \"This Depression\".\nA gennaio 2013 \u00e8 stato annunciato che nel mese di marzo Morello si unir\u00e0 temporaneamente a Bruce Springsteen e alla sua E Street Band nelle tappe australiane del \"Wrecking Ball World Tour\". Morello sostituir\u00e0 lo storico chitarrista della E Street Band Steven Van Zandt, che sar\u00e0 impegnato nel frattempo con le riprese del telefilm \"Lilyhammer\" in Norvegia.\nTom Morello ha fatto da comparsa nel film \"Iron Man\": nella scena nella quale Tony Stark scappa dai terroristi lui \u00e8 uno dei due soldati che viene travolto da un'esplosione.\nNel 2013 collabora con Ramin Djawadi, suonando in quattro brani della colonna sonora di \"Pacific Rim\", e con Bruce Springsteen per l'album di quest'ultimo, \"High Hopes\", uscito nel gennaio 2014. Nel corso del 2014 Morello ha collaborato con i Linkin Park alla realizzazione del brano \"Drawbar\", presente in \"The Hunting Pary\". Nel 2016 collabora con i Knife Party alla realizzazione del singolo \"Battle Sirens\".\nIl 12 ottobre 2018 esce il suo album da solista \"The Atlas Underground\".\nStile musicale.\nTom Morello \u00e8 famoso per il suo particolare stile con la chitarra, con la quale unisce riff rock, heavy metal e funk con sonorit\u00e0 hip hop. Un'altra caratteristica che lo rende inconfondibile \u00e8 l'elevato uso di delay, armonizzazioni, modulazioni, distorsioni e fenomeni di feedback che gli permettono di trasformare radicalmente il suono della sua chitarra.\nTuttavia non si tratta di un risultato ottenuto mediante sofisticate apparecchiature e/o campionamenti audio. Lo stesso Morello ha infatti pi\u00f9 volte affermato che alla base del suo sound c'\u00e8 soprattutto fantasia e inventiva. Ci\u00f2 \u00e8 dimostrato anche dalle sue molteplici esibizioni live dove lo si pu\u00f2 vedere maneggiare uno switch (da lui utilizzato in modo massiccio) per creare un effetto simile al tremolo oppure appostarsi davanti all'amplificatore per creare del feedback, che poi modella con la whammy bar (\"Sleep Now in the Fire\"), oppure ancora estrarre il jack dalla chitarra e portarlo a contatto con le corde (\"Testify\").\nNonostante le sue sonorit\u00e0 elaborate, Tom Morello usa un basso numero di effetti. Durante la sua attivit\u00e0 nei Rage Against the Machine aveva a disposizione un Dunlop Crybaby, un Digitech Whammy, un Boss Digital Delay e un DOD EQ pedal (usato soprattutto per accentuare i suoi assoli), e un Flanger Ibanez. Da quando \u00e8 negli Audioslave, ha aggiunto anche un Tremolo Boss (udibile in \"Like a Stone\") e ha sostituito il flanger con un MXR Phase 90 (\"Getaway Car\"). L'amplificazione \u00e8 affidata a un Marshall JCM800 da 50 watt associato a una cassa Peavey 4x12."}
{"id": "222661", "revid": "990063", "url": "https://it.wikipedia.org/wiki?curid=222661", "title": "Power Mac G5 Quad", "text": ""}
{"id": "222662", "revid": "183114", "url": "https://it.wikipedia.org/wiki?curid=222662", "title": "Presbiterianesimo", "text": "Con il termine presbiterianesimo si intende quella forma di organizzazione della Chiesa cristiana che nasce soprattutto dalla riforma calvinista e che prevede l'applicazione del modello ritenuto neotestamentario alla comunit\u00e0 cristiana locale.\nAlla base di questa organizzazione vi sono gli \"anziani\" o presbiteri, responsabili della comunit\u00e0 cristiana locale, eletti dall'assemblea dei suoi membri. A loro volta, questi \"anziani\" cos\u00ec eletti si riuniscono in un organismo regionale superiore che li raccoglie, chiamato presbiterio, che cos\u00ec amministra l'insieme delle comunit\u00e0. Un'entit\u00e0 ancora superiore a questo secondo livello \u00e8 chiamato sinodo o \"assemblea generale\", che raccoglie i rappresentanti dei diversi presbiteri.\nQuesta forma organizzativa della chiesa si differenzia dall'episcopalismo, che concepisce sia nella versione cattolica sia in quella anglicana il clero organizzato gerarchicamente, come pure dal congregazionalismo, che prevede l'assoluta autonomia della comunit\u00e0 cristiana locale.\nIl termine \"presbiterianesimo\" passa poi storicamente a designare le chiese che sono organizzate in questo modo, le quali vengono appunto chiamate chiese \"presbiteriane\".\nPresbiterianesimo nel Regno Unito.\nIl presbiterianesimo si sviluppa storicamente soprattutto nelle isole britanniche e nei Paesi Bassi e si diffonde nel mondo, soprattutto nelle Americhe e in Oceania, attraverso il suo proprio movimento missionario.\nScozia.\nIl presbiterianesimo \u00e8 tipico delle chiese protestanti della Scozia, stabilito originalmente da John Knox nel 1560 e diventa formalmente fede di stato nel 1592 dopo essere emerso vincitore nelle precedenti guerre civili. Dopo le persecuzioni in Inghilterra, successive a Cromwell, venne riconosciuta dall'Inghilterra come fede di Stato in Scozia nel 1707, come condizione fondamentale dell'Atto di Unione (1707).\nInghilterra.\nIn Inghilterra i presbiteriani, e nella fattispecie il puritanesimo presbiteriano, ebbero il massimo successo nel periodo di Oliver Cromwell, ma in seguito, gi\u00e0 dopo la morte di Cromwell, vennero perseguitati e si spezzarono in diversi movimenti e solo nel 1876 si sono riuniti nella Chiesa presbiteriana d'Inghilterra. Questa si \u00e8 fusa recentemente (1972) con la Chiesa congregazionalista in Inghilterra e Galles per formare la United Reformed Church in Great Britain.\nIrlanda.\nNotevole successo hanno avuto i presbiteriani nell'Irlanda non cattolica (soprattutto Ulster) con la Presbyterian Church in Ireland e altre formazioni minori indipendenti, come la Free Presbyterian Church, diventata famosa per l'opera del predicatore e politico Ian Paisley. \u00c8 diffusa soprattutto in Irlanda del Nord con 345 101 membri (censimento del 2011), mentre nella Repubblica d'Irlanda vi aderiscono 24 200 persone, lo 0,5% (2016).\nPresbiterianesimo negli Stati Uniti.\nI coloni britannici portarono alla diffusione del presbiteranesimo nelle colonie soprattutto negli Stati Uniti, gi\u00e0 a partire dal XVII secolo.\nL'intervento \u00e8 stato fortissimo e ha portato alla fondazione della Princeton University e ha avuto un'influenza nelle elezioni di alcuni presidenti come Andrew Jackson, James Buchanan, Grover Cleveland, Benjamin Harrison, Woodrow Wilson, Dwight D. Eisenhower, Ronald Reagan e Donald Trump. Altri due presidenti sono cresciuti come presbiteriani ma si sono poi convertiti al metodismo: James Knox Polk e Ulysses S. Grant.\nIl presbiteranesimo oggi rappresenta quasi il 3% della popolazione statunitense, ma ci\u00f2 \u00e8 dovuto alla continua serie di fusioni e divisioni che ha reso l'organizzazione fortemente divisa. L'organizzazione pi\u00f9 numerosa \u00e8 la Presbyterian Church con circa 2 300 000 fedeli. Le altre chiese sono di molto inferiori ma citiamo solo la Presbyterian Church in America (270 000 fedeli) e la Cumberland Presbyterian Church (88 000 fedeli).\nPresbiterianesimo in altri paesi.\nIl presbiterianesmo \u00e8 presente, in forma minore, in altri paesi, come Ungheria, Paesi Bassi, Svizzera, Francia e nell'India nord orientale nello stato del Mizoram, dove circa l'80% della popolazione \u00e8 di fede cristiana presbitera. In Italia la struttura presbiteriana \u00e8 adottata dall'Unione delle Chiese metodiste e valdesi.\nAlleanza mondiale.\nNel 1970 l'Alleanza mondiale delle chiese riformate e presbiteriane si \u00e8 fusa formando un concilio internazionale noto come World Alliance of Reformed Churches."}
{"id": "222663", "revid": "1305772", "url": "https://it.wikipedia.org/wiki?curid=222663", "title": "Sofia di Grecia", "text": "Biografia.\nInfanzia ed educazione.\nSofia di Grecia e Danimarca \u00e8 nata ad Atene nel 1938 dal re di Grecia Paolo I e da Federica di Hannover. Sofia pass\u00f2 circa un anno della sua infanzia in Egitto e in Sudafrica nel corso dell'esilio della sua famiglia dalla Grecia durante la seconda guerra mondiale. Rientrata in patria nel 1946, studi\u00f2 pediatria, musica e archeologia ad Atene.\nGrazie alla sua rigorosa istruzione, la regina parla spagnolo, francese, greco, inglese e tedesco.\nI suoi antenati sono appartenuti a varie famiglie reali europee, in particolare quelle del Regno Unito, Norvegia, Danimarca, Russia e Svezia.\nDalla nascita fino al suo matrimonio ha portato il titolo di \"Sua altezza reale, la principessa Sofia di Grecia e Danimarca\".\nEra cugina di Filippo di Edimburgo, consorte di Elisabetta II del Regno Unito: il nonno di Sofia, Costantino I di Grecia, era infatti fratello del padre di Filippo, Andrea di Grecia. Sua trisavola era la regina Vittoria del Regno Unito, per cui, oltre che essere cugina anche di Elisabetta II, \u00e8 cugina di terzo grado del marito Juan Carlos I di Spagna. \nMatrimonio.\nIl 14 maggio del 1962 si spos\u00f2 ad Atene nella Cattedrale metropolitana dell'Annunciazione con l'allora principe Juan Carlos, cugino di terzo grado, che sarebbe diventato re di Spagna alla morte del dittatore, il generale Francisco Franco. Conseguentemente, Sofia ha assunto il titolo di \"regina consorte\" e aveva diritto alla reggenza.\nIl matrimonio fu un evento grandioso nell'Atene postbellica, che per l'occasione arriv\u00f2 a ospitare oltre 150 membri delle famiglie reali d'Europa.\nTestimoni furono Amedeo di Savoia-Aosta, Michele di Grecia, Alfonso di Borbone e Alfonso d'Orl\u00e9ans. Divenendo membro della famiglia reale di Spagna, Sofia abbracci\u00f2 il cattolicesimo.\nAttivit\u00e0 dinastiche.\nPorta il suo nome la \"Fondazione Regina Sofia\", di cui la regina di Spagna \u00e8 presidente esecutivo, che si occupa di problemi umanitari in vari paesi del mondo afflitti dalle guerre e dalla povert\u00e0. Si interessa anche di un programma per allontanare i giovani dalla droga. A lei sono inoltre intitolati il Museo Nacional Centro de Arte Reina Sof\u00eda di Madrid, dove \u00e8 esposto il famoso quadro \"Guernica\" di Picasso, e l'aeroporto \"Reina Sof\u00eda\" dell'isola di Tenerife.\nHa ricevuto numerose lauree \"ad honorem\" da varie universit\u00e0, come quella di Bogot\u00e0, Valladolid, Cambridge, Oxford, Georgetown, \u00c9vora e New York.\nCome ex regina consorte di un sovrano cattolico, gode del privilegio del bianco, ossia di presentarsi al cospetto del papa vestita di bianco invece che di nero (come richiesto dal protocollo vaticano).\nDiscendenza.\nDall'unione tra Sofia di Grecia e re Juan Carlos I di Spagna sono nate due figlie e un figlio:\nOtto i nipoti: due da Elena, quattro da Cristina e due bambine da Filippo.\nSofia \u00e8 rimasta regina consorte fino al 2014, quando il marito Juan Carlos ha abdicato in favore del figlio Filippo."}
{"id": "222666", "revid": "6923", "url": "https://it.wikipedia.org/wiki?curid=222666", "title": "Pamy", "text": "Biografia.\nLe poche informazioni sul breve regno di Pamy (circa 6 anni) provengono dalle datazioni sui sarcofagi dei tori Api del Serapeo di Saqqara e da pochi resti archeologici provenienti dalla regione del Delta del Nilo. La datazione del suo regno \u00e8 complicata anche dalla relativamente recente scoperta e collocazione del predecessore, Sheshonq IV.\nFiglio di Sheshonq III, Pamy govern\u00f2 solamente su una parte del Basso Egitto mentre suo fratello, il principe Bakennefi, fu governatore di Atribi e di Eliopoli.\nUn'iscrizione proveniente da un gruppo statuario rinvenuto a Sais, risalente a prima della sua ascesa al trono, identifica Pamy come \"governatore dei Libi Meshwesh\"."}
{"id": "222667", "revid": "712828", "url": "https://it.wikipedia.org/wiki?curid=222667", "title": "Hermes (Harry Potter)", "text": ""}
{"id": "222668", "revid": "713168", "url": "https://it.wikipedia.org/wiki?curid=222668", "title": "Paulette", "text": "La legge Paulette, promulgata da Enrico IV di Francia nel 1604, determinava in pratica l'ereditariet\u00e0 delle cariche dei funzionari statali.\nStoria.\nIl nome con cui la legge \u00e8 nota deriva da quello di Charles Paulet, che la propose. Tecnicamente, la legge era definita del \"diritto annuo\" (\"droit annuel\"), una tassa speciale riscossa dalla Corona francese durante l'Ancien R\u00e9gime. Venne istituita inizialmente il 12 dicembre 1604 da Massimiliano di B\u00e9thune, duca di Sully, ministro di Enrico IV, e prevedeva che chi era a capo di un ufficio governativo o di una carica pubblica poteva assicurarsi il diritto di trasferirla a chi voleva, pagando annualmente alla Corona un sessantesimo della somma che aveva pagato quando la aveva acquistata.\nSe questa tassa da un lato forn\u00ec alla Corona una fonte stabile di guadagno, dall'altro rese molti uffici governativi, soprattutto i seggi al Parlamento, ereditari di diritto: i funzionari in carica potevano trasferire infatti il loro diritto ai propri eredi. Il risultato fu che l'amministrazione della giustizia in Francia rimase nelle mani di una sempre pi\u00f9 potente classe ereditaria di magistrati, che divenne nota come la \"nobilt\u00e0 di toga\" (\"noblesse de robe\"), in contrasto con la tradizionale aristocrazia, la \"nobilt\u00e0 di spada\" (\"noblesse d'\u00e9p\u00e9e\").\nQuesto sistema fu abolito con la Rivoluzione francese."}
{"id": "222669", "revid": "15756", "url": "https://it.wikipedia.org/wiki?curid=222669", "title": "Campionato del mondo rally", "text": "Il Campionato del mondo rally (World Rally Championship o WRC) \u00e8 la massima competizione mondiale per auto da rally.\nInizialmente venne istituito il Campionato internazionale costruttori per vetture da rally che nacque nel 1970. Nel 1973 il nome fu cambiato in \"Campionato del mondo rally\". Nel 1977 e 1978 venne assegnata una Coppa Internazionale FIA per Piloti, mentre dal 1979 venne istituito anche un vero e proprio Campionato Mondiale per piloti.\nStruttura.\nIl campionato comprende una serie di gare a tappe (attualmente sono 13) che si disputano in vari Paesi del mondo da fine gennaio a inizio novembre: ogni gara \u00e8 composta da un certo numero di prove cronometrate, dette \"prove speciali\", generalmente suddivise in tre giornate di gara (solitamente venerd\u00ec, sabato e domenica).\nAl termine di ogni gara si sommano i tempi di ogni prova speciale e la vittoria va a chi ha totalizzato il tempo pi\u00f9 basso.\nLe gare si disputano su ogni tipo di tracciato: asfalto, ghiaia, sterrato, neve e ghiaccio a seconda del luogo e delle condizioni atmosferiche.\nRegolamento.\nVince il campionato chi totalizza pi\u00f9 punti in una stagione, questo vale sia per i costruttori che per piloti e co-piloti, per i costruttori i punti assegnati avvengono con la stessa modalit\u00e0 dei piloti ma vengono assegnati soltanto alle prime 2 vetture di ogni squadra, purch\u00e9 iscritta ufficialmente al campionato stesso.\nPunteggio.\nIn principio esisteva solo il Titolo Costruttori, cosicch\u00e9 la classifica comprendeva inizialmente solo le Case automobilistiche che partecipavano al mondiale. Nel 1977 e 1978 si assegn\u00f2 anche la \"Coppa FIA Piloti\", mentre dal 1979 la classifica venne suddivisa in \"Campionato del Mondo Marche\" e \"Campionato del Mondo piloti\". Dal 1979 ad oggi i punteggi hanno subito varie revisioni come riportato nelle tabelle sottostanti, ma si pu\u00f2 notare come dal 1997 siano uguali a quelli della Formula 1. Dal 2011 vi \u00e8 la \"power stage\": nell'ultima speciale i primi tre piloti classificati guadagnano rispettivamente ulteriori 3, 2 e 1 punti da aggiungere direttamente in classifica; dalla stagione 2017 la power stage assegna punti ai primi cinque classificati, nello specifico 5, 4, 3, 2 e 1 punti.\nTeam partecipanti.\nAl Mondiale rally partecipano numerose autovetture, sia ufficiali (ossia legate direttamente alla casa madre) che private; nella stagione 2005 i team ufficiali (ognuno con due vetture) erano 6: Citro\u00ebn, Ford, Subaru, Peugeot, Mitsubishi e \u0160koda Auto; nella stagione 2006 Citro\u00ebn, Peugeot, Mitsubishi e \u0160koda non hanno gareggiato in forma ufficiale, anche se comunque supportavano team privati, con cui hanno corso i piloti che fino all'anno precedente erano ufficiali (ad esempio il campione del mondo S\u00e9bastien Loeb ha vinto il mondiale con una Citro\u00ebn Xsara di un team privato). Negli anni seguenti, soprattutto per motivi economici, tante case costruttrici si sono ritirate e dal 2009, dopo il ritiro di Subaru e Suzuki, sono rimaste solo Citroen e Ford. Dal 2011 tuttavia al WRC partecipano vetture dotate di motori 1.6 turbo con potenza di 300 cavalli: queste nuove World Rally Car pi\u00f9 piccole ed economiche hanno riacceso l'interesse dei costruttori tanto che negli anni seguenti sono entrate nel campionato varie case costruttrici come la Mini, la Volkswagen e, dopo il tentativo dei primi anni 2000, la Hyundai; inoltre Toyota si \u00e8 apprestata a tornare nel 2017 nella serie iridata dalla quale \u00e8 stata assente dal 1999. Ford e Mini non partecipano pi\u00f9 in via ufficiale, ma nel caso della prima a partire dal 2013 il team M-Sport che curava le vetture della casa dell'ovale blu ufficiali, ha deciso di continuare in via semi-ufficiale a far correre le Ford Fiesta RS WRC.\nCampionati di supporto.\nOltre al campionato principale si sono sviluppate negli anni numerose serie di supporto, dedicate a una determinata categoria di vetture:\nCalendario.\nOgni anno, il calendario delle prove \u00e8 soggetto a variazioni.\nNel 2004 e nel 2005 il campionato ha fatto tappa in Principato di Monaco, Svezia, Messico, Nuova Zelanda, Cipro, Grecia, Turchia, Argentina, Finlandia, Germania, Giappone, Gran Bretagna, Italia, Francia, Spagna e Australia. Giappone e Messico hanno debuttato nel 2004.\nNel 2006 si sono svolti, nell'ordine, rally mondiali in Principato di Monaco, Svezia, Messico, Spagna, Francia, Argentina, Italia, Grecia, Germania, Finlandia, Giappone, Cipro, Turchia, Australia, Nuova Zelanda e Gran Bretagna.\nLa stagione 2007 ha visto alcune novit\u00e0: i rally di Norvegia, Irlanda e Portogallo sostituiscono quelli di Cipro, Turchia e Australia.\nNel 2008 i tre rally introdotti nel 2007 sono stati sostituiti con i rally di Giordania (per la prima volta il Mondiale sbarca in Medio Oriente) e Turchia. Quindi si \u00e8 passati da 16 a 15 tappe mondiali.\nL'anno 2010 vede due assenze importanti: oltre al rally di Monte Carlo (seconda di fila) anche la gara italiana, in quanto il Rally di Sardegna in tale stagione vale solo per l'IRC. L'anno dopo per\u00f2 la competizione dell'isola torna stabilmente in calendario, quella del Principato nel 2012.\nNel Consiglio FIA di luglio 2006 si \u00e8 deciso di mantenere l'attuale formato del campionato (gare da gennaio a dicembre) invece di cambiarlo come era stato proposto precedentemente (con una stagione 2007 da gennaio a giugno e con il campionato 2007/2008 e successivi con gare da agosto a giugno).\nEvoluzione.\nDal 1994 al 1996, per tre stagioni, alcuni rally sono stati esclusi dalle classifiche mondiali, ma restarono validi per la \"Coppa 2 Litri\".\nStoria.\nDall'anno della sua prima edizione ufficiale, il 1973, nel mondiale rally si sono avvicendate diversi tipi di vetture, classificate, dapprima dalla FISA ed in seguito dalla FIA, nei vari gruppi. Nella storia del mondiale, il gruppo principale ha via via assunto le seguenti denominazioni."}
{"id": "222674", "revid": "767487", "url": "https://it.wikipedia.org/wiki?curid=222674", "title": "Wiliberg", "text": "Wiliberg (toponimo tedesco; fino al XVIII secolo anche Bonhausen) \u00e8 un comune svizzero di 164 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "222675", "revid": "320578", "url": "https://it.wikipedia.org/wiki?curid=222675", "title": "Patty &amp; Selma", "text": ""}
{"id": "222676", "revid": "320578", "url": "https://it.wikipedia.org/wiki?curid=222676", "title": "Patty e Selma", "text": ""}
{"id": "222678", "revid": "320578", "url": "https://it.wikipedia.org/wiki?curid=222678", "title": "Selma Bouvier", "text": ""}
{"id": "222679", "revid": "320578", "url": "https://it.wikipedia.org/wiki?curid=222679", "title": "Patty Bouvier", "text": ""}
{"id": "222680", "revid": "842", "url": "https://it.wikipedia.org/wiki?curid=222680", "title": "PowerPC 970MP", "text": ""}
{"id": "222686", "revid": "110157", "url": "https://it.wikipedia.org/wiki?curid=222686", "title": "Bottenwil", "text": "Bottenwil (toponimo tedesco) \u00e8 un comune svizzero di 791 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "222689", "revid": "33689", "url": "https://it.wikipedia.org/wiki?curid=222689", "title": "HeroQuest", "text": "HeroQuest, a volte scritto Hero Quest, \u00e8 un gioco da tavolo ad ambientazione fantasy, creato dalla Milton Bradley Company con la partecipazione della Games Workshop, e collocato nell'ambientazione \"Warhammer Fantasy\".\nIl gioco venne pubblicato in Europa e Australia nel 1989, successivamente in America e Canada nel 1990.\nStoria.\n\"HeroQuest\" \u00e8 stato creato da Stephen Baker, che lavorava per la divisione inglese della Milton Bradley (MB). Pubblicato in Inghilterra, Europa e Australia nel 1989, nel 1990 \u00e8 uscito in America e in Canada, con una versione leggermente modificata. Il gioco vinse nel 1991 gli Origins Award come \"Best Graphic Presentation of a Boardgame of 1991\". Il gioco fu sviluppato in collaborazione con la Games Workshop che affid\u00f2 la produzione delle miniature alla Citadel Miniatures. I disegni sulla scatola del gioco base e delle sue espansioni europee sono stati realizzati da Les Edwards; altri artisti che hanno contribuito alla realizzazione grafica sono Stephen Tappin, John Blanche, Gary Chalk, David Gallagher.\nCaratteristiche.\nLe meccaniche di gioco di \"HeroQuest\" sono basate su quelle dei pi\u00f9 noti giochi di ruolo fantasy: il master (chiamato \"Morcar\" nella versione europea e \"Zargon\" in quella americana) gestisce i dungeon attraverso l'uso del tabellone, dei componenti scenici e delle miniature, mentre gli eroi esplorano gli ambienti affrontando le forze del Caos per portare a termine le diverse missioni (chiamate \"Imprese\").\nIl tabellone \u00e8 formato da una griglia a caselle quadrate, che rappresenta la pianta di stanze e corridoi, dei quali solo una parte \u00e8 effettivamente utilizzata a ogni partita, a seconda dell'impresa; il master mette in campo i mostri e gli altri oggetti man mano che entrano nel campo visivo dei personaggi degli altri giocatori. Gli eroi possono essere fino a quattro e ciascun giocatore ne controlla uno o pi\u00f9; hanno capacit\u00e0 tra loro differenti e ulteriormente modificabili ottenendo equipaggiamento. I movimenti dei personaggi sono determinati da due dadi a 6 facce, mentre i mostri hanno capacit\u00e0 di movimento massimo fisse. Ogni eroe o mostro pu\u00f2 sferrare un attacco contro un nemico per turno su una casella adiacente. I risultati degli attacchi si determinano facendo uso di un numero variabile di dadi speciali a 6 facce, lanciati dall'attaccante e dal difensore. Gli eroi possono compiere altre azioni in alternativa, come la ricerca di tesori, trappole o porte segrete. Gli eroi inclusi sono il Barbaro, il Nano, il Mago e l'Elfo, con gli ultimi due che si distinguono per la possibilit\u00e0 di lanciare incantesimi mediante apposite carte.\nSeconda edizione.\nSempre nel 1990, in Europa, \u00e8 stata pubblicata la seconda edizione che presentava alcune variazioni al libretto di istruzioni, alle carte e al Libro delle Imprese. Oltre ad alcune rettifiche sulle regole base, le differenze pi\u00f9 sostanziali riguardano l'aggiunta, tra le carte equipaggiamento, di \"Bracciali\" e \"Mantello Protettivo\" che sono armature utilizzabili dal Mago e che sostituiscono le due carte \"Scudo\" ed \"Elmo\" (doppie nella prima edizione del mazzo); sul Libro delle Imprese, la prima avventura \"Il Labirinto\" viene sostituita con l'avventura \"La Prova\"; modifiche varie vengono apportate anche al testo delle carte del tesoro, in particolare \"Trappola, Mostro Errante\" e \"Oro\" e ad alcuni incantesimi come \"Pelle di Pietra\" e \"Coraggio\" (il loro effetto viene esteso a pi\u00f9 di un singolo turno di gioco).\nEspansioni.\nSono state pubblicate diverse espansioni, ognuna delle quali aggiunge nuovi tasselli, imprese e mostri al gioco originale.\nLa Rocca di Kellar (\"Kellar's Keep\").\nViene pubblicata in Europa ed Australia nel 1989, e successivamente in America e Canada nel 1991. Nel Regno Unito \u00e8 stata pubblicata una seconda edizione nel Maggio 1990, con alcune rettifiche alla scatola ed al libro delle imprese. L'espansione contiene 10 nuove Imprese e i componenti aggiuntivi per giocarle.\nIl Ritorno del Signore degli Stregoni (\"The Return of the Witch Lord\").\nViene pubblicata in Europa ed Australia nel 1989, e successivamente in America e Canada nel 1991. L'espansione contiene 10 nuove Imprese e i componenti aggiuntivi per giocarle.\nL'Orda degli Ogre (\"Against the Ogre Horde\").\nViene pubblicata solo in Europa ed Australia nel 1990. L'espansione contiene 7 nuove Imprese e i componenti aggiuntivi per giocarle.\nI Maghi di Morcar (\"Wizards of Morcar\").\nViene pubblicata solo in Europa ed Australia nel 1991. L'espansione contiene 5 nuove Imprese e i componenti aggiuntivi per giocarle.\nThe Frozen Horror (\"Barbarian Quest\" Pack).\nViene pubblicata solo in America e Canada nel 1992. L'espansione contiene 10 nuove Imprese e i componenti aggiuntivi per giocarle.\nThe Mage of the Mirror (\"Elf Quest Pack\").\nViene pubblicata solo in America e Canada nel 1992. L'espansione contiene 10 nuove Imprese e i componenti aggiuntivi per giocarle. Esistono due varianti di questa espansione poich\u00e9 a causa di copyright con il gioco \"Elf Quest\", il sottotitolo \"Elf Quest Pack\" fu successivamente cambiato in \"Quest Pack for the Elf\"; la modifica interessa fronte e retro scatola, e il Libro delle Imprese.\nHeroQuest: Le nuove imprese - La Compagnia della Morte (\"Heroquest: Advanced Quest - The Dark Company\").\nViene pubblicata solo in Europa nel 1992. Questa edizione contiene il Set Base e in aggiunta un libretto con un'avventura divisa in 13 episodi dal titolo \"La Compagnia della Morte\" e i componenti aggiuntivi per giocarla.\nHeroQuest Adventure Design Kit.\nViene pubblicato solo in Europa nel 1990. Questo kit contiene i componenti aggiuntivi per aiutare i giocatori a creare le proprie imprese.\nAltri prodotti.\nRomanzi.\nCorgi Books ha pubblicato tre romanzi ispirati al mondo di Heroquest, scritte da Dave Morris; il secondo e il terzo libro contengono ciascuno un'avventura inedita per Heroquest:\nAltre versioni.\nAdvanced HeroQuest.\n\"Advanced HeroQuest\" \u00e8 una versione rivista ed ampliata di \"HeroQuest\". Il concetto di base \u00e8 comunque lo stesso: quattro eroi si avventurano in un dungeon per combattere mostri ed ottenere tesori, ma le regole sono pi\u00f9 dettagliate e complesse; ne esiste anche un'espansione, \"Terror in the Dark\".\nWarhammer Quest.\nI quattro eroi tornano nuovamente in \"Warhammer Quest\", un altro gioco simile edito da Games Workshop dopo l'uscita dal mercato dell'Advanced HeroQuest, che rappresenta l'ultimo capitolo della trilogia, con regole ulteriormente ampliate (rimanendo comunque semplici ed immediate), componentistica ancora pi\u00f9 ricca dei due predecessori, e le immancabili espansioni, Lair of the Ork Lord e Catacombs of Terror.\nIl videogioco.\nLa Gremlin Graphics Software Ltd. ne fece un videogioco, \"HeroQuest\", che pubblic\u00f2 nel 1991 per diversi computer. Ebbe anche un'espansione, corrispondente all'espansione \"Il Ritorno del Signore degli Stregoni\" del gioco da tavola, e un seguito, \"\" del 1994.\nEsistono anche diverse trasposizioni freeware per Windows realizzate da appassionati.\nRemake.\nIn settembre 2020 Hasbro ha acquistato il marchio \"HeroQuest\" da Chaosium. Ci\u00f2 ha permesso ad Avalon Hill, una sussidiaria di Hasbro, di lanciare un sito web teaser con il logo, la grafica e un conto alla rovescia di \"HeroQuest\", lasciando intendere che un remake del gioco o una sua app ufficiale fosse in produzione. Il 22 settembre 2020, il conto alla rovescia ha rivelato una campagna di crowdfunding di Hasbro Pulse di 1 milione di dollari per produrre una nuova versione di \"HeroQuest\" e di 2 espansioni, che dovrebbe essere pubblicata alla fine del 2021. Agli appassionati al di fuori degli Stati Uniti e del Canada non \u00e8 stato consentito l'accesso alla campagna di finanziamento, cosa che ha portato a una reazione senza precedenti tramite i social media contro Hasbro Pulse e i suoi marchi correlati. Il progetto ha raggiunto il suo obiettivo in meno di 24 ore."}
{"id": "222698", "revid": "1982", "url": "https://it.wikipedia.org/wiki?curid=222698", "title": "Pavillon-Sainte-Julie", "text": ""}
{"id": "222699", "revid": "1305772", "url": "https://it.wikipedia.org/wiki?curid=222699", "title": "Robert Rich", "text": "Robert Rich si pu\u00f2 riferire a:"}
{"id": "222700", "revid": "253269", "url": "https://it.wikipedia.org/wiki?curid=222700", "title": "Millard Kaufman", "text": "Biografia.\nCresciuto a Baltimora e laureatosi alla Johns Hopkins University, dopo gli studi Kaufman si trasfer\u00ec a New York, lavorando presso il \"New York Daily News\". In seguito si spos\u00f2 con Lorraine Dritz. Durante la Seconda guerra mondiale entr\u00f2 in Marina e partecip\u00f2 alle battaglie di Guadalcanal, Guam ed Okinawa.\nMentre era in servizio nel Pacifico, Kaufman contrasse la malaria e la dengue, e dopo essere ritornato negli Stati Uniti non volle pi\u00f9 restare a New York per via del clima rigido, per cui si trasfer\u00ec con la moglie in California, dove inizi\u00f2 la sua attivit\u00e0 di sceneggiatore. Nel 1949 scrisse la sceneggiatura per il cortometraggio \"Ragtime Bear\", dove apparve per la prima Mr. Magoo, a cui fece seguito il film \"Punchy de Leon\".\nNel 1950 Kaufman prest\u00f2 il suo nome allo sceneggiatore Dalton Trumbo, finito nella lista nera del Governo degli Stati Uniti dopo le indagini condotte dalla Commissione per le attivit\u00e0 antiamericane, sulla sceneggiatura di \"La sanguinaria\".\nNel 1953 ottenne una candidatura agli Oscar per la migliore sceneggiatura originale con il film \"Femmina contesa\", mentre nel 1955 ne ricevette un'altra per la migliore sceneggiatura non originale con il film \"Giorno maledetto\". Lavor\u00f2 anche come regista in \"Tre passi dalla sedia elettrica\" (1962) e come produttore associato in \"L'albero della vita\" (1957).\nConclusa la carriera da sceneggiatore nel 1986, Kaufman volle intraprendere quella di scrittore. Nell'ottobre 2007 la casa editrice McSweeney's pubblic\u00f2 il suo primo romanzo, \"Bowl of Cherries\" (edito in Italia da Baldini Castaldi Dalai con il titolo \"Molto lontano dal Paradiso\"). Nell'autunno del 2009 verr\u00e0 pubblicato postumo il secondo romanzo, \"The Misadventure\"."}
{"id": "222701", "revid": "287204", "url": "https://it.wikipedia.org/wiki?curid=222701", "title": "Jack Davis", "text": ""}
{"id": "222702", "revid": "2225", "url": "https://it.wikipedia.org/wiki?curid=222702", "title": "Robert Cole", "text": ""}
{"id": "222704", "revid": "1982", "url": "https://it.wikipedia.org/wiki?curid=222704", "title": "Riceys", "text": ""}
{"id": "222705", "revid": "59785", "url": "https://it.wikipedia.org/wiki?curid=222705", "title": "Periodo tardo dell'Egitto", "text": "Con Periodo tardo dell'Egitto si intende il periodo della storia egizia che comprende le dinastie che vanno dalla XXVI alla XXXI coprendo un arco di tempo dal 672 a.C. al 332 a.C. e susseguendosi quindi al Terzo periodo intermedio.\nSi tratta di un periodo in cui l\u2019Egitto perde la sua autonomia a causa del susseguirsi di occupazioni del territorio da parte di diverse popolazioni straniere. \nXXVI dinastia.\n\"Per la lista dei sovrani di questa dinastia vedi XXVI dinastia egizia\"\nNel 671 a.C. gli Assiri invasero l'Egitto sotto la guida di Esarhaddon. Nel 669 a.C. Taharqa ripiega verso il Sud portando Esarhaddon ad intervenire e perire nella battaglia che viene cos\u00ec interrotta. La guerra viene ripresa da Assurbanipal e porta alla fuga del faraone a Tebe. Gli Assiri ricevono l'omaggio dell'Alto Egitto ed in seguito al loro abbandono del territorio egizio, i sovrani del Delta stabiliscono contatti con Taharqa. Assurbanipal viene informato del complotto e cos\u00ec fa catturare, giustiziare e deportare i congiurati a Ninive. L'Egitto si trova per la prima volta sotto un'occupazione straniera che si differenzia da quella precedente dei sovrani nubiani e quella anteriore libica, entrambe partecipi dello stesso orizzonte culturale.\nNecao I, sovrano di Sais, viene graziato da Assurbanipal e affermato come re di Sais; suo figlio Psammetico viene fatto signore di Atribi.\nUn tentativo di riconquista dell'Egitto da parte di Tanutamani porta alla morte di Necho e alla repressione di Assurbanipal che invia una sua armata contro l'Egitto (664 a.C.) riprendendo Menfi e portando al saccheggio di Tebe.\nAlla morte di Necao I, suo figlio Psammetico I viene riconosciuto dagli Assiri come l'unico re d'Egitto. Egli assume l'amministrazione del paese e, tramite alcune alleanze, riesce ad impadronirsi della Tebaide garantendosi la nomea di riunificatore del paese. Grazie a Psammetico si sviluppa l'immigrazione di popolazione greca che incentiva lo scambio di merci e di informazione storiche tra i due popoli. Questo processo viene per\u00f2 tenuto sotto controllo grazie alla campagna nazionalista del faraone. La presenza nel territorio egizio di questi stranieri diventa un elemento fondamentale per lo sviluppo storico del paese: da un lato, grazie alle testimonianze greche, gli avvenimenti egiziani sono collegati ai casi della Grecia; dall'altro porta alla nascita dell'impostazione monetaria necessaria per pagare i mercenari greci.\nNel 653 Pasammetico I scaccia le guarnigioni assire segnando l'effettiva riunificazione dell'Egitto.\nNecao II succede al padre nel 610 e viene ricordato per la flotta da lui costruita, capace di circumnavigare l'Africa. Tenta di conquistare la Palestina riuscendo a conservare il controllo della Siria contesa con i Babilonesi.\nDopo che Nabucodonosor II si impadronisce di Gerusalemme, il nuovo faraone Psammetico II incoraggia la popolazione alla ribellione con conseguenze disastrose per il regno di Giuda.\nAd affrontare i problemi generati dalla rivolta di Sedecia tocca al figlio di Psammetico II, Apries. L'esercito egizio, al contrario della flotta, non riesce a riscuotere buoni successi e il tentativo di soccorrere Sedecias termina con la caduta di Gerusalemme (587 a.C.). Questa sconfitta porta al formarsi di sommosse e guerre civili egiziane; il generale Amasis viene proclamato re e, appoggiato dalle forze nazionaliste del paese, ingaggia uno scontro vittorioso con Apries, affiancato da soli mercenari.\nDetentore del trono, Amasis si dedica all'integrazione dei popoli stranieri e soprattutto greci cercando di accrescere le proprie alleanze in vista della ricostruzione ad opera dei Persiani di un potente impero. Il faraone arriva addirittura a promuovere l'istituzione di una polis greca entro i confini dell'Egitto. Verso il 568 a.C. Nabucodonosor invade l'Egitto. Tuttavia gli eserciti di Amasis sconfiggono i Babilonesi (sebbene l'autore non abbia elaborato i particolari e non ci siano noti resoconti dettagliati di questa invasione, Erodoto riporta che questo faraone ebbe un regno lungo e fiorente).\nNel 526 a.C. muore Amasis, Cambise II marcia con il suo esercito sull'Egitto annientandone i tentativi di difesa grazie anche a stratagemmi legati alle credenze egizie e alla mal riposta fiducia dei faraoni nei confronti dei mercenari greci, costringendo Psammetico III a ritirarsi a Menfi.\nXXVII dinastia.\n\"Per la lista dei sovrani di questa dinastia vedi XXVII dinastia egizia\"\nCon la disfatta di Psammetico III l'Egitto perde gran parte dei suoi alleati. Cambise II trova appoggi militari e viene ben accolto nel paese adottando una titolatura completa. Nel 522 a.C., al ritorno di Cambise II in Asia, l'Egitto viene affidato al satrapo Ariande, in seguito sospettato d'infedelt\u00e0 e condannato a morte da Dario I.\nA causa della sconfitta dell'esercito persiano da parte dei Greci (battaglia di Maratona), Dario concentra le sue attenzioni su altri fronti e la popolazione egiziana ne approfitta per ribellarsi. Serse I succede al trono d'Egitto e stronca la rivolta ma dopo la sua disfatta a Salamina contro l'esercito greco, una nuova sommossa coinvolge il territorio egiziano.\nInaro, figlio di Psammetico, insorge costringendo Artaserse a dover fronteggiare una rivolta. Affiancate dai greci, le truppe di Inaro si impadroniscono di tutto il Basso Egitto ma trovano una battuta di arresto a Menfi.\nNel 424 a.C. ad Artaserse succede Dario II che si trova a fronteggiare i tentativi dei greci di far insorgere le popolazioni egiziane contro gli invasori persiani.\nXXVIII dinastia.\n\"Per la lista dei sovrani di questa dinastia vedi XXVIII dinastia egizia\"\nAmirteo si ribella nel 404 a.C. e alla morte di Dario II si fa incoronare faraone. Non si conosce il motivo della fine del regno di Amitreo e quindi la fine della XXVIII dinastia ma si pensa che Amirteos offese in qualche modo i dettami della legge, per cui al figlio fu negata la successione.\nXXIX dinastia.\n\"Per la lista dei sovrani di questa dinastia vedi XXIX dinastia egizia\"\nLa XXIX dinastia inizia con la proclamazione a faraone di Neferite I nel 399 a.C. e si caratterizza per il tentativo dei faraoni di mantenere una certa indipendenza dalla Persia. Per far ci\u00f2 l'Egitto si allea con Sparta mettendo a sua disposizione l\u2019esercito e la flotta egiziana.\nAlla morte di Neferite il potere viene conteso da due fazioni. Hakor sale al trono e si trova a fronteggiare un tentativo di conquista da parte dell'esercito persiano in tregua con Sparta. Il faraone trova un alleato in Evagora I, re di Cipro, e ferma l'avanzata persiana che sposta cos\u00ec le sue attenzioni su Salamina. Evagora chiede aiuto ad Hakor che per\u00f2 giudica persa la causa dell'alleato ed \u00e8 quindi costretto a chiedere una pace.\nXXX dinastia.\n\"Per la lista dei sovrani di questa dinastia vedi XXX dinastia egizia\"\nIl figlio di Hakor, Neferite II, dopo aver sostituito il padre viene detronizzato da Nectanebo I che d\u00e0 il via alla XXX dinastia.\nI persiani erano ormai sul punto di conquistare l'Egitto e nel 373 a.C. le loro forze si uniscono a quelle greche per dare il via ad un'avanzata. L'esercito si spinge fino a Menfi dove a causa delle diffidenze tra le truppe alleate, l'esercito del faraone riesce a riorganizzarsi e a sconfiggere gli invasori.\nDal 365 a.C. il trono dell'Egitto passa a Teos che, dopo aver imposto pesanti provvedimenti fiscali, cerca di conquistare la Siria-Palestina grazie allo sfruttamento di mercenari greci. Il malcontento scaturito dall'aumento delle imposte incoraggia un colpo di Stato che porta Nectanebo II al trono e l'interruzione del tentativo di conquista.\nL'Egitto torna ad essere il bersaglio dell'espansione persiana. L'avanzata costringe il faraone a ritirarsi a Menfi ed in seguito a fuggire al Sud. Si instaura cos\u00ec un'egemonia persiana guidata da Artaserse III.\nXXXI dinastia.\n\"Per la lista dei sovrani di questa dinastia vedi XXXI dinastia egizia\"\nLa XXXI dinastia corrisponde alla seconda dominazione persiana"}
{"id": "222711", "revid": "599013", "url": "https://it.wikipedia.org/wiki?curid=222711", "title": "E Johnny prese il fucile", "text": "Il titolo \"E Johnny prese il fucile (Johnny Got His Gun)\" pu\u00f2 riferirsi a:"}
{"id": "222716", "revid": "110157", "url": "https://it.wikipedia.org/wiki?curid=222716", "title": "Brittnau", "text": "Brittnau (toponimo tedesco) \u00e8 un comune svizzero di 3\u00a0906 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBrittnau \u00e8 servito dalla stazione di Brittnau-Wikon sulla ferrovia Olten-Lucerna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "222718", "revid": "599013", "url": "https://it.wikipedia.org/wiki?curid=222718", "title": "Sheshonq V", "text": "Biografia.\nFiglio di Pamy, come confermato da una stele scoperta nel Serapeo di Saqqara, e datata all'anno 11 di regno, govern\u00f2 per almeno trentasette anni, come riferito dalla stele di Pasenhor, sulla parte orientale del Delta del Nilo (Basso Egitto).\nTra gli egittologi non vi \u00e8 piena concordanza sulla collocazione di questo sovrano nella XXII dinastia. Secondo David Aston, Sheshonq V dovrebbe essere inserito nella XXIII dinastia, al quarto o quinto posto.\nPer motivi che non ci sono noti, Sheshonq V modific\u00f2, nel 30\u00ba anno di regno, parte della sua titolatura, cambiando il \"nomen\" da \"s3 s3 (n) k\" (Sheshonq) a \"mr imn ntr hk3 w3st\" (Amato da Amon, potente, incoronato in Tebe).\nDurante il suo regno, un principe Osorkon di Sais rese praticamente indipendente una vasta parte della regione occidentale del Delta, mettendo le premesse per la costituzione della XXIV dinastia."}
{"id": "222721", "revid": "2175", "url": "https://it.wikipedia.org/wiki?curid=222721", "title": "Bologna FC", "text": ""}
{"id": "222722", "revid": "111373", "url": "https://it.wikipedia.org/wiki?curid=222722", "title": "Zofingen", "text": "Zofingen (toponimo tedesco) \u00e8 un comune svizzero di 11\u00a0543 abitanti del Canton Argovia, nel distretto di Zofingen del quale \u00e8 il capoluogo; ha lo status di citt\u00e0.\nGeografia fisica.\n\u00c8 un borgo medievale situato all'estremit\u00e0 della valle del Wigger.\nStoria.\n 2002 ha inglobato il comune soppresso di M\u00fchlethal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nZofingen \u00e8 servito dall'omonima stazione sulle ferrovie Zofingen-Wettingen (linea S28 della rete celere dell'Argovia) e Olten-Lucerna (linea S8 della rete celere di Lucerna).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nZofingen ha ospitato diverse edizioni dei Campionati del mondo di duathlon long distance; vi ha sede la squadra di calcio Sport-Club Zofingen."}
{"id": "222725", "revid": "289247", "url": "https://it.wikipedia.org/wiki?curid=222725", "title": "Maso Teta", "text": ""}
{"id": "222726", "revid": "8432", "url": "https://it.wikipedia.org/wiki?curid=222726", "title": "Sensible soccer", "text": ""}
{"id": "222729", "revid": "18903", "url": "https://it.wikipedia.org/wiki?curid=222729", "title": "Torre del Campo", "text": ""}
{"id": "222744", "revid": "1305772", "url": "https://it.wikipedia.org/wiki?curid=222744", "title": "TTY", "text": ""}
{"id": "222745", "revid": "1776051", "url": "https://it.wikipedia.org/wiki?curid=222745", "title": "Hergiswil bei Willisau", "text": "Hergiswil bei Willisau (toponimo tedesco) \u00e8 un comune svizzero di 1\u00a0887 abitanti del Canton Lucerna, nel distretto di Willisau."}
{"id": "222748", "revid": "1573940", "url": "https://it.wikipedia.org/wiki?curid=222748", "title": "Fluxbox", "text": "Fluxbox \u00e8 un window manager basato sul codice di Blackbox versione 0.61.1, ma con un elevato grado di personalizzazione e funzionalit\u00e0 aggiuntive.\nPanoramica.\nLa caratteristica principale di Fluxbox \u00e8 la sua leggerezza, e di conseguenza la sua buona performance. Chiaramente questo implica che le funzionalit\u00e0 disponibili al momento dell'installazione siano minime. \u00c8 stata perci\u00f2 creata una vasta gamma di programmi satellite per FluxBox che permettono di modificarne aspetto e caratteristiche (ad esempio FbDesk permette di mostrare le icone sul desktop).\nIl men\u00f9 di sistema, al quale si accede tramite il tasto destro del mouse, \u00e8 completamente personalizzabile, le applicazioni possono essere suddivise per categorie e sottocategorie cos\u00ec da limitare l'espansione del men\u00f9 stesso.\nUna grande opportunit\u00e0 di personalizzazione \u00e8 offerta dalla slit che pu\u00f2 raccogliere numerose piccole applicazioni dette dockapp. Queste applicazioni possono comprendere sia piccole utilit\u00e0 (come il controllo del livello di carica della batteria o il cpu scaling), sia applicazioni di tipo multimediale/ludico (controlli della scheda audio, visualizzatori di Fortune). \u00c8 inoltre possibile cambiare l'assetto della \"titlebar\" delle finestre.\nSupporta anche i desktop virtuali ed \u00e8 possibile passare dall'uno all'altro tramite la rotellina del mouse, opportunamente configurata.\nCaratteristiche.\nConfigurazione.\nLa configurazione di Fluxbox \u00e8 gestita interamente da semplici file di testo (di default nella directory /.fluxbox situata nella \"home\" dell'utente), anche se \u00e8 possibile usare FluxConf, disponibile nella homepage di FluxBox."}
{"id": "222749", "revid": "184755", "url": "https://it.wikipedia.org/wiki?curid=222749", "title": "Vesole", "text": "Il Monte Vesole (1.210 ) \u00e8 incluso nel Parco nazionale del Cilento e Vallo di Diano ed \u00e8 situato tra Roccadaspide e Trentinara in provincia di Salerno.\nFauna e flora.\nRicco di flora (abeti, faggi) e di fauna (lupi, cinghiali, ricci) e di un sottobosco sviluppatissimo (funghi, fragole, tartufi).\nBisogna segnalare inoltre che lungo le pendici del monte ha avuto origine una particolare variet\u00e0 di castagna che si avvale del marchio IGP e che \u00e8 conosciuta col nome di Marrone di Roccadaspide.\nSentieri.\nSi accede alla cima tramite una strada asfaltata che porta fino ai 1000 metri, poi \u00e8 necessario proseguire a piedi."}
{"id": "222750", "revid": "26630", "url": "https://it.wikipedia.org/wiki?curid=222750", "title": "Centro (geometria)", "text": "In geometria il centro di una figura \u00e8 genericamente un punto particolare ben distinto dai suoi estremi. La definizione esatta dipende dal tipo di figura ed eventualmente dal tipo di centro considerati.\nCentro di cerchi, sfere e ipersfere.\nIn un piano il centro di un cerchio \u00e8 per definizione il punto equidistante da tutti i punti della sua circonferenza. Allo stesso modo il centro di una sfera nello spazio \u00e8 il punto equidistante da tutti i punti della sua superficie. La definizione si generalizza facilmente al caso di iperspazi con pi\u00f9 di tre dimensioni, dove tutti i punti di un'ipersfera sono equidistanti dal suo centro. Nel caso monodimensionale del segmento la denominazione comune del centro cos\u00ec inteso \u00e8 \"punto medio\". \u00c8 facile dimostrare che il centro di un'ipersfera \u00e8 unico e giace sempre al suo interno.\nCentro di poligoni e poliedri regolari.\nIn un piano, il centro di un poligono regolare \u00e8 il punto equidistante dai suoi vertici. Analoga definizione si d\u00e0 del centro di un poliedro regolare nello spazio. Anche in questi casi il centro \u00e8 unico e interno alla figura. Inoltre, il centro di un poligono regolare \u00e8 equidistante dai punti medi dei suoi lati. Il centro di un poliedro regolare \u00e8 equidistante dai punti medi dei suoi spigoli e dai centri delle sue facce.\nIl centro di un poligono regolare coincide con il centro della circonferenza inscritta e di quella circoscritta. Nel caso di un poliedro regolare, il centro combacia con i centri della sfera inscritta e di quella circoscritta.\nCentri di un triangolo.\nLa definizione di centro fornita per i poligoni regolari non pu\u00f2 essere estesa al caso di poligoni in generale. Ad esempio, dato un generico quadrilatero, non esiste normalmente un punto equidistante da tutti i suoi vertici.\nTale punto esiste invece sempre per un triangolo, ed \u00e8 noto con il nome di \"circocentro\". A questo punto \u00e8 opportuno notare che il circocentro di un triangolo generico \u00e8 equidistante, s\u00ec, dai suoi vertici, ma non dai punti medi dei suoi lati (come lo \u00e8 invece il centro di un poligono regolare). Il punto di un triangolo equidistante dai punti medi dei suoi lati \u00e8 il baricentro del triangolo, ed \u00e8 uno dei numerosi punti notevoli del triangolo ad essere stati identificati e studiati in geometria. Altri centri particolarmente interessanti perch\u00e9 ricorrenti nella letteratura matematica sono l'incentro e l'ortocentro. Una nutrita raccolta di centri dei triangoli con relative definizioni \u00e8 disponibile in inglese sul sito di MathWorld.\nCentro di un'ellisse.\nIl centro di una ellisse \u00e8 il punto d'incontro dei suoi due assi. Il centro di un'ellisse \u00e8 anche il punto pi\u00f9 vicino, equidistante dai due fuochi. Infine vale anche per le ellissi l'osservazione gi\u00e0 fatta per i cerchi: centro sempre unico, sempre dentro la figura.\nCentro di una spirale.\nUna spirale non \u00e8 in senso geometrico una figura, bens\u00ec una curva. Anche per le spirali per\u00f2 si parla di centro indicando l'origine della curva nel piano, ovvero il suo estremo pi\u00f9 interno."}
{"id": "222754", "revid": "110157", "url": "https://it.wikipedia.org/wiki?curid=222754", "title": "Willisau Land", "text": "Willisau Land (toponimo tedesco) \u00e8 stato un comune svizzero di 4\u00a0043 abitanti, nel distretto di Willisau (Lucerna). \u00c8 stato istituito tra il 1798 e il 1807 e soppresso il 31 dicembre 2005; il 1\u00ba gennaio 2006 \u00e8 stato accorpato all'altro comune soppresso di Willisau Stadt per formare il nuovo comune di Willisau."}
{"id": "222755", "revid": "1305772", "url": "https://it.wikipedia.org/wiki?curid=222755", "title": "Alu", "text": ""}
{"id": "222756", "revid": "181699", "url": "https://it.wikipedia.org/wiki?curid=222756", "title": "Italia fascista", "text": ""}
{"id": "222758", "revid": "110157", "url": "https://it.wikipedia.org/wiki?curid=222758", "title": "Alberswil", "text": "Alberswil (toponimo tedesco) \u00e8 un comune svizzero di 656 abitanti del Canton Lucerna, nel distretto di Willisau."}
{"id": "222760", "revid": "1318658", "url": "https://it.wikipedia.org/wiki?curid=222760", "title": "Vim vi repellere licet", "text": "La locuzione latina vim vi repellere licet (tratta dal Digesto giustinianeo), in italiano \"\u00e8 lecito respingere la violenza con la violenza\", esprime un antico principio di diritto, noto anche come legittima difesa, che consente ad un soggetto che subisce una offesa ingiusta di difendere i propri diritti con l'uso della forza, sempre che la difesa sia proporzionata all'offesa.\nQuesto principio di diritto rappresenta una causa di giustificazione, codificata dal codice penale italiano all'art. 52 secondo cui \"non \u00e8 punibile chi ha commesso il fatto per esservi stato costretto dalla necessit\u00e0 di difendere un diritto proprio o altrui contro il pericolo attuale di un'offesa ingiusta, sempre che la difesa sia proporzionata all'offesa\".\nVim vi repellere licet e diritto di resistenza.\nIl principio \"vim vi repellere licet\" fu spesso utilizzato in chiave costituzionalistica nel passaggio tra medioevo ed et\u00e0 moderna per giustificare il diritto di resistenza nei confronti del potere tirannico e contrastare le pretese assolutistiche dell\u2019imperatore, dei sovrani territoriali e del papato.\nTommaso d\u2019Aquino aveva richiamato il principio romanistico \"vim vi repellere licet\" nella \"Summa Theologiae\" nel contesto di una discussione sui presupposti e i limiti della legittima difesa, senza tuttavia applicarlo alla questione del tirannicidio e della resistenza alle autorit\u00e0 civili. Per contro Guglielmo d\u2019Occam nelle sue \"Octo quaestiones de potestate papae\" (1340 ca.) aveva fatto riferimento al principio \"vim vi repellere licet\", oltre che al diritto naturale, per sostenere che in circostanze eccezionali fosse legittimo per il popolo deporre il re e trattenerlo in custodia. Questa dottrina fu poi ripresa da Jean Gerson nel trattato \"De unitate Ecclesiae\" del 1409 con riguardo ai casi in cui sarebbe lecito per i membri del clero disobbedire all\u2019autorit\u00e0 del papa. Oltre che da questi teologi filo-imperiali (Occam) e conciliaristi (Gerson), il principio \"vim vi repellere licet\" fu utilizzato in chiave costituzionalistica anche dal massimo canonista del tardo Medioevo, Niccol\u00f2 Tedeschi il Panormitano (1386-1445), che si richiam\u00f2 ad esso per rispondere in modo affermativo alla domanda \u201cse possa mai essere legittimo resistere a un magistrato che agisce ingiustamente\u201d. \nIl principio \"vim vi repellere licet\", applicato al tema dell\u2019obbligazione politica (cio\u00e8 alla questione dell\u2019obbligo di obbedire al sovrano e dei casi in cui \u00e8 lecito o doveroso disobbedire passivamente o ribellarsi attivamente), torn\u00f2 ad essere importante nel contesto della riflessione teologico-politica della Riforma protestante. Gregor Br\u00fcck, cancelliere del principe elettore di Sassonia, utilizz\u00f2 il principio \"vim vi\" per giustificare la resistenza armata contro l\u2019imperatore in base all\u2019argomento secondo cui se un magistrato o governante eccede i poteri che gli sono conferiti, egli di fatto agisce come un privato contro il quale \u00e8 ammessa la legittima difesa. Alla fine del 1530 questa argomentazione venne accolta dai teologi luterani Melantone, Spalatino, Justus Jonas e dallo stesso Lutero, portando a un superamento della posizione inizialmente assunta dal protestantesimo con riguardo alla questione dell\u2019obbligazione politica, favorevole a un obbligo assoluto e incondizionato di obbedienza. Fu cos\u00ec aperta la strada sul piano politico alla Lega di Smalcanda, nonch\u00e9 sul piano confessionale ai principi affermati nella Confessione di Magdeburgo del 1550 (\"chi oppone resistenza a tale magistrato [malvagio] non resiste all\u2019ordinanza di Dio, ma resiste al diavolo\") e nelle teorie del calvinismo rivoluzionario (Knox, Ponet, Goodman) e della monarcomachia protestante (Hotman, Althusius, ecc.). "}
{"id": "222761", "revid": "1305772", "url": "https://it.wikipedia.org/wiki?curid=222761", "title": "Inferi", "text": "Inferi o infero (dal latino \"inf\u0115rus\" \"che sta sotto\") \u00e8 un termine che assume diverse accezioni e distinti significati:"}
{"id": "222762", "revid": "661526", "url": "https://it.wikipedia.org/wiki?curid=222762", "title": "Vita artificiale", "text": "La vita artificiale (artificial life, alife o a-life) \u00e8 lo studio della vita mediante l'uso di analoghi costruiti dall'uomo dei sistemi viventi. L'informatico Christopher Langton ha coniato il termine verso la fine degli anni ottanta quando ha tenuto la prima \"Conferenza Internazionale sulla Sintesi e Simulazione dei Sistemi Viventi\" (anche nota come \"Artificial Life I\") presso il Laboratorio Nazionale di Los Alamos, nel 1987.\nNatura del campo.\nAnche se lo studio della vita artificiale si sovrappone in modo significativo allo studio dell'intelligenza artificiale, i due campi sono molto differenti nella loro storia e nel loro approccio. La ricerca organizzata sull'IA \u00e8 cominciata presto nella storia degli elaboratori digitali, ed in quegli anni \u00e8 stata spesso caratterizzata da un approccio dall'alto verso il basso, basato su complicati insiemi di regole. Gli studiosi di vita artificiale invece non hanno avuto nessuna organizzazione fino ai tardi anni 80, e hanno spesso lavorato isolati, inconsapevoli di altri impegnati negli stessi studi. Nei rari casi in cui si sono occupati dell'intelligenza, questi ricercatori si sono concentrati maggiormente sulla natura dal basso verso l'alto dei comportamenti emergenti.\nI ricercatori impegnati nel campo della vita artificiale vengono spesso distinti in due gruppi, sebbene altre distinzioni siano possibili:\nIl campo della ricerca sulla vita artificiale \u00e8 caratterizzato dall'uso estensivo di programmi e simulazioni al computer, che includono il calcolo evolutivo (Algoritmi evolutivi, Algoritmi genetici, Programmazione genetica, Intelligenza di sciame (\"swarm intelligence\") e Ottimizzazione basata sui formicai (\"Ant Colony Optimization\"), la chimica artificiale, i modelli basati su agenti e gli automi cellulari. Spesso queste tecniche sono state considerate come sotto-campi della vita artificiale, e gli articoli su questi argomenti sono stati presentati presso le conferenze sulla vita artificiale, fino a che i rispettivi campi non sono cresciuti abbastanza da guadagnarsi conferenze specifiche. Come tale, nel corso degli anni, la ricerca sulla vita artificiale \u00e8 servita anche come ombrello temporaneo per diverse tecniche che non sarebbero state accettate in altri campi.\nLa ricerca sulla vita artificiale \u00e8 un punto di incontro per persone provenienti da molti campi di ricerca pi\u00f9 tradizionali come linguistica, fisica, matematica, filosofia, informatica, biologia, psicologia, scienze etnoantropologiche, e sociologia in cui approcci computazionali e teorici che sarebbero giudicati inusuali e controversi entro la propria disciplina naturale, possono essere discussi. Come campo di ricerca ha avuto una storia controversa; John Maynard Smith nel 1995 ha criticato certi lavori sulla vita artificiale come \"scienza senza fatti\", e il campo non ha ricevuto molta attenzione da parte dei biologi. Tuttavia, la recente pubblicazione di articoli sul tema su riviste largamente lette come Science e Nature \u00e8 la prova che le ricerche sulla vita artificiale stanno diventando accettate e comuni, almeno come metodo per studiare l'evoluzione.\nStoria e contributi significativi.\nStoria precedente ai computer.\nAlcune invenzioni del periodo precedente all'era-digitale hanno anticipato il fascino che la vita artificiale esercita sull'umanit\u00e0. La pi\u00f9 famosa \u00e8 stata l'anatra digeritrice, un'anatra artificiale con migliaia di parti mobili, creata da Jacques de Vaucanson. L'anatra poteva, secondo il suo creatore, mangiare e digerire, bere, starnazzare e sguazzare in acqua, ed \u00e8 stata esposta in tutta Europa fino a guastarsi definitivamente.\nDagli anni cinquanta agli anni settanta.\nUno dei primi pensatori dell'era moderna a ipotizzare il potenziale della vita artificiale, come materia separata dall'intelligenza artificiale, \u00e8 stato il matematico e prodigio dei computer John von Neumann. Al simposio Hixon, tenuto da Linus Pauling a Pasadena nei tardi anni quaranta, von Neumann \u00e8 intervenuto con un discorso intitolato \"La teoria e la logica generali degli automi\", definendo \"automa\" una qualsiasi macchina il cui comportamento proceda passo per passo combinando le informazioni ricevute dall'ambiente con la propria programmazione, e affermando che alla fine si sarebbe potuto dimostrare come gli organismi naturali si comportino in maniera analoga.\nNel 1953, all'IAS di Princeton (indipendentemente da von Neumann, che era una delle figure chiave dell'Istituto), il matematico italo-norvegese Nils Aall Barricelli condusse i primi esperimenti di vita artificiale su un calcolatore, simulando l'evoluzione di un sistema biologico."}
{"id": "222764", "revid": "110157", "url": "https://it.wikipedia.org/wiki?curid=222764", "title": "Ettiswil", "text": "Ettiswil (toponimo tedesco) \u00e8 un comune svizzero di 2\u00a0648 abitanti del Canton Lucerna, nel distretto di Willisau. Il 1\u00ba gennaio 2006 ha inglobato il comune soppresso di Kottwil."}
{"id": "222769", "revid": "1776051", "url": "https://it.wikipedia.org/wiki?curid=222769", "title": "Gettnau", "text": "Gettnau (toponimo tedesco) \u00e8 un comune svizzero di 1\u00a0139 abitanti del Canton Lucerna, nel distretto di Willisau."}
{"id": "222772", "revid": "115066116", "url": "https://it.wikipedia.org/wiki?curid=222772", "title": "Luthern", "text": "Luthern (toponimo tedesco) \u00e8 un comune svizzero di 1\u00a0289 abitanti del Canton Lucerna, nel distretto di Willisau.\nDal 2017 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\"."}
{"id": "222777", "revid": "373458", "url": "https://it.wikipedia.org/wiki?curid=222777", "title": "Devolution", "text": ""}
{"id": "222786", "revid": "287204", "url": "https://it.wikipedia.org/wiki?curid=222786", "title": "Giornalismo italiano nel Risorgimento", "text": "Il giornalismo italiano, nel periodo che segue la Restaurazione sancita dal Congresso di Vienna nel 1814-1815, vede un incisivo controllo sulla stampa da parte delle monarchie. Nelle capitali dei vari Stati, e nei centri urbani di maggiore dimensione o importanza, ad uscire \u00e8 in genere solo il giornale ufficiale, generalmente intitolato \"Gazzetta\", che esce con \u00abapprovazione e privilegio\u00bb da parte della polizia (i controlli all'epoca sono preventivi). Il giornale ufficiale ha in esclusiva la pubblicazione delle leggi; inoltre contiene notizie dagli esteri e i fatti di cronaca attentamente controllati e selezionati.\nGli esordi: 1796-1799.\nLa prima campagna d'Italia di Napoleone ha notevole importanza per quel che riguarda la storia del giornalismo italiano, gi\u00e0 segnato dalla Rivoluzione francese e dall'articolo XI della Dichiarazione dei diritti dell'uomo e del cittadino del 1789, il quale affermava che \"La libera comunicazione del pensiero e delle opinioni \u00e8 uno dei diritti pi\u00f9 preziosi dell'uomo: ogni cittadino pu\u00f2 dunque parlare, scrivere, stampare liberamente, salvo rispondere dell'abuso di questa libert\u00e0 nei casi determinati dalla legge\". L'atteggiamento verso la Rivoluzione \u00e8 in genere aperto, e comporta l'aumento dei lettori delle gazzette nei caff\u00e8 e l'attenzione verso le decisioni prese dai politici francesi. Il breve periodo di tolleranza dei censori dura per\u00f2 poco. A Milano infatti, nel 1792, venne siglato un accordo per impedire la circolazione dei libri e dei giornali pro-rivoluzione definiti sovversivi, ma il contrabbando non venne mai fermato neanche con la diffusione della propaganda controrivoluzionaria.\nL'entrata di Bonaparte a Milano il 15 maggio 1796 signific\u00f2 anche, come da lui voluto, un grande sviluppo dei giornali. Le restrizioni sulla stampa cadono e sorgono le prime forme di giornalismo politico. I nuovi fogli presero posizione sui fatti politici di attualit\u00e0 e dedicarono ampio spazio alle notizie italiane, consci che l'unit\u00e0 d'Italia ora appare pi\u00f9 vicina. La capitale della stampa era Milano, dove il primo foglio libero, il \"Giornale degli amici della libert\u00e0 e dell'uguaglianza\", nacque il 23 maggio 1796, presto seguito da altre testate. Il giornale pi\u00f9 famoso del triennio 1796-1799 (periodo della permanenza francese in Italia prima della cacciata avvenuta per mano delle forze della seconda coalizione) fu il \"Monitore italiano\", poi \"Monitore cisalpino\", chiaramente ispirato al \"Moniteur universel\" parigino del 1789. Altri importanti fogli usciti nella Repubblica Cisalpina furono il \"Monitore bolognese\", il \"Giornale repubblicano di pubblica istruzione\" di Modena e il \"Giornale democratico\" fondato a Brescia. A Milano nel 1804 vide la luce il \"Corriere delle dame\", uno dei primi giornali italiani indirizzati ad un pubblico femminile. Ne erano compilatori, direttori e proprietari i coniugi Giuseppe Lattanzi e Carolina Arienti Lattanzi che \u00e8 considerata una anticipatrice del femminismo.\nA Genova la scena giornalistica vede la lotta politica dei democratici contro i moderati, con i primi che si avvalgono della \"Gazzetta nazionale genovese\" (1797, curata da Contardo Solari, Giuseppe Crocco e Antonio Pagano) e i secondi del settimanale \"Annali politico-ecclesiastici\" (compilato quasi esclusivamente da Eustachio Degola). In Piemonte l'unica pubblicazione degna di nota fu la \"Gazzetta Piemontese\"; pi\u00f9 vivace risult\u00f2 invece il panorama giornalistico toscano, nonostante la breve presenza dei francesi, mentre a Roma solo il \"Monitore di Roma\" di Urbano Lampredi ebbe un certo rilievo. La vita breve della Repubblica Napoletana (gennaio - luglio 1799) costrinse il principale giornale giacobino-democratico, il \"Monitore napoletano\" di Eleonora Pimentel Fonseca, ad uscire solamente dal febbraio all'agosto 1799. L'intento della Fonseca era quello di coinvolgere nei propositi dei patrioti le classi umili, per cui uscirono anche degli scritti in dialetto.\nLa libert\u00e0 di stampa ha comunque degli alti e bassi a seconda delle vedute di Napoleone o del Direttorio cisalpino, come dimostra la consegna preventiva di dodici copie di ogni periodico richiesta a partire dall'8 luglio 1897. La chiusura di alcuni giornali spinge Carlo Barelle a pubblicare un foglio senza titolo, polemico e satirico, che proprio per queste caratteristiche avr\u00e0 notevole successo. Barelle verr\u00e0 poi detenuto per un certo periodo, cos\u00ec come altri suoi colleghi; la Fonseca invece, caduta la Repubblica Napoletana davanti ai Sanfedisti, verr\u00e0 impiccata.\nCon il ritiro delle truppe francesi nel 1799 scompaiono tutti i giornali democratici e rimangono in piedi solo le gazzette che non si sono compromesse troppo con i francesi.\nDalla Restaurazione ai moti del 1821.\nCon il ripristino dei regimi pre-napoleonici, i giornali cosiddetti rivoluzionari, mazziniani, liberali ritornano in clandestinit\u00e0 e per lo pi\u00f9 sono scritti e stampati in paesi stranieri, da esuli e patrioti.\nNuove idee possono essere espresse per\u00f2 attraverso i fogli letterari e culturali. A Milano nel 1816 nasce un mensile letterario intitolato \"Biblioteca Italiana\", fondato su iniziativa degli austriaci, cui vengono invitati a collaborare (non sempre con successo) oltre 400 fra intellettuali e letterati di tutta Italia. A questa rivista fa da contraltare \"Il Conciliatore\", periodico statistico-letterario vicino alle idee romantiche di Madame de Sta\u00ebl, che continuer\u00e0 ad uscire fino al 1819, quando sar\u00e0 costretto alla chiusura.\nLa situazione del giornalismo italiano comincia a cambiare con la nascita dei movimenti rivoluzionari sotterranei precedenti ai moti del 1820-1821. Nascono infatti numerosi fogli clandestini, stampati dai nuclei carbonari in maniera artigianale e fatti circolare di persona in persona. Uno dei giornale pi\u00f9 noti di questo periodo \u00e8 \"L'Illuminismo\", pubblicato nelle Legazioni pontificie nel 1820, ma abbiamo anche \"La Minerva\" di Napoli e \"La Sentinella subalpina\" di Torino.\nOltre ai rivoluzionari, c'\u00e8 un certo attivismo giornalistico anche negli ambienti liberali italiani. Un esempio di questo tipo di pubblicazioni \u00e8 \"Antologia\", giornale di scienze, lettere e arti, nato a Firenze nel 1821. Un altro \u00e8 il genovese \"Corriere mercantile\" del 1824 e \"Il Gondoliere\" veneziano, ma pure \"L'Indicatore genovese\", cui collabora anche un giovane Giuseppe Mazzini.\nNel Regno di Sardegna Carlo Alberto decide di trasformare la \"Gazzetta Piemontese\" da trisettimanale in quotidiano, allargando anche a scienze, arte e musica i temi trattati.\nGli editti sulla stampa del 1847-1848.\nCambiamenti relativamente alla libert\u00e0 di stampa si hanno nel 1847 e nel 1848, a seguito di nuovi provvedimenti: \nTali provvedimenti ebbero l'effetto di limitare la censura preventiva sulla stampa.\nEditto di Pio IX (1847).\nL'Editto Papale del 15 marzo 1847 contiene nuove \u00abDisposizioni sulla revisione delle opere da pubblicare colla stampa\u00bb. Dopo aver confermato la legge in vigore, introduce alcune innovazioni. Le modifiche di maggior rilievo riguardano: a) l'introduzione di un \u201cconsiglio di censura\u201d, un organo collegiale al posto del censore singolo; b) la composizione di detto consiglio, in cui i laici sono la maggioranza; c) la possibilit\u00e0 di presentare appello al giudizio di un censore davanti all'intero collegio.\nLa novit\u00e0 di maggior peso dell'Editto \u00e8 la facolt\u00e0 degli editori di pubblicare giornali liberamente. La censura continua a esistere (nella sua duplice articolazione, ecclesiastica e civile), ma la possibilit\u00e0 di pubblicare giornali \u00e8 una novit\u00e0 senza precedenti. Gli editori fanno nascere in quegli anni, a Roma e nelle Legazioni, numerosi nuovi periodici tra i quali emerge \"Il Contemporaneo\", fondato da mons. Carlo Gazola. Caratteristica di queste pubblicazioni \u00e8 la chiara connotazione politica, cosa prima non permessa. Si sviluppa quindi una prima distinzione fra giornali di partito e giornali non schierati. A Bologna, per esempio, \"il Quotidiano\" \u00e8 molto vicino alle posizioni ufficiali, \"L'Eco\" si caratterizza come settimanale \"popolare\", mentre l\"Italiano\", nato per iniziativa di Carlo Berti Pichat, \u00e8 la voce pi\u00f9 progressista.\nLegge del Granduca di Toscana (1847).\nIn risposta alle richieste di libert\u00e0 di stampa e per contenere la stampa clandestina, Leopoldo II fece approvare una legge che concedeva una limitata libert\u00e0 di stampa. Promulgata il 6 maggio 1847 stabiliva che si poteva pubblicare solo con la preventiva approvazione dei revisori di nomina regia. Per la prima volta qualsiasi cittadino del Granducato poteva pubblicare giornali e \u00abdiscutere rispettosamente gli atti del governo\u00bb. La legge ebbe effetti positivi sull'editoria. A Firenze nacquero: \u00abL'Alba\u00bb (14 giugno 1847-12 aprile 1849), \u00abLa Concordia\u00bb (1847-1850); \u00abLa Patria\u00bb (2 luglio 1847-30 novembre 1848) diretta da Vincenzo Salvagnoli, \u00abIl Nazionale\u00bb (1\u00ba dicembre 1848 - 18 ottobre 1850) diretto da Celestino Bianchi, \"Il Belfagor arcidiavolo\", 1848, \"Il Birichino\" e \"Il Chiarivari\" (1848-1849), la \"Lanterna magica\", diretto da Enrico Montazio, \u00abIl Lampione\u00bb (13 luglio 1848-11 aprile 1849) fondato da Carlo Lorenzini; \"La Vespa\" (14 ottobre 1848-2 luglio 1849), \u00abLo Stenterello\u00bb (1848-49), \u00abIl Sabatino\u00bb (1847-48), che dal 1848 cambia nome in \u00abIl Popolano\u00bb, \u00abLa Rivista di Firenze\u00bb (1847).\nEditto sulla stampa di Carlo Alberto (1848).\nIl 30 ottobre 1847 il Re di Sardegna approva la legge sulla stampa, che allenta la pressione della censura. Entro la fine dell'anno nasce il quotidiano \u00abIl Risorgimento\u00bb, per volont\u00e0 di Camillo Cavour. L'Editto di Carlo Alberto del 26 marzo 1848 cambia completamente il concetto di libert\u00e0 di stampa: si passa dalla censura preventiva a una censura che colpisce solamente gli \"abusi\" che si configurano come reati.\nL'Editto e lo Statuto Albertino, cui \u00e8 collegato, sono un punto di riferimento per la storia del giornalismo italiano, poich\u00e9 molte delle norme in esso contenute rimangono in vigore anche dopo la fondazione del Regno d'Italia. Fra i principi elencati nell'Editto, vi sono: la libert\u00e0 di manifestazione del pensiero per mezzo della stampa, il diritto per ogni maggiorenne di pubblicare un giornale o scritti periodici, l'obbligo della stampa della nota di riconoscimento del tipografo su ogni pubblicazione e l'istituzione della figura del \u00abgerente responsabile\u00bb, inteso come \"organo interposto fra la stampa e i pubblici poteri, sia agli effetti del controllo sulla stampa, sia agli effetti della responsabilit\u00e0\".\nDal Quarantotto all'Unit\u00e0.\nI grandi fermenti rivoluzionari del 1848 vedono un sempre maggiore fiorire di nuove testate giornalistiche a frequenza periodica o quotidiana.\nA Torino cresce la \"Gazzetta del Popolo\", foglio impostato in modo da avere un basso prezzo di vendita (5 centesimi), compensato dal piccolo formato. Il prezzo, unito al linguaggio semplice e chiaro ed alla velocit\u00e0 di divulgazione delle notizie, permette al quotidiano di raggiungere in breve tempo i 10.000 abbonati. Esce \"Il Fischietto\" che verr\u00e0 ricordato come il principale periodico satirico dell'Ottocento.\nA Milano, dove il periodo successivo alle Cinque Giornate permette una relativa libert\u00e0 di stampa, nascono numerosi fogli. Alcuni di essi escono fuori dal panorama tradizionale: esempio \u00e8 \"Lo Spirito Folletto\", che lancia la moda dei periodici satirico-umoristici. Carlo Tenca fonda e dirige \"Il Crepuscolo\".\nA Napoli, si distingue \"Mondo vecchio e mondo nuovo\" di Ferdinando Petruccelli della Gattina, quotidiano di orientamento radicale e progressista sorto il 27 febbraio 1848, uno dei pi\u00f9 diffusi e apprezzati dal pubblico. A causa, per\u00f2, del suo linguaggio caustico con l'accusa di fomentare ribellioni contro il re Ferdinando II, viene soppresso pochi mesi dopo la sua nascita.\nA Firenze si pubblicano: \"La Zanzara\" (1849); \"La Frusta\" (1849);Il Popolano (1848-1849); \"L'Arte\" (1848-1859) a cui collabora Carlo Collodi, il \"Buon gusto\" (1851-1864); \"La Speranza\" (1851-1859); \"L'Etruria\" (1851-1852); \"Il Genio\" (23 dicembre 1852- 1854); \"Lo Scaramuccia\" (1853-1859); \"La Polimazia di famiglia\" (1854-1856) fondata da Celestino Bianchi; \"L'Eco d'Europa\" (1854-1856); \"L'Eco dei Teatri\" (1854-1856); \"L'Indicatore Teatrale\" (1855-1858); \"L'Avvisatore\" (1856-1859); \"L'Imparziale\" (1856-1867); Lo Spettatore (1855-59) diretto da Celestino Bianchi; \"Il Passatempo\" (1856-58); \"La Lanterna di Diogene\" (1856-59); \"La Lente\" (1856-1861) a cui collabora Carlo Lorenzini; \"L'Arlecchino\" (1858); \"Il Caff\u00e8\" (1858); \"Il Carlo Goldoni\" 1858; \"Il Piovano Arlotto\" (1858-1862); \"Il Poliziano\", da gennaio a giugno 1859.\nNovit\u00e0 di questi anni \u00e8 la fondazione dell'agenzia di notizie Stefani, fondata nel 1853 a Torino da Guglielmo Stefani.\nA Genova nel 1860 fu fondato, su impulso di Giuseppe Mazzini, \"L'unit\u00e0 italiana\". Sulla scia dell'impresa dei Mille furono fondati nello stesso anno: a Palermo \"L'Indipendente\"; a Napoli il mazziniano \"Il Popolo d'Italia\"."}
{"id": "222792", "revid": "2117046", "url": "https://it.wikipedia.org/wiki?curid=222792", "title": "Pacciamatura", "text": "La pacciamatura \u00e8 un'operazione attuata in agricoltura e giardinaggio che si effettua ricoprendo il terreno con uno strato di materiale, al fine di impedire la crescita delle malerbe, mantenere l'umidit\u00e0 nel suolo, proteggere il terreno dall'erosione, dall'azione della pioggia battente, evitare la formazione della cosiddetta crosta superficiale, diminuire il compattamento, mantenere la struttura e mitigare la temperatura del suolo.\nFuori dal contesto agricolo viene usata nei parchi giochi e impianti sportivi spesso con materiali sintetici.\nMateriali.\nVari sono i materiali che si prestano a questa tecnica agricola, anche usati in combinazione tra loro: si va dai materiali organici (erbacei o legnosi, ottenuti spesso dalla trinciatura dei residui colturali), a quelli inerti, fin all'utilizzo di appositi teli pacciamanti in film sintetici o bioplastici o in fibre naturali: \nTecnica.\nLa pacciamatura \u00e8 un'operazione attuata in agricoltura e giardinaggio che si effettua ricoprendo il terreno con uno strato di materiale, al fine di impedire la crescita delle malerbe, mantenere l'umidit\u00e0 nel suolo, proteggere il terreno dall'erosione, dall'azione della pioggia battente, evitare la formazione della cosiddetta crosta superficiale e mitigare la temperatura del suolo. L'effetto \u00e8 dovuto sia ad un'inibizione di tipo fisico (impedimento alla penetrazione dei raggi solari, mancanza di spazio per lo sviluppo delle erbe infestanti) sia ad azioni di tipo biochimico (rilascio di sostanze bio-inibitrici che intossicano i semi e le parti di propagazione delle erbe infestanti).\nQuesta tecnica permette di mantenere, al livello delle radici superficiali, una temperatura pi\u00f9 elevata nei mesi freddi, mentre diminuisce il bisogno di annaffiature durante i mesi caldi. La pacciamatura \u00e8 una metodologia molto utilizzata nelle pratiche agronomiche sostenibili, quali permacultura, agricoltura naturale e agricoltura biodinamica.\n\u00c8 un'operazione che va effettuata tra autunno ed inverno. \u00c8 necessario zappare bene tutta l'area affinch\u00e9 il terreno si mantenga morbido durante l'inverno, al fine di poter ospitare nuove piante in primavera.\nLa miglior pacciamatura \u00e8 quella del cippato, consiste nell'usare tronchetti di legno sminuzzati.\nVi \u00e8 anche una tecnica chiamata pacciamatura viva o verde, ovvero quando la pianta, in tal caso da coltivare, \u00e8 pi\u00f9 potente con le sue radici delle erbe che la circondano, cos\u00ec facendo le stesse erbe fanno da pacciamatura. Bisogna fare attenzione nel caso di erbe come le gramigne, esse non vanno bene come pacciamatura viva nemmeno se scerbate e fatte seccare. Se si usa erba scerbata ancora non secca viene definita pacciamatura fresca."}
{"id": "222799", "revid": "287204", "url": "https://it.wikipedia.org/wiki?curid=222799", "title": "Vilafranca del Pened\u00e9s", "text": ""}
{"id": "222800", "revid": "2167785", "url": "https://it.wikipedia.org/wiki?curid=222800", "title": "Gianicolo", "text": " \nIl Gianicolo \u00e8 un colle romano, prospiciente la riva destra del Tevere, la cui altezza massima \u00e8 88 metri, non rientrante nel novero dei sette colli tradizionali. La pendice orientale digrada verso il fiume e alla base si trova il rione storico di Trastevere, mentre quella occidentale, meno ripida, costituisce la parte pi\u00f9 vecchia del moderno quartiere di Monteverde; a sud-ovest del colle \u00e8 situata Villa Doria Pamphili, mentre sulle sue pendici orientali sono posti l'Orto botanico di Roma e il carcere di Regina Coeli. Assieme a Monte Mario e al Pincio \u00e8 uno dei luoghi pi\u00f9 panoramici della citt\u00e0 con vista a est dei quartieri limitrofi e del centro storico con i maggiori monumenti architettonici della citt\u00e0 fino ai Colli Albani, ai Monti Tiburtini, Prenestini e le maggiori cime dell'Appennino centrale occidentale (Terminillo, Velino, Monti Simbruini). \nStoria.\nNell'antichit\u00e0.\nIl nome del colle secondo la tradizione deriverebbe dal dio Giano che vi avrebbe fondato un centro abitato conosciuto con il nome di Ianiculum. Nella realt\u00e0 in relazione a tale divinit\u00e0 sul Gianicolo esisteva solo un sacello dedicato al figlio Fons o Fontus. Era invece presente un piccolo centro abitato (\"Pagus Ianiculensis\") situato ai piedi del colle nella zona di Trastevere oggi corrispondente a piazza Mastai. Situato sulla riva destra del Tevere, in territorio originariamente etrusco, il colle sarebbe stato occupato e annesso a Roma da Anco Marzio che l'avrebbe fortificato e collegato alla citt\u00e0 tramite il \"Pons Sublicius\" sul quale doveva passare l'antica strada che attraversava il colle proveniente dall'Etruria, che in seguito divent\u00f2 la Via Aurelia.\nNel 477 a.C. i Veienti, dopo aver sconfitto i Fabii nella battaglia del Cremera e l'esercito romano, condotto dal console Tito Menenio Agrippa Lanato, stabilirono un fortilizio sul Gianicolo, da dove partivano per razziare la campagna romana. Il colle fu riconquistato l'anno successivo dai Romani (476 a.C.), a seguito della battaglia combattuta e vinta contro i Veienti. Rimasto escluso dalle antiche mura serviane, il Gianicolo venne parzialmente incluso nelle mura aureliane. Un'area del Gianicolo era coperta di boschi sacri dedicati, con un tempio, all'antica divinit\u00e0 Furrina. Un'altra area cultuale, pi\u00f9 tarda, \u00e8 il santuario isiaco sulla pendice orientale, oggi via Dandolo: il sito \u00e8 pittoresco, ma poco curato e visitabile su richiesta; i relativi reperti sono attualmente esposti nella sala dei culti orientali del Museo Nazionale Romano delle Terme di Diocleziano.\nIl Gianicolo garibaldino.\nNel XVII secolo il colle fu incluso nelle mura di Urbano VIII, chiamate appunto anche \"mura gianicolensi\". L'urbanizzazione del colle del Gianicolo consisteva fino a tutto l'Ottocento di ville con grandi parchi come la villa Doria Pamphilj e la villa Corsini, dei loro casali e di chiese con conventi e terreni come la Basilica di San Pancrazio o San Pietro in Montorio o il Convento di Sant'Onofrio.\nTeatro nel 1849 dell'eroica difesa della breve Repubblica Romana contro i francesi chiamati da Pio IX a riconquistare Roma, il Gianicolo divenne dopo l'Unit\u00e0 d'Italia un grande parco pubblico e una sorta di memoriale del Risorgimento.\nLa Passeggiata del Gianicolo, da cui si gode uno dei panorami pi\u00f9 suggestivi del centro storico di Roma, \u00e8 costituita da due grandi viali alberati da platani, costeggianti la Villa Aurelia, che si riuniscono nel piazzale Garibaldi per proseguire in un'unica strada che scende a tornanti verso la chiesa di Sant'Onofrio, realizzata a completamento della Passeggiata nel 1939.\nPorta San Pancrazio.\nAll'estremit\u00e0 sud del colle \u00e8 presente la Porta San Pancrazio testimone degli eventi della Repubblica romana del 1849 ed oggi sede del Museo della Repubblica Romana e della memoria garibaldina.\nMonumenti equestri a Giuseppe ed Anita Garibaldi.\nNel punto pi\u00f9 alto del colle furono successivamente poste la statua equestre di Giuseppe Garibaldi (opera di Emilio Gallori inaugurata nel 1895) e la statua equestre di Anita Garibaldi (opera di Mario Rutelli del 1932 in collaborazione con l'allievo Silvestre Cuffaro; nel piedistallo furono poste anche le spoglie di lei). \nI busti degli eroi e le lapidi commemorative.\nNel declivio sotto il Fontanone di Paolo V e lungo la via del Gianicolo che scende verso San Pietro fu collocata una miriade (precisamente 84) mezzibusti marmorei, ritratti di illustri garibaldini, dai Mille ai combattenti che con lui avevano resistito per settimane alle truppe francesi di gran lunga pi\u00f9 numerose e meglio armate. Sul colle sono presenti inoltre diverse lapidi e steli commemorative: il Comune di Palermo ricorda i siciliani caduti, l'Universit\u00e0 di Padova ricorda i suoi studenti morti, la citt\u00e0 di Trento ricorda i cittadini caduti, l'Umbria ricorda i garibaldini morti, la Bulgaria ricorda i garibaldini caduti, poi Montevideo ricorda la \"Legione italiana\" creata da Garibaldi come \"madre della latinit\u00e0\" e l'Ambasciata argentina ricorda le vittime della dittatura argentina. \nIl Muro della Repubblica Romana.\nIn occasione del 150\u00ba anniversario dell'Unit\u00e0 d'Italia \u00e8 stata realizzata sul belvedere una balaustra in pietra artificiale che riporta il testo integrale della Costituzione della Repubblica romana del 1849, inaugurato il 17 marzo 2011 dal Presidente della Repubblica Giorgio Napolitano.\nIl Mausoleo Ossario Garibaldino.\nGi\u00e0 nel 1879, sul piazzale di San Pietro in Montorio fu costruito un \"Monumento ai caduti per la causa di Roma Italiana\" oggi scomparso. L'iniziale monumento ai caduti fu poi spostato e ricostruito come Mausoleo Ossario Garibaldino nel 1941 da Giovanni Jacobucci poco pi\u00f9 in l\u00e0, al sommo di via Garibaldi accanto alla chiesa di San Pietro in Montorio, includendovi l'ossario dei caduti della Repubblica Romana del 1849, nel quale fu spostata anche la tomba di Goffredo Mameli.\nIl Faro del Gianicolo.\nAll'estremit\u00e0 nord del colle \u00e8 collocato il Faro del Gianicolo che ha funzione commemorativa, di monumento nazionale. Eretto grazie all'iniziativa di un comitato di italiani residenti a Buenos Aires per festeggiare il 50\u00ba anniversario dell'Unit\u00e0 d'Italia e testimoniare il loro legame con la patria di origine.\nIl cannone del Gianicolo.\nIn cima al colle, praticamente sotto la statua di Garibaldi, \u00e8 collocato dal 24 gennaio 1904 un cannone che spara un colpo a salve tutti i giorni a mezzogiorno in punto. Il rumore dello sparo, nei giorni in cui la citt\u00e0 \u00e8 meno rumorosa, si pu\u00f2 sentire fino all'Esquilino.\nLa cannonata a salve di mezzogiorno fu introdotta da Pio IX nel 1847, per dare un riferimento alle campane delle chiese di Roma, in modo che non suonassero ognuna secondo l'ora a disposizione del proprio sagrestano, rischiando di suonare non contemporaneamente. Il cannone era allora in Castel Sant'Angelo, da dove venne spostato nel 1903 a Monte Mario, per qualche mese, per essere poi posizionato al Gianicolo nella sua collocazione attuale.\nL'uso non fu interrotto dall'Unit\u00e0 d'Italia, mentre fu sospeso durante la seconda guerra mondiale. Fu ripristinato il 21 aprile 1959, in occasione del 2712\u00ba anniversario della fondazione di Roma. Attualmente il cannone \u00e8 un obice 105/22 Mod. 14/61 ed \u00e8 gestito da personale dell'Esercito Italiano."}
{"id": "222817", "revid": "339392", "url": "https://it.wikipedia.org/wiki?curid=222817", "title": "Giulio Schubert", "text": ""}
{"id": "222820", "revid": "121823879", "url": "https://it.wikipedia.org/wiki?curid=222820", "title": "Classe astratta", "text": "Una classe astratta, nella programmazione orientata agli oggetti, \u00e8 una classe che definisce una interfaccia senza implementarla completamente. Questo serve come base di partenza per generare una o pi\u00f9 classi specializzate aventi tutte la stessa interfaccia di base, le quali potranno poi essere utilizzate indifferentemente (ovvero in modo polimorfico) da applicazioni che \"conoscono\" l'interfaccia base della classe astratta.\nCaratteristiche.\nLa classe astratta da sola non pu\u00f2 essere istanziata, viene progettata soltanto per svolgere la funzione di classe base (chiamata a volte anche \"classe genitrice\") e da cui le classi derivate (chiamate anche \"classi figlie\") possono ereditare i metodi. Le classi astratte sono usate anche per rappresentare concetti ed entit\u00e0 astratte. Le caratteristiche \"incomplete\" della classe astratta vengono condivise da un gruppo di sotto-classi \"figlie\", che vi aggiungono caratteristiche diverse, in modo da colmare le \"lacune\" della classe base astratta.\nLe classi astratte possono essere considerate come super-classi che contengono metodi astratti, progettate in modo che le sotto-classi che ereditano da esse ne \"estenderanno\" le funzionalit\u00e0 implementandone i metodi. Il comportamento definito da queste classi \u00e8 \"generico\". Prima che una classe derivata da una classe astratta possa essere istanziata essa ne deve implementare tutti i metodi astratti.\nPer sintetizzare, quando viene definita una classe astratta il programmatore deve tener presente che si tratta di una classe che non pu\u00f2 essere istanziata direttamente; per fare ci\u00f2 \u00e8 necessario creare una classe derivata mediante l'ereditariet\u00e0. Questo processo di astrazione ha lo scopo di creare una struttura base che semplifica il processo di sviluppo del software o che indirizza la programmazione delle classi figlie.\nAl contrario, una \"classe concreta\" \u00e8 una classe dalla quale possono essere create (\"istanziate\") entit\u00e0 chiamate \"oggetti\".\nLa maggior parte dei linguaggi di programmazione orientati agli oggetti consente al programmatore di specificare, con apposite parole chiave, quali classi sono astratte, impedendo in modo automatico che su di esse vengano istanziati oggetti (ad esempio Java usa la keyword \"abstract\"). Con questi accorgimenti il programmatore pu\u00f2 concentrarsi sull'analisi e lo sviluppo del programma: l'implementazione effettiva delle funzionalit\u00e0 necessarie viene fatta nelle classi derivate che ereditano da quella astratta.\nC++.\nIn C++ una funzione membro di una classe per la quale non viene fornita alcuna implementazione prende il nome di \"funzione virtuale pura\", indicata esplicitamente concludendone la dichiarazione tramite la sintassi \"= 0\". Ad esempio:\nvirtual bool draw() const = 0;\nUna classe \u00e8 implicitamente considerata astratta se:\nclass Base // classe astratta a causa della presenza della funzione \"virtuale_pura()\"\n virtual void virtuale_pura() = 0;\nclass Derivata: public Base // classe astratta: eredita virtuale_pura() senza implementarla\n &lt;...eventuali altri campi e/o metodi...&gt;\nclass Concreta: public Base // classe concreta: viene fornita un'implementazione per virtuale_pura()\n virtual void virtuale_pura() override\n &lt;...implementazione...&gt;\n};\nJava.\nIn Java sia i metodi astratti che le classi astratte sono indicati esplicitamente tramite la parola chiave codice_1.\npublic abstract class Veicolo_classe_astratta\n public abstract void accendi();\npublic class Auto_4x4 extends Veicolo_classe_astratta // classe concreta, essendo fornita un'implementazione per il metodo accendi()\n public void accendi()\n System.out.println(\"veicolo acceso\"); \nUna classe contenente almeno un metodo astratto \u00e8 a sua volta astratta, e \"deve\" pertanto essere dichiarata come tale (l'assenza della parola chiave codice_1 causa un errore di compilazione). \u00c8 d'altra parte possibile dichiarare una classe come astratta pur in assenza di metodi astratti: bench\u00e9 in tal caso la classe sia, da un punto di vista prettamente strutturale, completamente definita, il compilatore ne impedisce, come richiesto, l'istanziazione diretta.\nUn caso particolare di classi astratte in Java sono le cosiddette \"interfacce\", dichiarate tramite la parola chiave codice_3. Rispetto alle pi\u00f9 generiche classi astratte, le interfacce devono soddisfare due ulteriori vincoli:"}
{"id": "222826", "revid": "110157", "url": "https://it.wikipedia.org/wiki?curid=222826", "title": "Duchcov", "text": "Duchcov (pronuncia ; in tedesco \"Dux\") \u00e8 una citt\u00e0 della Repubblica Ceca facente parte del distretto di Teplice, nella regione di \u00dast\u00ed nad Labem. Qui Giacomo Casanova visse dal 1785 fino alla sua morte, avvenuta il 4 giugno 1798.\nIl castello di Duchcov.\nIl castello (in tedesco \"Schloss Dux\") fu costruito e posseduto per secoli da un ramo della famiglia Vald\u0161tejn, alla quale era appartenuto anche il generale Albrecht von Wallenstein.\n\u00c8 un edificio barocco, costruito tra il 1675 e il 1685 su progetto dell'architetto Jean Baptiste Mathey sul sito di un edificio pi\u00f9 antico, una dimora rinascimentale della famiglia Lobkowicz. Committente era l'arcivescovo Jan Bed\u0159ich Vald\u0161tejn.\nAlla decorazione presero parte noti artisti come il pittore praghese V\u00e1clav Vav\u0159inec Reiner, gli scultori Matthias Braun e Ferdinand Maximilian Brokoff.\nLa biblioteca (poi trasferita a Mnichovo Hradi\u0161t\u011b), nel XVIII secolo conteneva oltre 40.000 volumi: qui Giacomo Casanova lavor\u00f2 come bibliotecario del conte Josef Karel Vald\u0161tejn.\nGli interni storici ospitano diverse esposizioni, temporanee o permanenti. In particolare, nel castello sono conservate le collezioni di mobili storici provenienti dal Museo delle Arti e dei Mestieri di Praga.\nNotevole \u00e8 il parco, con giardini all'italiana, e un moderno padiglione in cui \u00e8 conservato un ciclo di affreschi di V\u00e1clav Reiner, provenienti dall'ex ospedale della citt\u00e0."}
{"id": "222827", "revid": "1564499", "url": "https://it.wikipedia.org/wiki?curid=222827", "title": "Messapi", "text": "I Messapi (greco: \u039c\u03b5\u03c3\u03c3\u03ac\u03c0\u03b9\u03bf\u03b9, Mess\u00e1pioi; latino: \"Messapii\") erano una trib\u00f9 iapigia che nell'antichit\u00e0 classica occupava il territorio corrispondente all'attuale Salento. Le altre due trib\u00f9 Iapigie, i Peucezi e i Dauni, erano stanziate rispettivamente nel centro e nel nord della Puglia. Le tre trib\u00f9 erano linguisticamente correlate da un comune idioma, il messapico, ma iniziarono a differire considerevolmente tra di loro sul piano culturale a seguito delle diverse influenze e stratificazioni etniche che si sovrapposero nella regione a partire dal settimo secolo a.C.\nAnticamente il territorio dei Messapi, tradizionalmente conosciuto come Messapia, si estendeva da Leuca a sud-est fino a Ceglie ed Egnazia a nord-ovest, ricoprendo gran parte della penisola salentina.\nA partire dal terzo secolo a.C, gli scrittori greci e romani iniziarono per\u00f2 a distinguere le popolazioni indigene del Salento in modalit\u00e0 differenti. Secondo Strabone, i nomi \"Iapigi\", \"Dauni\", \"Peucezi\" e \"Messapi\" erano adoperati esclusivamente dai greci e non dai nativi, che invece dividevano il Salento in due parti. Il settore meridionale e ionico della penisola era territorio dei Salentinoi (\"\u03a3\u03b1\u03bb\u03b5\u03bd\u03c4\u1fd6\u03bd\u03bf\u03b9\" in greco, \"Sallentini\" in latino), che si estendeva da Otranto a Leuca e da Leuca a Manduria. La porzione settentrionale affacciata sull'Adriatico apparteneva invece ai Kalabroi (in greco \"\u039a\u03b1\u03bb\u03b1\u03b2\u03c1\u03bf\u03cd\u03c2\", in latino \"Calabri\"), e andava da Otranto a Egnazia comprendendo l'entroterra.\nCon la riforma augustea delle regioni, le denominazioni \"Daunia\" e \"Peucezia\" indicanti rispettivamente il nord e il centro della Puglia spariscono in favore della pi\u00f9 generica nomenclatura \"Apulia\", mentre la \"Calabria\" (il Salento) continua ad avere una denominazione propria. L'archeologia continua a seguire l'originale tripartizione greca del territorio sulla base delle evidenze archeologiche.\nTerritorio.\nLe prime attestazioni della civilt\u00e0 messapica risalgono all'VIII secolo a.C., ma la denominazione originaria del territorio \u00e8 incerta, in quanto quello di Messapia (forse \"terra tra i due mari\") fu il nome dato al territorio dagli storici greci. L'esistenza del popolo dei Messapi \u00e8 infatti attestata esclusivamente da fonti magno-greche, che ne citano ripetutamente il loro minaccioso insediamento nei dintorni della colonia di Taras (l'odierna Taranto) intorno al V secolo a.C.\nIn quanto alle denominazioni territoriali di epoca posteriore, al principio dell'epoca imperiale (verso la fine del I secolo a.C.) Strabone affermava che al suo tempo la maggior parte dei geografi e degli scrittori utilizzava intercambiabilmente i nomi Messapia, Iapygia, Sallentina o Calabria per designare il Salento, mentre per Apulia si continuava a intendere l'insieme dei territori corrispondenti all'attuale Puglia centro-settentrionale. Il nome Calabria per l'intera penisola salentina venne per\u00f2 reso ufficiale dall'imperatore romano Augusto, il quale divise l'Italia in regioni statistiche istituendo cos\u00ec la \"regio II Apulia et Calabria\" che comprendeva, oltre all'Apulia (l'antica Japigia) e alla penisola salentina, anche la colonia beneventana e il Sannio irpino; da allora, il toponimo Messapia cadde definitivamente nell'oblio. Infine nel secolo VIII, dopo che i Longobardi beneventani si spinsero fino al Tavoliere di Lecce, i Bizantini trasferirono la sede del tema dal Salento all'attuale Calabria, esportandovi anche la denominazione.\nStoria.\nOrigini e territorio.\nL'origine dei Messapi \u00e8 incerta; probabilmente si deve a flussi migratori incerti e mai chiaramente dimostrati di origine illirica o egeo-anatolica giunti in Puglia alle soglie dell'et\u00e0 del ferro intorno al IX secolo a.C.. L'ipotesi illirica, oggi la pi\u00f9 accettata dagli studiosi, \u00e8 suffragata soprattutto da considerazioni di tipo linguistico.\n\u00c8 possibile anche che i Messapi siano frutto della fusione tra Cretesi e, successivamente, Illiri. Secondo tale ipotesi, i Cretesi sarebbero giunti in Italia nel 3300 a.C. e gli Illiri li avrebbero conquistati secoli dopo.\nL'origine cretese si fondava invece essenzialmente sulla tradizione e derivava da un celebre passo di Erodoto sulle origini degli iapigi:\nI ritrovamenti pi\u00f9 antichi sono stati effettuati in scavi archeologici in alcune grotte vicine a Otranto e Roca; i primi insediamenti stabili sono stati individuati nelle citt\u00e0 di Oria, Cavallino, Vaste e Muro Leccese e sono databili all'VIII secolo a.C.).\nIntorno al VII-VI secolo a.C. si passa da costruzioni in capanne con zoccolo in pietre irregolari, alzato in mattoni crudi (argilla e paglia) e copertura a rami intrecciati (ne \u00e8 stata ricostruita una a Vaste a scopo didattico) a costruzioni con pi\u00f9 ambienti, di forma quadrangolare, con muretti a secco e mattoni e copertura a tegole.\nCitt\u00e0 messapiche.\nI pi\u00f9 cospicui ritrovamenti archeologici di periodo messapico relativi a insediamenti abitati sono avvenuti nelle localit\u00e0 di: \"Alytia\" (Alezio), \"Ozan\" (Ugento), \"Brention/Brentesion\" (Brindisi), \"Hyretum/Veretum\" (Pat\u00f9), \"Hodrum/Idruntum\" (Otranto), \"Ka\u00eclia\" (Ceglie Messapica) capitale militare, \"Mandyrion\" (Manduria), \"Neriton\" (Nard\u00f2), \"Orra\" (Oria) capitale politica, Cavallino (non si hanno notizie certe del nome antico), \"Valesium\" (Valesio), Muro Tenente (forse identificabile con \"Scamnum,\" Mesagne), \"Bastae\" (Vaste), \"\u039c\u0399\u039f\u03a3\" (Muro Leccese), \"Gnathia\" (Egnazia), \"Karpene/Carbina/Carbinia\" (Carovigno), \"Sturnium\" (Ostuni) e \"Soletum\" (Soleto).\nAltri ritrovamenti messapici sono stati effettuati anche a Pezza Petrosa nel territorio del comune di Villa Castelli, Francavilla Fontana, San Vito dei Normanni (Castello d'Alceste), Noha Castro e Veglie. Non esistono prove certe dell'esistenza di una \"dodecapoli\", organizzazione politico-militare dei dodici centri messapici pi\u00f9 importanti, che ha origine dall'affermazione straboniana relativa all'esistenza nella regione di tredici citt\u00e0-stato.\nQuasi tutte le citt\u00e0 messapiche erano costruite su un luogo elevato ed erano cinte da una o pi\u00f9 cerchie di mura. Le mura di solito erano costituite da strutture a blocchi, regolarmente squadrati, di dimensioni medie di metri 1,30\u00d70,60.\nLa \"Mappa di Soleto\", ritrovata nell'omonimo centro salentino, sarebbe secondo alcuni di epoca messapica, secondo altri un falso. La datazione col metodo del carbonio 14 ha confermato che la ceramica \u00e8 del V secolo a.C. Si attende ancora una conferma dal laboratorio di Sydney per la datazione del graffito. Nella prima ipotesi, si tratterebbe della pi\u00f9 antica rappresentazione cartografica occidentale finora scoperta.\nIn ordine alfabetico:\nViabilit\u00e0.\nLe strade principali che collegavano le citt\u00e0 pi\u00f9 importanti da nord a sud e da est a ovest, furono successivamente utilizzate e migliorate dai Romani come la direttrice Manduria - Oria - Brindisi che divenne parte della Via Appia.\nUn'altra strada collegava Brindisi a Lecce passando da \"Valesium\" e proseguendo poi per Otranto e venne chiamata dai Romani Via Traiana Calabra. La strada costiera da Manduria a Otranto passando per Nard\u00f2, Alezio, Ugento, \"Veretum\" e Vaste venne chiamata Via Augusta Sallentina. Altre strade meno note collegavano localit\u00e0 sull'Adriatico con quelle sullo Ionio come quella che collegando il porto di Roca Vecchia col \"Porto Nauna\" passava da Soleto.\nV-III secolo a.C..\nDal V secolo a.C. in poi i Messapi sembrano costituire un'associazione di citt\u00e0-stato in funzione difensiva, assimilabile alle simmachie greche. Questi centri abitati autonomi, anche se non particolarmente estesi, potrebbero corrispondere alle tredici citt\u00e0 del territorio alle quali accenna Strabone. Tali simmachie vanno viste come forme rudimentali di associazioni internazionali momentanee e intermittenti perch\u00e9 legavano gli aderenti soltanto per il breve periodo di una guerra.\nLa storia dei Messapi dal V al III secolo a.C. \u00e8 costellata di alleanze pi\u00f9 o meno effimere contro gli Italioti o al fianco degli Italioti: conosciamo l'alleanza sorta per iniziativa iapigia intorno al 473 a.C. in funzione antitarantina e antireggina, che port\u00f2 alla momentanea vittoria dei Messapi sulle due potenti citt\u00e0 magnogreche e una spedizione punitiva iapigia contro Reggio. Gli storici greci ricordano che i Messapi sterminarono l'esercito di Tarentini e Reggini impiegando proficuamente la loro cavalleria. La disfatta di Taranto e Reggio fu terribile, Erodoto narra cos\u00ec dello sterminio di Tarentini e Reggini:\nL'avvenimento ebbe una forte eco in tutto il mondo greco tanto che Aristotele precisa che l'avvenimento \"accadde un po' dopo che i Persiani invasero la Grecia\" e aggiunge che fu anche a causa di tale sconfitta che Taranto mut\u00f2 il suo regime da aristocratico a democratico.\nA questi eventi segu\u00ec la riscossa di Taranto, come documentato dal donario tarantino, opera di Agelada di Argo, innalzato a Delfi nel V secolo a.C. che mostrava cavalli e donne messapiche prigioniere: \u00ab\u2026statue di fanti e di cavalieri, il re degli Iapigi Opis, venuto in soccorso ai Peucezi. Questi \u00e8 rappresentato come morto in battaglia, e su di lui giacente al suolo si levano l'eroe Taras e Falanto di Sparta\u00bb.\nTucidide riferisce di un aiuto offerto nel 413 a.C. dai Messapi ad Atene, nella cosiddetta guerra del Peloponneso in occasione della spedizione contro Siracusa. I generali ateniesi Demostene ed Eurimedonte attraversarono il mar Ionio e approdarono alle isole Cheradi (di fronte a Taranto), per imbarcare 150 lanciatori di giavellotto messapi forniti da Artas principe messapico (\"dinastes\") in nome di un antico trattato di amicizia (\"palaia phil\u00eca\") tra Messapi e Ateniesi\nNel IV secolo si stabil\u00ec l'alleanza tra Messapi e Lucani che nel 356 a.C. port\u00f2 alla conquista di Eraclea e Metaponto e poi al conseguente intervento in aiuto di Taranto da parte del re di Sparta Archidamo III, il quale trover\u00e0 la morte in battaglia proprio sotto le mura della citt\u00e0 messapica di Manduria nel 338 a.C..\nTra il 333 a.C. ed il 330 a.C., il re epirota Alessandro il Molosso, chiamato dai Tarantini, fu vittorioso sui Messapi; dopo la morte del Molosso (330 a.C.) le alleanze si rovesciarono e i Messapi non esitarono ad allearsi prima con Taranto e Cleonimo di Sparta (304 a.C. circa) in funzione antilucana ed antiromana, poi con Agatocle di Siracusa ed infine con Pirro, al cui fianco combatterono nel 279 a.C. nella battaglia di Ascoli di Puglia contro Roma e persino con Taranto (e Pirro).\nProprio la guerra secolare tra i Messapi e Taranto avrebbe pi\u00f9 tardi in parte favorito la conquista romana della stessa Taranto prima e dell'intero Salento poi, conclusasi intorno al 260 a.C..\nReligione.\nTra i santuari pi\u00f9 importanti si ricordano quello del capo di Leuca e quello di Oria. In particolare presso Oria era presente ed attivo dall'VI secolo a.C. fino all'et\u00e0 romana un importante santuario (oggi sito presso Monte Papalucio), dedicato alle divinit\u00e0 Demetra e Persefone. Qui vi si svolgevano culti in grotta legati alla fertilit\u00e0, infatti gli scavi archeologici svolti negli anni ottanta hanno evidenziato numerosi resti combusti di maiali (legati alle due divinit\u00e0) e di melograno. Inoltre, a sottolineare l'importanza del santuario, qui sono state rinvenute monete di gran parte della Magna Grecia, e migliaia di vasi accumulatisi nel corso dei secoli come deposito votivo lungo il fianco della collina. Di particolare interesse alcuni vasetti miniaturistici e alcune statuette raffiguranti colombe e maialini sacri alle due divinit\u00e0 cui era dedicato il luogo di culto.\nUn ulteriore indizio ci \u00e8 fornito da Festo il quale riferisce che i Messapi consacravano un cavallo a Giove gettandolo vivo nel fuoco, ma non conosciamo altre la modalit\u00e0 del sacrificio; possiamo solo ricondurlo alla pratica del cavallo che tanta importanza aveva per i Messapi e per le popolazioni italiche in genere. Infatti a proposito del mitologico eroe eponimo Virgilio dice nell\"'Eneide\": \nEconomia.\nI Messapi fondarono varie citt\u00e0 che possono essere suddivise in due gruppi: citt\u00e0 con economia agricolo-pastorale (Rudiae Cavallino, Ceglie e Vaste) e citt\u00e0 con un'economia mercantile. L'economia messapica, quindi, era assai differenziata, un'economia non solo di produzione, ma anche di mercato. L'agricoltura si basava sulla coltivazione dell'ulivo (di natura, secondo gli antichi, molto vicina all'ulivo selvatico) e del grano.\nPraticavano anche la coltivazione di peri, ortaggi e legumi; particolarmente florida la viticoltura. \nAltra voce molto importante dell'economia messapica era la pastorizia e l'allevamento di bovini, equini, suini, ovini ed anche cani ritenuti di ottima razza, come testimonia Varrone in un passo del suo 'Res Rusticae\". \nOrazio, invece, fa riferimento all'apicoltura molto praticata nella Messapia settentrionale (\"Carmina\", 11116, vv. 33-37).\nL'artigianato si basava soprattutto su prodotti di ceramica, terracotta e bronzo, fra cui gli specchi prodotti nelle zone prossime a Brindisi. Caratteristica della produzione messapica era il vaso detto \"trozzella\" cos\u00ec chiamato per le decorazioni sulle anse a forma di rotella. La differenza fra le produzioni autoctone o elleniche, \u00e8 data soprattutto dal fatto che gli artigiani messapici non usarono il tornio se non molti secoli dopo i Greci.\nAnche la pesca era molto importante (saraghi, apricole e molti altri), insieme all'allevamento dei crostacei, praticato sulla costa adriatica (ostriche) e di mitili sulla costa ionica. Quinto Ennio fa sapere che: \n\"A Brindisi il sarago \u00e8 buono, prendilo se \u00e8 grande; sappi che a Taranto si trova soprattutto il caprisco\" (\"Hedyphaegetica\", fr. 23 Traglia).\nI traffici commerciali si dividevano in due tipologie: interni e marittimi.\nIl traffico interno si svolgeva via terra; fra citt\u00e0 e citt\u00e0, oppure dall'interno verso porti e sfruttava gli asini o i cavalli. Vaste e Muro Leccese potevano rappresentare i punti di riferimento, all'interno, Otranto l'approdo sul mare.\nLe navi trasportavano prodotti dell'agricoltura (soprattutto grano verso la Grecia) e prodotti dell'artigianato. I manufatti sono classificati dagli archeologi come appartenenti allo stile \"geometrico\" salentino che si sviluppa in due fasi (rispettivamente il medio e tardo geometrico) e cio\u00e8 nella prima e seconda met\u00e0 del secolo VIII a.C. con prolungamenti fino ai primi decenni del secolo VI come \u00e8 testimoniato dal materiale frammentario proveniente dagli scavi di Otranto con la presenza del motivo dei \"raggi albanesi\" derivato dai vasi \"devolliani\" in territorio albanese, ma ritrovati anche ad Otranto.\nMonetazione.\nNei primi anni del V secolo a.C. anche i Messapi, su imitazione delle colonie greche, incominciarono a coniare le monete.\nI centri di cui si presume battessero moneta e dove sono stati trovati reperti sono: Balethas (Alezio), Brention/Brentesion (Brindisi), Graxa (non identificata), Kasarium (Casarano?), Nareton (Nard\u00f2), Orra (Oria), Ozan (Ugento), Samadi (non identificata).\nNelle monete pi\u00f9 antiche (prima della conquista romana del III secolo a.C.) il nome della citt\u00e0 \u00e8 in lingua messapica/greca: Ozan, Graxa, Balethas, Nareton, Taras. Dopo la conquista romana i nomi delle citt\u00e0 sono in latino: Brundisium, Orra, Tarentum, Uxentum.\nVi sono stati anche ritrovamenti di monete condivise con altri paesi, come avvenne con Carbina (Carovigno) e Brundisium (Brindisi), formando la moneta \"Carb-Brun\"\nLingua.\nNel territorio del Salento sono state rinvenute molte iscrizioni che attestano l'esistenza di un idioma assai ben caratterizzato, al quale \u00e8 stato attribuito il nome di lingua messapica, bench\u00e9 non sia possibile ricondurre con assoluta certezza quell'idioma alla trib\u00f9 dei Messapi, o soltanto ad essi. Fonti di epoca romana attestano comunque che il settore nord-orientale del Salento (grosso modo a nord-est della linea Manduria-Otranto) era popolato dai \"Kalabroi\" (in greco \u039a\u03b1\u03bb\u03b1\u03b2\u03c1\u03bf\u03cd\u03c2; in latino: \"Calabri\"), mentre il settore sud-occidentale della penisola era occupato dai \"Salentinoi\" (in greco \u03a3\u03b1\u03bb\u03b5\u03bd\u03c4\u03af\u03bd\u03bf\u03c5\u03c2; in latino: \"Sallentini\"), sebbene manchino elementi certi che consentano di ricollegare i Calabri e i Sallentini agli antichi Messapi.\nOccorre comunque considerare che la vitalit\u00e0 della lingua messapica era stata compromessa, ancor prima della conquista romana, dalla penetrazione della lingua osca parlata dai Lucani e dalle altre trib\u00f9 italiche di stirpe sannitica provenienti dall'area appenninica (fin dal IV secolo a.C. i Lucani si erano infatti impadroniti delle Murge Tarantine tanto da minacciare direttamente Taranto); cos\u00ec l'osco era ben conosciuto dal poeta latino Quinto Ennio, nato nel 239 a.C. a Rudiae (nel Tavoliere di Lecce), il quale affermava di utilizzare quella lingua, accanto al latino e al greco. Tuttavia, poich\u00e9 un sostrato messapico \u00e8 ben riconoscibile in talune variet\u00e0 dialettali osche parlate in regioni finitime (ad esempio, nella Tabula Bantina), \u00e8 plausibile che, in epoca remota, l'area di diffusione della lingua messapica fosse assai pi\u00f9 vasta.\nCultura materiale e arte.\nCeramica dipinta.\nI vasi messapici vennero in primo luogo decorati principalmente con forme geometriche. Come tipologie venivano utilizzati principalmente quello della olla e soprattutto della \"trozzella\".\nBronzi.\nZeus di Ugento\nRitrovata nel 1961, la statua, alta 74\u00a0cm, rappresenta non solo la testimonianza che i Messapi adottarono immagini greche, ma costituisce la migliore espressione della bronzistica della Magna Grecia e forse di tutta la Grecia del periodo arcaico. Fatta risalire al 530 a.C., la statua rientra nella produzione dell'arte tarantina e ne \u00e8 il simbolo, .\nNon \u00e8 da escludere, inoltre, che si tratti di una rappresentazione di Zeus Kataibates, il dio protettore degli Iapigi che secondo la tradizione aveva folgorato i Tarantini puniti per aver commesso empiet\u00e0 durante la presa di Carbina (Carovigno). Oggi si trova presso il Museo Archeologico Nazionale di Taranto ed una copia in quello di Ugento.\nVaso in bronzo (olpe) con tesoro di Basta\nRinvenuto a Basta (Vaste) nel 1989 in localit\u00e0 Fondo Sant'Antonio conteneva un tesoretto di 150 stateri di argento delle zecche di Tarentum, Heraklea e Thurium databile al III secolo a.C. \n, \u00e8 attualmente custodito presso il locale Museo, ubicato nell'antico Palazzo Baronale nel centro storico di Vaste.\nPittura funeraria.\nLe tombe messapiche sono di tre tipologie:\na) a fossa (scavate direttamente nella pietra tenera e coperte da un lastrone);\nb) a semicamera;\nc) a camera.\nLe tombe a camera messapiche (IV-II secolo a.C.), appartenute al ceto aristocratico, hanno un vestibolo esterno chiamato dromos, cui si accede da una scala intagliata nella roccia, ed una camera funeraria interamente affrescata la cui porta di accesso \u00e8 chiusa da battenti monolitici in alcuni casi accostati, in altri ruotanti su cardini. Gli affreschi riproducono gli elementi decorativi che erano presenti nelle abitazioni (lastre marmoree, elementi vegetali, festoni, o anche la travatura lignea presente sul soffitto). Sono visitabili nel parco archeologico di Egnazia.\nTipologia delle sepolture.\n1) la deposizione sul fianco in posizione rannicchiata (fetale) per l'et\u00e0 arcaica, attestata in diverse aree 'indigene' dell'Italia meridionale;\n2) la deposizione supina, con le braccia distese lungo i fianchi o incrociate sul petto, venne introdotta nella seconda met\u00e0 del V secolo a.C.;\n3) a partire dal IV secolo a.C., infine, la presenza del 'letto funebre' (in greco kline) appare indiziata da alcuni elementi quali la notevole profondit\u00e0 della fossa e le quattro 'fossette' angolari sul fondo della stessa, destinate verosimilmente ad alloggiare gli alti piedi del letto.\nNel caso di tombe riutilizzate con presenza di pi\u00f9 corpi e relativi corredi funerari si ipotizza il concetto di \"tombe di famiglia\".\nCorredi funerari.\nNelle tombe maschili troviamo oggetti che alludono ai tre principali aspetti del mondo virile: il 'banchetto', o meglio il consumo del vino (il cratere, usato per miscelare acqua e vino, l'oinochoe per mescere, il boccaletto per attingere, lo skyphos e il kantharos per bere), la palestra (strigile) e la guerra (punte di lance, cinturoni, elmi e sperone). Nelle tombe femminili troviamo sin dai corredi pi\u00f9 antichi la trozzella, accompagnata a partire dal IV secolo da altri elementi esclusivamente femminili quali i gioielli e vasi/contenitori di unguenti, oli profumati e profumi (lekythoi e unguentari) ed i pesi da telaio a forma troncopiramidale.\nOggetti propri del rituale funerario, e per questo presenti in tutte le tombe indifferentemente dal sesso o dall'et\u00e0 del defunto, sembrano essere le lekanai e i piattelli, con tutta probabilit\u00e0 destinati a contenere offerte di cibo per il viaggio nell'\"aldil\u00e0\", nonch\u00e9 le lucerne, atte forse a illuminare il cammino ed una moneta, secondo l'uso greco, per pagare il passaggio all'aldil\u00e0.\nSiti, musei e parchi archeologici.\nI corredi funerari provenienti dalla necropoli sono esposti nel locale Museo \"Palazzo Tafuri\". Inoltre, antistante il museo \u00e8 il parco archeologico all'aperto. Il parco espone diverse tipologie di tombe messapiche databili tra il VI ed il II secolo a.C. tra cui una imponente cassa formata da 20 lastroni di pietra calcarenitica locale (carparo).\nLe popolazioni messapiche occuparono inizialmente la collinetta che si affaccia sul seno di ponente del porto interno, (VIII secolo a.C.). Nel corso del VI sec. la citt\u00e0 venne difesa da mura che seguivano il percorso delle attuali via Armengol, via Fornari, via Casimiro e la banchina del porto. Due o pi\u00f9 zone necropolari erano all'esterno di questo circuito di mura; non \u00e8 escluso che un circuito pi\u00f9 ampio racchiudesse una area molto pi\u00f9 vasta, come si riscontra in altre importanti citt\u00e0 messapiche. I reperti sono esposti nel museo archeologico provinciale Francesco Ribezzo di Brindisi.\nSulla collina sovrastante l'attuale territorio del comune di Carovigno sorgeva la citt\u00e0 di Carbina. I pregevoli reperti archeologici sono esposti nei musei di Egnazia, Brindisi e Taranto. Una prima cinta muraria circondava la citt\u00e0 alta, altre due erano alla base della collina ed includevano la necropoli. Tracce della seconda cinta sono visibili presso l'attuale cimitero.\nAlla base della cittadella fortificata, con ampia vista su tutta la costa sud-est del Salento, si trovano alcuni filari delle antiche mura messapiche su cui \u00e8 stato costruito il castello aragonese.\nAnche questo sito \u00e8 molto documentato con una estensione della cinta muraria di 3100 m per un'area di circa 69 ettari in cui \u00e8 stato creato un museo diffuso.\nSono visibili in loco tratti della cinta muraria messapica. Tutti i reperti sono esposti nel locale museo archeologico.\nLe mura messapiche sono costituite da un maestoso muraglione di circa 2\u00a0km che estendendosi fino al mare include un'area fortificata di circa 40 ettari. La necropoli con le varie tombe a fossa, semicamera ed ipogei ha restituito numerose testimonianze messapiche esposte presso il locale museo archeologico.\n\u00c8 il sito meglio conservato con tre cerchie murarie, la pi\u00f9 esterna di 3382 m,fossato ed una estesa necropoli di circa 2500 sepolture.\nTutta l'area interessata \u00e8 oggi il parco archeologico delle Mura messapiche.\nL'insediamento messapico abbandonato di Muro Tenente risulta ampio circa 50 ettari ed \u00e8 racchiuso da una cinta muraria lunga 2700 metri, ancora in gran parte conservata sotto un cumulo di terra e rovi. Attualmente l'area \u00e8 oggetto di lavori di riqualificazione utili alla costituzione del parco archeologico di Muro Tenente (esteso su una superficie di circa 30 ettari), gestito dalla Vrije Universiteit Amsterdam, in collaborazione con il Mibact, l'universit\u00e0 del Salento, il comune di Mesagne e il comune di Latiano.\nI ruderi delle antiche mura,in parte ancora visibili, racchiudono un territorio fortificato di circa 100 ettari. Numerosi reperti sono esposti nel museo diffuso di Borgo Terra nella piazza centrale del paese e nel museo archeologico di Lecce.\nTutti i reperti archeologici sono conservati presso il Centro di documentazione messapica, sito a palazzo Martini nel centro storico del comune. Sono inoltre presenti i resti delle necropoli visitabile nei siti archeologici in piazza cattedrale, piazza Lorch, parco Montalbano e nell'area Pasculli. Non \u00e8 del tutto accessibile il tempio dedicato a Demetra Persefone.\nLe tracce relative all'et\u00e0 messapica (IV-III secolo a.C.) sono una cinta muraria forse a difesa di un santuario (che tuttavia non fu completata) e diverse tombe. Corredi funerari ed iscrizioni sono visibili presso il museo archeologico di Lecce.\nNel sito sono visibili le tracce di un anfiteatro e di due cinte murarie in blocchi di pietra calcarenitica (\"tufo\"), in un'area archeologica di circa 100 ettari. Tutti i corredi funerari e le iscrizioni sono esposti nel museo archeologico di Lecce.\nOltre a ceramiche messapiche di produzione locale e asce in bronzo sono visibili presso il museo archeologico nazionale di Taranto ricchi corredi funerari e la famosa mappa di Soleto con indicati i nomi (prime lettere) di gran parte delle citt\u00e0 Messapiche del V secolo a.C. Visibili in loco alcuni tratti della doppia cinta di mura messapiche ed abitazioni.\nLe antiche mura racchiudono un'area di oltre 100 ettari che costituisce, con Vaste, Cavallino e Manduria,uno dei maggiori insediamenti fortificati. Nel locale museo archeologico molti reperti e la ricostruzione della Tomba dell'Atleta. \u00c8 stata rinvenuta nel corso di lavori di ampliamento di un'abitazione il 13 luglio 1970, nei pressi della via Salentina ed \u00e8 completa di oltre 12 vasi integri.\nLe antiche mura avevano una lunghezza di 3430 metri per un'area di 84 ettari. Presso il museo archeologico provinciale Francesco Ribezzo di Brindisi, \u00e8 presente la \"Sala Valesio\" contenente corredi tombali con vasi apuli e di Gnathia, iscrizioni funerarie, pesi da telaio, monete, vasi in bronzo, in ceramica e a vernice nera.\n\u00c8 uno dei siti pi\u00f9 studiati con una estensione delle antiche mura di 3350 m includenti un'area di 77 ettari.\nSu 20 ettari \u00e8 stato istituito il parco dei Guerrieri con una ricostruzione realistica delle capanne messapiche.\nSi trova su una collina molto vicina a Leuca. Le mura poderose in parte ancora visibili, lunghe oltre 4\u00a0km, dominavano un comprensorio che includeva l'attuale Leuca e la baia di San Gregorio. In quest'ultima localit\u00e0 sono visibili, a pochi metri di profondit\u00e0 nel mare, le strutture dell'antico porto ed una scalinata messapica con vicino l'imboccatura di un pozzo di acqua dolce. Tutti i reperti archeologici e le iscrizioni sono esposti nel museo archeologico di Lecce."}
{"id": "222828", "revid": "143542", "url": "https://it.wikipedia.org/wiki?curid=222828", "title": "Filumena Marturano", "text": "Filumena Marturano \u00e8 una commedia teatrale in tre atti scritta nel 1946 da Eduardo De Filippo e inserita dall'autore nella raccolta \"Cantata dei giorni dispari\". \u00c8 uno dei lavori di Eduardo pi\u00f9 conosciuti e apprezzati dal pubblico e dalla critica internazionale.\nScritta originariamente da De Filippo per la sorella Titina De Filippo, che rese una grande interpretazione del personaggio femminile di Filumena, in seguito fu interpretata da Regina Bianchi, Pupella Maggio, Valeria Moriconi, Isa Danieli, Lina Sastri, Mariangela Melato, Mariangela D'Abbraccio.\nDalla commedia Eduardo trasse il film omonimo (1951), diretto e interpretato da lui stesso e da sua sorella Titina, nonch\u00e9 la versione televisiva (1962) con Regina Bianchi nella parte che fu di Titina; Vittorio De Sica ne ricav\u00f2 altres\u00ec \"Matrimonio all'italiana\" (1964), con Sophia Loren e Marcello Mastroianni, sempre ambientato a Napoli. Racconta Andrea Camilleri, che ebbe frequentazioni di lavoro e d'amicizia con Eduardo De Filippo e che, in occasione della trasposizione televisiva della commedia, Eduardo disse a Regina Bianchi: \u00ab\"Reg\u00ec, guarda che poi questo Titina se lo guarda\"\u00bb. Regina Bianchi interpret\u00f2 la parte dando tutta s\u00e9 stessa. Alla fine del primo atto - negli anni '60 non c'era montaggio, si registrava un atto intero - Camilleri, profondamente emozionato, si precipit\u00f2 ad abbracciare l'attrice, che gli svenne tra le braccia per la tensione emotiva della recitazione che, con quelle parole, Eduardo le aveva provocato.\nLa commedia fu tradotta in varie lingue, tra cui l'inglese: nella versione londinese del 1977 fu diretta da Franco Zeffirelli e interpretata da Joan Plowright. Nel 1979 la stessa Plowright, dopo due stagioni di successi a Londra, interpret\u00f2 la commedia a Broadway la cui regia fu firmata, in questa edizione, dal marito Laurence Olivier. Tra le altre attrici straniere che hanno dato volto alla protagonista, si ricordano la messicana Katy Jurado (affiancata da Raf Vallone), l'argentina Tita Merello e le brasiliane Heloisa Helena e Yara Amaral.\nTrama.\nI atto.\nNapoli. Filumena, una donna matura con un passato da prostituta, \u00e8 stata per venticinque anni la mantenuta di don Domenico (\"Mim\u00ec\") Soriano, ricco pasticciere napoletano e suo cliente di vecchia data. Di fatto Filumena amministra i beni e la casa di lui come una vera e propria moglie.\nPer costringere don Mim\u00ec al matrimonio e ad abbandonare la sua condotta dissoluta, Filumena si finge morente, coinvolgendo nell'inganno un medico e il prete che celebrer\u00e0 il matrimonio \"in articulo mortis\" con Domenico che, credendola in fin di vita, la sposa con la prospettiva di un breve legame. La scoperta dell'inganno sconvolge l'uomo che intanto aveva intessuto una relazione con una giovane donna di ventidue anni, Diana, addirittura affidando a questa le cure di Filumena - falsamente agonizzante e incosciente - che cos\u00ec assiste, durante la finzione, alle effusioni scambiate tra i due. Alla reazione di Mim\u00ec, Filumena mette le carte in tavola: gli racconta di avere tre figli, frutto di un giuramento fatto alla \"Madonna delle Rose\" di non abortire, di aver rinunciato a cambiare vita con un altro uomo che l'avrebbe sposata, sperando nella fine del precedente matrimonio di Soriano, che intanto aveva comunque provveduto per gelosia ad allontanare Filumena dalla casa di tolleranza.\nL'atto si conclude con lo sfogo di Filumena che allontana Diana in malo modo e che chiede a Mim\u00ec il riconoscimento della paternit\u00e0 dei tre figli, che aveva cresciuto sino allora sottraendo a Domenico piccole somme, per dare ad essi un futuro sereno. Mim\u00ec infuriato si allontana con il proposito di voler fare di tutto per ottenere l'annullamento del matrimonio.\nII atto.\nDomenico chiama in casa un avvocato che lo rassicura della nullit\u00e0 del matrimonio celebrato con l'inganno. Filumena, che nel frattempo aveva fatto chiamare i figli per sistemarli in casa per averli vicino a s\u00e9, davanti al trionfo di Domenico gli esprime il proprio disprezzo e gli rinfaccia l'ingratitudine verso di lei che si \u00e8 occupata per tanti anni di lui e dei suoi affari. Racconta l'infanzia povera e infelice da lei trascorsa nel vico San Liborio che la port\u00f2 per fame a prostituirsi e comunica ai tre giovani di essere la loro madre. I tre reagiscono sbalorditi alla rivelazione della donna ma uno di loro l'accoglier\u00e0 in casa sua.\nRimasti soli, Filumena rivela a Domenico che uno dei tre \u00e8 suo figlio e poich\u00e9 egli non le crede Filumena gli ricorda di quando una notte volle amarlo di un amore vero che lui non cap\u00ec, pagandola come al solito con una banconota che Filumena ha conservato e sulla quale ha segnato la data del concepimento di suo figlio: ora, dopo aver strappato la parte con la data restituisce il denaro a don Mim\u00ec \u00ab...\"perch\u00e9 i figli non si pagano\"\u00bb e va via di casa in un moto d'orgoglio.\nIII atto.\nDon Mim\u00ec e Filumena hanno deciso di sposarsi: ma l'uomo ancora non conosce chi \u00e8 il suo vero figlio e cercher\u00e0 inutilmente di scoprire quale dei tre possa essere. Filumena non glielo dir\u00e0 mai perch\u00e9 sa che don Mim\u00ec dedicherebbe solo a lui le sue attenzioni, favorendolo a scapito degli altri due e facendo nascere dissidi tra i fratelli.\nQuindi, se don Mim\u00ec vuole essere padre di suo figlio, lo dovr\u00e0 essere per tutti e tre indistintamente perch\u00e9 \u00ab\"'E figlie so' ffiglie... E so' tutte eguale...\"\u00bb. Sulle prime Domenico sembra allontanarsi nuovamente e il matrimonio pare andare a monte, ma proprio nel momento in cui l'uomo sta per spiegare la situazione ai tre giovani si sente da questi chiamare per la prima volta \"pap\u00e0\". Commosso da quel riconoscimento di paternit\u00e0 che non si aspettava, Domenico si rassegna e sposa Filumena, che per la prima volta non tratterr\u00e0 le sue lacrime.\nLa crisi della famiglia.\nAncora una volta Eduardo mette in scena la crisi della famiglia patriarcale borghese, quella che \u00e8 nei desideri di don Mim\u00ec, mentre Filumena sa che sarebbe \u00abfondata sul privilegio degli uni sopra gli altri e dunque sull'esclusione dei figli illegittimi.\u00bb Filumena \u00e8 consapevole che per loro il tempo della famiglia basata sull'amore \u00e8 trascorso: \nFilumena sa bene che di quella famiglia rimane ben poco e che, se la si vuol far sopravvivere, bisogna rinsaldarne l'unit\u00e0 economica. Forse, col tempo, come spera don Mim\u00ec, si former\u00e0 una famiglia, non pi\u00f9 quella ormai persa, ma quella ricostruita, basata sul reciproco rispetto dei coniugi e anche quello verso i figli di una prostituta."}
{"id": "222831", "revid": "767487", "url": "https://it.wikipedia.org/wiki?curid=222831", "title": "Legis actio per iudicis arbitrive postulationem", "text": "Con la locuzione latina legis actio per iudicis arbitrive postulationem si esprime uno dei 5 modi di \"lege agere\" in uso presso il risalente diritto romano. Era un'azione di accertamento.\nCaratteristiche.\nA differenza della legis actio sacramento che era \"generalis\", alla \"legis actio per iudicis arbitrive postulationem\" poteva farsi ricorso solo in determinati casi previsti dalla legge. Inoltre essa aveva il vantaggio di pervenire pi\u00f9 rapidamente alla fase \"in iure\", e non comportava il \"sacramentum\" (giuramento) e la \"poena sacramenti \"che ne conseguiva per chi fosse sconfitto nella lite, ci\u00f2 ne faceva una procedura non pericolosa.\nIl procedimento ci viene descritto da Gaio nel IV commentario delle sue Istituzioni:\nIn pratica, si poteva esercitare o in seguito ad una lite per una \"sponsio\" o per la divisione tra coeredi di un asse ereditario o per lo scioglimento di una comunione.\n\"Agere per sponsionem\".\nLa scienza giuridica romana elabor\u00f2 a partire dalla \"legis actio per iudicis arbitrive postulationem\" uno schema processuale che permettesse di utilizzare questo procedimento anche su fattispecie non inizialmente previste, come una rivendica su una cosa, senza dover incorrere nella pericolosit\u00e0 del \"sacramentum\". I due litiganti, in sede extragiudiziale, compivano una \"sponsio\" riguardo alla controversia; in questo modo potevano ricorrere alla \"iudicis arbitrive postulationem\" con oggetto, appunto, la \"sponsio\" ma con l'effetto di arrivare a risolvere il tema della controversia originale. Questo meccanismo prese il nome di \"agere per sponsionem\"."}
{"id": "222832", "revid": "438678", "url": "https://it.wikipedia.org/wiki?curid=222832", "title": "Il gigante (film)", "text": "Il gigante \"(Giant)\" \u00e8 un film del 1956 diretto da George Stevens. La pellicola \u00e8 passata alla storia come l'ultimo dei tre film in cui compare come protagonista James Dean, la cui improvvisa morte in un incidente stradale avvenne proprio sul finire delle riprese nel settembre 1955.\nJames Dean, Rock Hudson e Mercedes McCambridge si sono fregiati di tre delle nove candidature all'Oscar assegnate a questo film, tratto dal leggendario romanzo di Edna Ferber, che alla fine vinse unicamente l'Oscar alla miglior regia. Nel 2005 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito all'ottantaduesimo posto della classifica dei migliori cento film statunitensi di tutti i tempi.\nTrama.\nJordan \"Bick\" Benedict, discendente da una ricca famiglia di allevatori del Texas, sposa Leslie Lynnton, una ragazza del Maryland. I primi anni trascorrono tra numerose difficolt\u00e0, legate soprattutto al fatto che Leslie deve vincere l'ostilit\u00e0 della cognata Luz ed abituarsi al modo di pensare locale, assai diverso da quello della sua famiglia d'origine, sfociando in incomprensioni all'interno della coppia poi superate soprattutto con la nascita dei tre figli. Bick Benedict, uomo all'antica dai solidi valori etici, nota presto i mutamenti del suo mondo, ma non riesce ad adattarvisi, un atteggiamento che causa una progressiva e inarrestabile discesa economica e sociale.\nTra i braccianti di Bick spicca un giovane povero ma ambizioso, Jett Rink, che gode delle simpatie di Luz, ma che ama segretamente Leslie per il suo temperamento forte e ribelle. Luz muore in un incidente cadendo da cavallo e lascia a Jett in eredit\u00e0 un piccolo appezzamento di terreno che, nonostante le insistenze di Bick, egli si rifiuta di vendere ai Benedict. Jett ha l'obiettivo di diventare un uomo ricco e di prestigio come gli altri proprietari terrieri e di farsi accettare da loro: avere finalmente un terreno suo \u00e8 il primo passo verso la vita che desidera. Jett lavora alacremente per perseguire il suo sogno e presto rileva nel terreno ereditato dei notevoli giacimenti di petrolio, che gli conferiscono la ricchezza tanto sognata. Di questa scoperta beneficiano anche gli altri proprietari terrieri della zona, tra cui i Benedict, nonostante proprio Bick si fosse sempre rifiutato in precedenza di far trivellare il terreno.\nNegli anni successivi gli scontri in famiglia tra Leslie e Bick continuano, in particolare riguardo all'educazione dei figli, che non vogliono proseguire l'attivit\u00e0 del padre. La frattura maggiore si evidenzia in particolar modo quando Jordan, il figlio maggiore che ha intrapreso la carriera di medico invece di occuparsi delle propriet\u00e0 di famiglia, sposa Juana, un'infermiera messicana. La figlia Judy sposa invece il fidanzato storico Bob, un vero texano, con il quale per\u00f2 decide di avere una fattoria tutta loro, invece di riprendere la gestione della propriet\u00e0 familiare.\nAlcuni anni dopo Jett inaugura un sontuoso albergo invitando tutte le famiglie texane pi\u00f9 in vista, per dimostrare finalmente la sua appartenenza a quel mondo. Tra loro \u00e8 presente anche la famiglia Benedict, e Jett ne approfitta per far la corte alla figlia Luz, che rimane conquistata da tanto prestigio. Intanto Juana deve affrontare un episodio di razzismo: il personale del parrucchiere dell'hotel rifiuta di servirla poich\u00e9 messicana e a nulla vale l'intervento di Jordan, che viene percosso a tradimento da Jett, il quale deve per\u00f2 fare i conti con la realt\u00e0: viene snobbato dai suoi ospiti, occupati ad intrattenersi gli uni con gli altri. Leslie lo affronta e, di fronte all'evidenza che lui era ed \u00e8 invaghito di lei, gli dice che non lo ha mai amato e che corteggiare sua figlia per ripicca non cambier\u00e0 le cose. Jett ha un alterco nella sala dei vini con Bick che vuole vendicare l'affronto a Jordan, durante il quale vedendo un Jett ubriaco e in disfacimento rifiuta di percuoterlo e, dopo avergli detto che non vale la pena di sporcarsi le mani perch\u00e9 ormai \u00e8 finito, si limita a far cadere a cascata numerosi scaffali di vino; Jett allora rientra nella sala dei ricevimenti, barcollante e troppo ubriaco per tenere il discorso. Appisolatosi sulla sedia, si risveglia solo nella sala oramai vuota, mentre un temporale violento spacca le vetrate; qua, completamente ubriaco, tiene una patetica conferenza dichiarando il suo amore mai corrisposto per Leslie, causa di tanto rancore verso la famiglia Benedict. A questa scena partecipa Luz accompagnatavi dallo zio, la quale in questo modo si rende conto della realt\u00e0 e smette di difendere Jett.\nDi ritorno dalla disastrosa inaugurazione i Benedict si fermano a mangiare in una tavola calda. Qui si nota il cambiamento di Bick, che difende nipote e nuora dai commenti razzisti da parte del proprietario con il quale arriva ben presto alle mani in una memorabile scazzottata in cui per\u00f2 Bick ha la peggio. I Benedict si ritirano nella loro casa in cui, nonostante i contrasti e le amarezze, proseguiranno serenamente la loro vita, sempre insieme e ancora innamorati. La macchina da presa inquadra per ultimi i due nipotini, uno bianco e l'altro meticcio.\nTitolo.\nIl film \u00e8 tratto dal romanzo omonimo scritto da Edna Ferber nel 1949 e il gigante a cui si allude \u00e8 lo stato del Texas, all'epoca il maggiore dei 48 stati americani.\nRiprese.\nIl film venne girato nella cittadina di Marfa nell'estate del 1955"}
{"id": "222835", "revid": "439724", "url": "https://it.wikipedia.org/wiki?curid=222835", "title": "Diamond Life", "text": "Diamond Life \u00e8 il primo album del gruppo Sade, pubblicato nel 1984 dalla Epic Records.\nEsso ha raggiunto la prima posizione in classifica in Germania, Svizzera, Austria, Paesi Bassi e Nuova Zelanda, la seconda nel Regno Unito e in Italia e la quinta nella Billboard 200.\nTracce.\nTesti di Sade Adu e Stuart Matthewman, eccetto dove indicato."}
{"id": "222840", "revid": "322321", "url": "https://it.wikipedia.org/wiki?curid=222840", "title": "Dolo (disambigua)", "text": ""}
{"id": "222842", "revid": "1170", "url": "https://it.wikipedia.org/wiki?curid=222842", "title": "John Crossman", "text": ""}
{"id": "222849", "revid": "767487", "url": "https://it.wikipedia.org/wiki?curid=222849", "title": "Plan 9 from Outer Space", "text": "Plan 9 from Outer Space \u00e8 un film horror fantascientifico del 1959 scritto e diretto da Edward D. Wood Jr. Venne proiettato in anteprima nel 1957 col titolo \"Grave Robbers From Outer Space\". Considerato il film pi\u00f9 famoso del regista, venne completamente ignorato dalla critica fino al 1978, anno della morte del regista, quando i critici Harry Medved e Randy Dreyfuss lo definirono \"Il peggior film di tutti i tempi\".\nTrama.\nSan Fernando, California. Due becchini stanno sotterrando la moglie di un uomo anziano quando, ad un certo punto sentono un rumore strano. Decidono cos\u00ec di lasciare il cimitero, ma vengono uccisi dalla donna defunta che stavano sotterrando, ora risorta. Intanto Jeff Trent e Danny, due piloti aerei in servizio, avvistano un disco volante nei cieli.\nNel frattempo, il vecchio marito della donna risorta la sera prima, disperato per la perdita dell'amata moglie, muore venendo investito da un'auto. L'ispettore Daniel Clay e alcuni agenti di polizia giungono al cimitero per indagare sulla morte dei due becchini. Durante le indagini Daniel Clay viene ucciso dai defunti coniugi, ormai diventati degli zombie. Jeff Trent racconta alla moglie Paula il suo incontro con l'UFO, affermando che l'esercito gli ha imposto di mantenere il segreto. Questi inizia anche a sospettare che l'omicidio al cimitero sia legato proprio all'UFO della sera prima.\nNelle settimane successive, diversi titoli di giornali continuano a segnalare avvistamenti di UFO. L'esercito, sotto il comando del colonnello Thomas Edwards, attacca le astronavi in cielo. I militari riescono a scacciare via gli alieni che tornano alla loro \"Space Station 7\" per rigenerarsi. Qui il comandante Eros informa il sovrano alieno di non essere riuscito a mettersi in contatto con i governi terrestri. Il sovrano decide quindi di attuare il \"Piano 9\": tramite onde elettromagnetiche vengono riportati in vita i morti.\nQuella notte, il marito-zombie si intrufola nella casa di Jeff, che, partito per un altro volo, ha dovuto lasciare sola la moglie Paula, nonostante fosse molto preoccupato per la sua sicurezza. Paula riuscir\u00e0 a sfuggire allo zombie solo per venire successivamente attaccata anche dal risorto Daniel Clay che la insegue fino al cimitero, dove la donna verr\u00e0 tratta in salvo da un automobilista di passaggio, mentre i tre zombie tornano alla nave di Eros.\nProduzione.\nPoco prima della morte di Bela Lugosi, avvenuta nell'agosto 1956, Wood stava lavorando con quest'ultimo a un film horror dal titolo \"Tomb of the Vampire\" (in un'intervista rilasciata da Bela Lugosi prima della sua morte, parla di un film con un titolo diverso: \"Il vampiro corre nel West\"). Tuttavia, il regista riusc\u00ec a completare solamente pochi minuti di riprese, e per questo abbandon\u00f2 il progetto. Poco tempo dopo Wood svilupp\u00f2 una nuova trama, per quello che sarebbe stato l'ultimo film interpretato da Lugosi: \"Grave Robbers from Outer Space\" e, per girare altre scene del suo personaggio, decise di ingaggiare come controfigura Tom Mason, chiropratico di sua moglie, nonostante non assomigliasse per niente a Lugosi.\nLe riprese (tolte quelle con Lugosi), durarono meno di una settimana e furono effettuate nel novembre 1956.\nIl regista del film compare in un cameo con in mano un giornale.\nDistribuzione.\nIl film venne proiettato in anteprima nel marzo 1957 al Carlton Theatre di Los Angeles col titolo \"Grave Robbers From Outer Space\"; nel 1958 venne messo sotto copyright, ma pass\u00f2 un altro anno prima della sua effettiva distribuzione nelle sale, avvenuta nel 1959, come secondo spettacolo, con il titolo di \"Plan 9 from Outer Space\".\nIn Italia il film \u00e8 rimasto inedito per decenni, fino all'uscita in VHS in lingua originale con sottotitoli in italiano.\nLa pellicola \u00e8 entrata nel pubblico dominio negli Stati Uniti\nCritica.\nIl film venne completamente ignorato dalla critica fino al 1978, anno della morte del regista, quando i critici Harry Medved e Randy Dreyfuss lo definirono \"Il peggior film di tutti i tempi\". Nel 1980 il film venne indicato nel libro \"Golden Turkey Awards\" di Michael ed Harry Medved come peggior film e peggior regia. Ridicoli gli effetti speciali (anche per l'epoca): sono facilmente osservabili i fili che sorreggono i modellini delle astronavi e gli attori recitano davanti a uno sfondo finto, proiettando su di esso le loro ombre. \"Il Morandini\" scrive che \u00e8 stato \u00abqualificato con l'iperbole del \"film pi\u00f9 brutto della storia del cinema\" e, perci\u00f2, diventato oggetto di culto. Il che non gli impedisce di essere assai divertente, almeno per chi sa apprezzarne lo spudorato dilettantismo, le strampalate scenografie, i dialoghi tremendi, l'assurda logica narrativa\u00bb.\nSu Rotten Tomatoes ha un rating del 66% basato su 38 recensioni. Il consenso del sito recita: \u00abEpitomo del cinema tanto brutto da essere bello, \"Plan 9 From Outer Space\" \u00e8 un \"thriller\" fantascientifico involontariamente comico prodotto dall'anti-genio Ed Wood che viene celebrato solo per la sua sbalorditiva inettitudine\u00bb. Molti recensori concordano nel dire che il fascino di questo film \u00e8 dovuto proprio alla sua maldestrezza.\nSecondo la \"Videohound's Complete Guide to Cult Flicks and Trash Pics\", \"Plan 9 from Outer Space\" \u00e8 \u00abcos\u00ec celebre per la sua bruttezza da essere ormai oltre qualunque critica\u00bb.\nL'attore Gregory Walcott, pur ammirando la tenacia con cui Wood perseguiva i suoi progetti, aveva una pessima opinione di \"Plan 9\". Diversi anni dopo ha commentato: \u00abEd aveva un pessimo gusto ed era indisciplinato. Anche se avesse avuto dieci milioni di dollari, \"Plan 9\" sarebbe comunque uscito una schifezza senza gusto. Mi piaceva Ed Wood, ma non vedevo alcun genio in lui. La sua unica preoccupazione era fare il suo prossimo film... Sembrava che fosse stato girato in cucina... il peggior film di tutti i tempi. Trent'anni dopo, \u00e8 tornato per tormentarmi\u00bb.\nVampira ha ricordato: \u00abNon avevo un costume decente per \"Plan 9\". Quello che indossavo era vecchio e consumato. Se ci fai caso, avevo un buco in mezzo alle gambe... ma ho pensato, beh, tanto nessuno vedr\u00e0 mai questo film, quindi non ha importanza\u00bb.\nLa critica pi\u00f9 recente ha rivalutato l'operato di Ed Wood il quale, tagliato fuori dal mainstream hollywoodiano in quanto non in linea col gusto corrente, ha dovuto sempre arrangiarsi con budget ridicoli e tempi ristrettissimi. Un giudizio pi\u00f9 equilibrato gli riconosce di essere stato un fantasioso visionario iniziatore non solo del genere horror fantascientifico ma anche di scabrose tematiche psicologiche come in \"Glen or Glenda\".\nUn sondaggio indetto dalla rivista \"Empire\" ha collocato la pellicola al 16\u00ba posto nella classifica dei 50 film peggiori di sempre."}
{"id": "222850", "revid": "8911", "url": "https://it.wikipedia.org/wiki?curid=222850", "title": "Estintori", "text": ""}
{"id": "222851", "revid": "339392", "url": "https://it.wikipedia.org/wiki?curid=222851", "title": "Storia del Fascismo", "text": ""}
{"id": "222854", "revid": "8911", "url": "https://it.wikipedia.org/wiki?curid=222854", "title": "Estintori idrici", "text": ""}
{"id": "222855", "revid": "8911", "url": "https://it.wikipedia.org/wiki?curid=222855", "title": "Estintori ad idrocarburi idrogenati", "text": ""}
{"id": "222860", "revid": "128334", "url": "https://it.wikipedia.org/wiki?curid=222860", "title": "Malattie infettive del gatto", "text": "Le malattie infettive del gatto possono essere dovute a vari agenti patogeni: la maggior parte risulta tuttavia riconducibile a virus.\nLe principali malattie del gatto comprendono:\nPer le prime quattro sono disponibili dei vaccini.\nTutte queste malattie sono trasmissibili: la vaccinazione \u00e8 perci\u00f2 consigliabile sempre, specie per quei gatti che hanno occasione di entrare in contatto con i loro simili o di avere accesso ad aree comuni.\nLa leucemia felina o FeLV.\nLa leucemia felina \u00e8 una malattia di tipo neoplastico che comporta una produzione abnorme di leucociti.\nNei gatti \u00e8 originata da un retrovirus che viene trasmesso da un soggetto all'altro tramite le secrezioni quali urina, lacrime e saliva, e da madre a feto per via placentare.\nL'infezione pu\u00f2 poi seguire due diversi destini:\nPanleucopenia felina.\nLa panleucopenia felina \u00e8 una malattia che colpisce sia felini, che procioni che visoni. Essa \u00e8 dovuta al parvovirus, virus resistente solo nell'ambiente, perch\u00e9 neutralizzabile tramite la formalina o l'ebollizione.\nI sintomi primari comprendono vomito, febbre, anoressia, disidratazione, congestione e secchezza mucosa orale e faringea, dolore addominale, ingrossamento linfonodale, per poi progredire con la leucopenia e la diarrea.\nSe poi la panleucopenia colpisce una femmina gravida si possono, in alcuni casi, avere dei danni cerebrali al feto o anche l'aborto.\nAnche se sottoministrato al cucciolo, il vaccino ha efficacia limitata e non deve essere dato a una gatta gravida perch\u00e9 pu\u00f2 dare problemi al feto.\nIl virus della panleucopenia felina, a causa della sua specificit\u00e0, morbosit\u00e0 e letalit\u00e0 \u00e8 stato ed \u00e8 talvolta impiegato per le operazioni di eradicazione felina dalle isole.\nCalicivirosi felina.\nLa calicivirosi felina \u00e8 una malattia contagiosa dovuta ad alcune specie di calicivirus. Questa malattia pu\u00f2 dare serie conseguenze soprattutto nei gatti giovani non vaccinati e soggetti a malattie, e in assenza di cure pu\u00f2 facilmente portare alla morte.\nLa sintomatologia comprende ulcere al palato duro (palato superiore) e alla lingua, spesso associate a stomatite, ma anche sintomi respiratori.\nRinotracheite virale felina.\nLa rinotracheite virale felina \u00e8 una malattia estremamente contagiosa dovuta all'herpesvirus.\nQuesta malattia comporta mortalit\u00e0 e morbilit\u00e0 soprattutto ai gatti di et\u00e0 inferiore all'anno di et\u00e0. Tra i sintomi si segnalano febbre, tosse, salivazione viscosa, cheratite ulcerosa, starnuti eccessivi e scoli nasali mucopurulenti.\nSindrome da immunodeficienza virale felina o FIV.\nLa FIV colpisce il sistema immunitario del gatto compromettendone l'efficiente funzionamento e rendendo quindi il gatto affetto pi\u00f9 suscettibile a infezioni secondarie e neoplasie.\nIl FIV \u00e8 un virus che colpisce solo il gatto e che non contagia n\u00e9 gli esseri umani n\u00e9 gli altri animali, purch\u00e9 non siano felini.\nI gatti affetti da FIV possono vivere una vita lunga, sana e relativamente normale, senza mostrare alcun sintomo di malattia, ma solo mostrando una maggiore suscettibilit\u00e0 a infezioni secondarie che necessitano solitamente di terapie pi\u00f9 lunghe rispetto a quanto non avvenga in gatti FIV negativi. Pertanto i gatti FIV positivi dovrebbero vivere in casa, liberi da stress e seguiti con attenzione affinch\u00e9 ogni minima avvisaglia di malessere venga prontamente affrontata e correttamente gestita.\nPeritonite infettiva del gatto o FIP.\nLa malattia \u00e8 di origine virale, causata da un 'corona virus'. \u00c8 altamente infettiva tra gatti e non contagiosa per l'uomo e altri animali domestici (tipo cani, criceti o altri). Colpisce popolazioni feline con analoghe caratteristiche cromosomiche ereditarie, per cui in una colonia non tutti i felini vengono colpiti, recettiva la tigre in cui \u00e8 mortale.\nColpisce le sierose: pleure, pericardio, peritoneo. Per cui pu\u00f2 colpire tutti gli organi interni agendo dall'esterno del loro rivestimento sieroso.\nPu\u00f2 avere decorso molto rapido, anche solo 3 giorni, o sub acuto, con decine di giorni di convalescenza.\nSintomatologia: il gatto si mostra indebolito, fiacco, mangia sempre meno, esce meno e fa passeggiate sempre pi\u00f9 corte.\nSe la malattia colpisce i reni, come primo sintomo si osserva che l'animale fatica a trattenere la pip\u00ec e si trova a sporcare nelle varie stanze della casa dove rimane inavvertitamente chiuso anche se solo per tempi limitati. L'urina in questo caso \u00e8 un po' appiccicosa (simile a quella di un gatto diabetico). In un secondo stadio immediatamente successivo questa urina pu\u00f2 essere a volte mista a sangue.\nSe colpisce il fegato, si pu\u00f2 osservare che le gengive diventano gialle (invece che rosate) come se avesse l'ittero e in genere le parti rosate si decolorano e assumono tonalit\u00e0 giallastre.\nNel frattempo, il gatto si indebolisce sempre di pi\u00f9 e sempre pi\u00f9 velocemente, mangiano sempre meno fino a niente del tutto nella fase acuta e al contrario, bevendo molto e di frequente. La peritonite infettiva porta anche ad anemia, formazione di liquido nell'addome, per cui il gatto diventa sempre pi\u00f9 scheletrico (gli si possono contare le vertebre), ma con l'addome enormemente gonfio e dopo poco muoiono\nL'ascite o versamento addominale \u00e8 spesso presente, ma pu\u00f2 verificarsi anche un versamento toracico che porta a complicanze di natura respiratoria (ipoventilazione e dispnea conseguente). Il liquido raccolto per centesi (aspirazione tramite punzione della cavit\u00e0 interessata) presenta un elevato tasso proteico (oltre 4 g/dl) e risulta filamentoso. La causa dei versamenti va ricercata in una vasculite (infiammazione dei vasi) ad opera del coronavirus che provoca una aumentata permeabilit\u00e0 di vene, capillari e arteriole con conseguente stravaso di plasma. La terapia d'elezione \u00e8 a base di Interferone felino, ma risulta solo un palliativo e l'animale muore o viene sottoposto ad eutanasia a causa dell'inevitabile emaciazione conseguente all'infezione primaria e alle complicanze batteriche secondarie.\nVa per\u00f2 detto che la sola presenza del corona virus nell'organismo non ha nessun significato. La maggior parte dei gatti si libera del virus tramite le feci quindi, la presenza dello stesso al momento dell'eventuale test, non \u00e8 rilevante ai fini della diagnosi della malattia. La Fip \u00e8 causata da una mutazione del corona virus dovuta a cause sconosciute. Il corona virus pu\u00f2 persistere nell'organismo anche per diversi anni, senza per\u00f2 tramutarsi mai in peritonite infettiva."}
{"id": "222863", "revid": "1543377", "url": "https://it.wikipedia.org/wiki?curid=222863", "title": "Bastoncini di Nepero", "text": "I bastoncini (\"virgulae\") di Nepero (detti anche virgulae numeratrices) sono uno strumento di calcolo la cui invenzione \u00e8 attribuita a John Napier, che dal 1617 ne diffuse l'utilizzo. Il principio su cui si basano era per\u00f2 gi\u00e0 ampiamente diffuso nei paesi mediterranei con il nome di moltiplicazione araba o \"a gelosia\".\nNella loro versione pi\u00f9 semplice, i bastoncini sono asticelle, spesso costruite con avorio (da cui il loro nome pi\u00f9 diffuso nei paesi di lingua anglosassone: \"Napier's bones\", ossi di Nepero), su ciascuna delle quali sono incisi i primi multipli di un numero, con le decine e le unit\u00e0 divise da una barra obliqua. Accostando i bastoncini corrispondenti a diverse cifre fino a comporre un certo numero (per esempio accostando i bastoncini per il 2, il 4 e il 6 a comporre \"246\"), e sommando le cifre che risultano adiacenti (non separate dalla barra) nelle diverse righe, si ottiene facilmente la tabellina dei multipli del numero in questione. Quindi possono essere considerati come una \"generalizzazione\" della tavola pitagorica.\nEsempio.\nIl seguente esempio mostra la giusta apposizione di tre bastoncini e (sulla destra) il risultato delle somme:\nVarianti.\nNepero progett\u00f2 numerose varianti di questo meccanismo, tra l'altro con regole per dividere ed estrarre radici quadre e cubiche. Questi strumenti furono descritti dallo stesso Nepero in \"Rhabdologiae seu Numerationis per virgulas libri duo\" (1617). Le applicazioni che egli aveva in mente erano legate alla costruzione delle tavole dei logaritmi e al calcolo astronomico.\nI bastoncini di Nepero vennero, sia pur con piccole varianti, aggiunti a molte addizionatrici meccaniche al fine di trasformarle in macchine \"moltiplicatrici\". Gli esempi vanno dalla macchina di Wilhelm Schickard (1623) all\"'Omega\" di J. Bamberger (1905).\nUn interessante strumento che pu\u00f2 essere considerato un perfezionamento dei bastoncini di Nepero sono i regoli di Genaille-Lucas. Questi, grazie ad una originale idea grafica, riescono ad evitare le somme iniziali su ogni singola riga."}
{"id": "222890", "revid": "767487", "url": "https://it.wikipedia.org/wiki?curid=222890", "title": "Hormoaning", "text": "Hormoaning \u00e8 un EP della rock band Nirvana pubblicato il 5 febbraio 1992 dall'etichetta DGC per il mercato australiano e giapponese."}
{"id": "222891", "revid": "1522738", "url": "https://it.wikipedia.org/wiki?curid=222891", "title": "Vittorio Emanuele", "text": ""}
{"id": "222893", "revid": "1728", "url": "https://it.wikipedia.org/wiki?curid=222893", "title": "Regina Margherita", "text": ""}
{"id": "222897", "revid": "49", "url": "https://it.wikipedia.org/wiki?curid=222897", "title": "Endianness", "text": ""}
{"id": "222899", "revid": "287204", "url": "https://it.wikipedia.org/wiki?curid=222899", "title": "Juniperus oxycedrus", "text": "Il ginepro rosso (Juniperus oxycedrus L.) \u00e8 una pianta a portamento arbustivo, presente in Italia, appartenente alla famiglia delle Cupressaceae. \u00c8 una specie caratteristica della macchia mediterranea.\nDescrizione.\nHa portamento eretto come il ginepro comune, e pu\u00f2 superare gli otto metri d'altezza. Si distingue dal ginepro comune osservando le foglie (aghi), che presentano due righe bianche anzich\u00e9 una; dette righe bianche sono le file di stomi.\nGinepro coccolone.\nUna sottospecie importante \u00e8: \"Juniperus oxycedrus L. ssp. macrocarpa\", il cui nome comune \u00e8 \"ginepro coccolone\"; \u00e8 caratterizzata dai galbuli pi\u00f9 grandi e da una maggiore rarit\u00e0. Anche questa sottospecie ha due righe bianche negli aghi, ma questi sono pi\u00f9 corti e la pianta ha un portamento meno verticale.\nDistribuzione e habitat.\n\"J. oxycedrus\" \u00e8 originario del Mediterraneo ed \u00e8 presente in Marocco e Portogallo, in Francia, in Iran e nel sud del Libano e in Israele. Cresce su terreni rocciosi, dal livello del mare a 1600 m di altitudine. L'epiteto \"oxycedrus\" significa \"cedro affilato\" e le sue specie potrebbero derivare dal \"cedrus\" degli antichi greci.\nIl ginepro coccolone, da parte sua, cresce sulle distese costiere sabbiose delle rive del Mediterraneo.\nUsi.\nDal suo fusto si ricava un legno pregiato, scuro e profumato, duro da lavorare. In Italia il taglio \u00e8 vietato.\nFornisce, inoltre, un catrame vegetale ancor oggi impiegato nelle affezioni locali della pelle, incorporato in pomate."}
{"id": "222901", "revid": "1544245", "url": "https://it.wikipedia.org/wiki?curid=222901", "title": "Museo nazionale etrusco di Villa Giulia", "text": "Il Museo nazionale etrusco di Villa Giulia, noto anche come ETRU, \u00e8 un museo statale italiano dedicato alle civilt\u00e0 etrusca e falisca ospitato negli ambienti di villa Giulia e villa Poniatowski a Roma. Presso il museo ha sede anche la Soprintendenza per i Beni Archeologici dell\u2019Etruria meridionale.\nDi propriet\u00e0 del Ministero della cultura esso \u00e8 annoverato dal 2016 tra gli istituti museali dotati di autonomia speciale.\nStoria.\nCon la sede nella villa rinascimentale di Papa Giulio III (costruita come residenza suburbana fra il 1551 e il 1553 da un progetto di Jacopo Barozzi detto \"il Vignola\", Giorgio Vasari e Bartolomeo Ammannati), il museo nazionale etrusco \u00e8 stato fondato nel 1889 per raccogliere insieme tutte le antichit\u00e0 pre-Romane del Lazio, dell'Etruria meridionale e dell'Umbria appartenenti alle civilt\u00e0 etrusca e falisca. Nel 2012, il Museo nazionale etrusco di Villa Giulia ha aperto alcuni ambienti anche all'interno della vicina villa Poniatowski, storica \"d\u00e9pendance\" papale. Gli interventi di ampliamento e adeguamento sono stati realizzati anche grazie al Gioco del Lotto, in base a quanto stabilito dalla legge 662/96. \nAttraverso un bando internazionale istituito in seguito alla Riforma Franceschini, a maggio 2017 il direttore del museo \u00e8 diventato l\u2019archeologo umbro Valentino Nizzo.\nIl museo rappresenta la storica sede della finale del Premio Strega.\nCollezione.\nL'opera pi\u00f9 famosa custodita nel museo \u00e8 il monumento funerario di terracotta noto come il \"Sarcofago degli Sposi\", che rappresenta una coppia di sposi a grandezza quasi naturale adagiata in una luminosa posa conviviale o simposiale.\nGli altri tesori custoditi sono:\nCollegamenti.\n\u00c8 facilmente raggiungibile tramite le seguenti linee tranviarie di ATAC. "}
{"id": "222902", "revid": "78273", "url": "https://it.wikipedia.org/wiki?curid=222902", "title": "Museo Nazionale Etrusco", "text": ""}
{"id": "222904", "revid": "1456895", "url": "https://it.wikipedia.org/wiki?curid=222904", "title": "Bollettone", "text": "Il monte Bolettone, detto anche Bollettone, \u00e8 un monte delle Prealpi Comasche alto 1.317\u00a0m s.l.m.\nDescrizione.\nIl profilo del monte Bolettone \u00e8 facilmente riconoscibile ad occhio nudo dalla citt\u00e0 di Milano e dalla pianura, per l'inconfondibile filare di abeti, che dalla cima scende verso valle. La cresta del monte Bolettone \u00e8 spartiacque e divide a nord il comune di Albavilla dal comune di Faggeto Lario, a ovest dal comune di Albese con Cassano, a est dal comune di Erba. A sud vi \u00e8 la vallata di Albavilla in cui scorre il fiume Cosia che, sulle pendici del Bolettone, ha le sue sorgenti.\nIn vetta, nel 1964, per opera del \"Gruppo Bolettone\", \u00e8 stata posizionata una croce a perenne protezione della vallata sottostante. Poco sotto la vetta vi \u00e8 l'omonimo rifugio.\nOrigine del nome.\nL'antico toponimo lombardo \"Bureton\" (reso in italiano con \"Bolettone\" per ipercorrettismo) deriva, per applicazione di un accrescitivo-vezzeggiativo, dal nome del monte in lingua leponzia, \"Br\u0325na\", da cui derivano i nomi di localit\u00e0 \"Brunaa\" (Brunate) da un lato e \"Alp de Prina\" (Caslino d'Erba) dall'altro.\nEscursioni.\nIl sentiero principale che conduce alla vetta parte dall'Alpe del Vicer\u00e9, risalendo le pendici del monte Broncino. Si tratta di un ampio e ripido sentiero che nel tratto iniziale \u00e8 interamente all'interno del bosco, mentre nell'ultima parte, attraversa i prati presenti sulla sommit\u00e0 del monte. La vetta \u00e8 raggiungibile in circa 60 minuti. Possibili varianti sono il sentiero che sale in vetta dalla \"Capanna Mara\" o il sentiero che sale dalla \"Capanna San Pietro\" (per chi proviene da Brunate, seguendo la Dorsale del Triangolo Lariano)."}
{"id": "222905", "revid": "21921", "url": "https://it.wikipedia.org/wiki?curid=222905", "title": "Viva Chile!", "text": "Viva Chile! \u00e8 un album del gruppo musicale cileno Inti-Illimani, pubblicato nel 1973. \u00c8 il primo album pubblicato dal gruppo durante il loro esilio italiano.\nDescrizione.\nAntefatti.\nL'11 settembre 1973, giorno del golpe di Augusto Pinochet, gli Inti-Illimani erano a Roma in una delle tappe del loro primo tour europeo. Pochi giorni prima, a Milano, il gruppo aveva terminato le registrazioni di un 33 giri appositamente destinato al mercato italiano, che ricapitolava la loro carriera con 12 canzoni tutte ri-registrate per l'occasione (molte delle quali incise per la prima volta con la formazione di allora) salvo una, \"La segunda independencia\", registrata qui \"ex novo\".\nPubblicazione.\nL'album \u00e8 stato pubblicato, in formato LP e musicassetta, in ottobre dall'etichetta discografica I Dischi Dello Zodiaco, distribuita dalla Vedette di Armando Sciascia. Nato come una semplice antologia rappresentativa del gruppo e della sua musica, con il rapido succedersi degli eventi \"Viva Chile!\", corredato di note di presentazione chiaramente redatte all'indomani del golpe, tra cui una testimonianza di Salvador Allende risalente proprio all'11 settembre, assumer\u00e0 una valenza e un significato del tutto nuovi, anche in rapporto alla carriera artistica del gruppo, che in Italia registrer\u00e0 e pubblicher\u00e0 i dischi a venire (che saranno per questo numerati in copertina, a fianco dei rispettivi titoli), ottenendo un grande successo e una vastissima popolarit\u00e0. Nei giorni immediatamente seguenti al colpo di Stato, a fronte delle varie offerte ricevute, gli Inti decideranno di stabilirsi, provvisoriamente, in Italia.\nIn seguito il disco \u00e8 stato pubblicato, in tempi diversi, in svariati paesi del mondo, sempre con identica tracklist, ma con le copertine a volte cambiate e, in alcuni casi, anche con il titolo modificato. Nel 1994 la CGD ha ristampato il titolo in versione digitale. Un'altra edizione in CD di \"Viva Chile!\" era uscita qualche anno prima, dove era abbinato al terzo disco pubblicato dagli Inti-Illimani in Italia, \"Inti-Illimani 3 - Canto de pueblos andinos\".\nBrani.\n\"Fiesta de San Benito\" inizia con le maracas, quindi con il bombo ed il guiro in un ritmo danzante e seducente. Senza armonie, un canto allegro e inneggiante va alla ricerca di una \"negra\" che \"canta\", \"baila\" e che indossa abiti tradizionali in occasione dei festeggiamenti in onore di San Benedetto il Moro, protettore delle persone di colore e molto venerato in Sudamerica. Quindi in maniera monotonica e imperativa esorta una negra mulatta a raccogliere il suo manto ed andare sempre avanti. Il brano prende colore con le armonie di charango e chitarre, mentre la quena intona il tema ed il brano viene riempito di vocalizzi e gioisce nel canto a pi\u00f9 voci solare e ben ritmato che viene rilanciato ogni volta dal basso della chitarra. Si conclude senza armonie, come all'inizio, continuando ad invitare la negra mulatta a raccogliere il suo manto ed andare sempre avanti.\n\"Longuita\" \u00e8 introdotta da un charango che dolcemente richiama il tema fatto di terze e quarte cui si associano le chitarre e la quena. La quena gioca con il tema mentre il rondador gli svolazza accanto di risposta, la chitarra esegue tre passetti di stacco, con il basso, nella parte centrale del brano. \u00c8 pezzo di rara eleganza e di seducente dolcezza, il tema discendente della quena, sempre fatto di terze e di quarte, si assesta sulla fondamentale come fanno i rondador che procedono per rapide scale prima. L'arpeggio del charango negli stacchi \u00e8 limpido e cristallino mentre il suono della chitarra \u00e8 morbido e curato.\n\"Alturas\" \u00e8 una musica movimentata e malinconica con un celeberrimo arpeggio di stacco tra le strofe con gli strumenti a corde e le tre strofe con i sikus. Elaborato da Salinas e metabolizzato dal gruppo, mostra come sia possibile ribattere per ben 5 volte la stessa strofa senza che la si possa notare. Il giusto equilibrio dello schema 2 + stacco + 3 + stacco lo si ritrova raramente sia nell'ambito corrente che in altri. Questo brano avr\u00e0 particolare fama in Italia per essere stato la sigla del programma radiofonico della RAI \"L'altro suono\".\n\"Tatati\" inizia con un bombo insistente e placato sui due levare del tre quarti, il tiple scandisce suoni ribattuti in quinto grado maggiore e fondamentale minore, incoraggia in maggiore e ritorna in quinto grado minore e quindi maggiore per viaggiare liberamente sul sol e sul fa, la quena quindi prosegue il viaggio veloce scandita sorretta dal ritmo di charango e chitarra intonando prima delle scale ascendenti preparate da una quinta e dopo un canto lirico e doloroso (sul re minore sul maggiore...) portando al cambio di tonalit\u00e0 dove il tiple riprende il discorso e stavolta la quena lo segue con il proprio tema poggiato ora sul giro armonico iniziale sino allo sfumato finale.\nIn \"Ramis\" si caracolla tra il gioco a rincorrersi del basso della chitarra, con quena e sikus, e i toni successivi dolci e malinconici toni resi ancor pi\u00f9 forti quando eseguiti da chitarra e charango.\n\"Rin del angelito\" descrive, su ritmo di \"rin\", il rituale della veglia funebre dedicata ai bambini, canzone di suoni misteriosi dal ritmo tipico introdotto dal charango, seguito dal tiple e dalla chitarra sulle tre specie di accordo minore, dopo le prime due strofe il motivo \u00e8 esposto dal tiple e dal basso della chitarra dopo, segue una strofa cantata da Jorge e gentilmente sorretta dal tiple. Vi \u00e8 uno stacco di quenas, su un giro differente, che \u00e8 agile e ben orchestrato. Ripetuto due volte porta alla conclusione delle ultime due strofe che si concludono con un accelerando.\n\"Subida:\" dopo una introduzione di richiamo con un charango sfrenato ed una chitarra dondolante si assesta su una melodia che inizia con un mordente e sale in volo, scandita dal charango prima e dal basso della chitarra dopo, si conclude con una cadenza di tre accordi secchi per andare allo stacco di note saltellanti con salti di sesta quinta e quarta commentati dagli armonici.\n\"Sim\u00f3n Bol\u00edvar:\" oltre che dedica poetica verso il personaggio protagonista \u00e8 ancora una versione, delle possibilit\u00e0 del parco strumenti, che gode di propria autonomia. Di ovvio stampo sudamericano resta a s\u00e9 stante e non ha similitudini. Colorato \u00e8 il timbro della chitarra nell'introduzione che a passi ritmati segue l'armonia in quinta e settima posizione con una convinta progressione che si assesta sul ritmo di accompagnamento con basso alternato e accordi corti."}
{"id": "222906", "revid": "486946", "url": "https://it.wikipedia.org/wiki?curid=222906", "title": "Deutschland Uber Alles", "text": ""}
{"id": "222907", "revid": "767487", "url": "https://it.wikipedia.org/wiki?curid=222907", "title": "The Great Rock 'n' Roll Swindle", "text": "The Great Rock 'n' Roll Swindle \u00e8 un album del gruppo musicale britannico Sex Pistols, pubblicato il 26 febbraio 1979. L'album contiene la colonna sonora del film diretto da Julien Temple \"La grande truffa del rock'n'roll\".\nDescrizione.\nTra i pezzi si possono notare molte cover, come \"(I'm Not Your) Stepping Stone\" dei Monkees; \"Substitute\" degli Who; una demo di \"Anarchy in the U.K.\", presente anche in versione in francese per fisarmonica (cantata da Louis Brennon); due pezzi cantati da Edward Tudor-Pole (successivamente nei Tenpole Tudor, gruppo inglese del periodo) e \"My Way\" cantata da Sid Vicious.\nVi si trovano anche brani del gruppo dal vivo e canzoni eseguite da altri cantanti come il loro manager, Malcolm McLaren, e Ronnie Biggs, famoso per essere stato uno dei componenti della banda della grande rapina al treno del 1963 in Inghilterra.\nIl disco arriv\u00f2 alla posizione n. 7 nelle classifiche inglesi.\nL'album \u00e8 stato pubblicato in numerose edizioni, con differente ordine di tracce e alcuni titoli cambiati. La prima edizione originale britannica del 1979 non contiene le tracce \"I Wanna Be Me\" e \"Who Killed Bambi\", poi incluse in edizioni successive."}
{"id": "222912", "revid": "599013", "url": "https://it.wikipedia.org/wiki?curid=222912", "title": "Joe Frazier", "text": "Vincitore di una medaglia d'oro alle Olimpiadi del 1964,fu campione del mondo dei pesi massimi. Soprannominato \"Smokin' Joe\", era noto per il suo stile di combattimento aggressivo e spettacolare, nonch\u00e9 per il suo famoso gancio sinistro. \u00c8 ricordato soprattutto per la sua acerrima rivalit\u00e0 con Muhammad Ali, con il quale si confront\u00f2 in tre memorabili incontri, considerati tra i pi\u00f9 duri ed emozionanti della storia del pugilato. Nella sua carriera professionale, che dur\u00f2 dal 1965 al 1976 con un breve ritorno nel 1981, fu eletto \"fighter of the year\" (pugile dell'anno) dalla rivista statunitense \"Ring Magazine\" nel 1967, 1970 e 1971.\nNativo della Carolina del Sud, si contraddistinse nella seconda parte degli anni sessanta dopo aver sconfitto campioni del calibro di Jerry Quarry, Oscar Bonavena, Buster Mathis, George Chuvalo e Jimmy Ellis, prima di divenire campione indiscusso dei massimi nel 1970. L'anno seguente l'8 marzo 1971 sconfisse Muhammad Ali in quello che fu definito \"l'incontro del secolo\". Nel 1973 perse i titoli contro George Foreman e successivamente fu sconfitto nella rivincita contro Ali. Il suo ultimo incontro titolato fu nel 1975, quando perse il terzo match con Ali nel noto \"Thrilla in Manila\". Nel 1976, a seguito di un ulteriore insuccesso nella rivincita con Foreman, si ritir\u00f2 per la prima volta. Dopo aver tentato un ritorno, terminato in pareggio, diversi anni pi\u00f9 tardi, si ritir\u00f2 definitivamente.\nDopo il suo ritiro fece diversi cameo in pellicole di Hollywood. Allen\u00f2 inoltre i figli Marvis e Jackie, che a loro volta entrarono nella boxe, oltre che pugili locali in una palestra di sua propriet\u00e0 in Filadelfia. Nel settembre 2011 gli fu diagnosticato un tumore al fegato, che lo uccise in due mesi.\nLa International Boxing Research Organization (IBRO) lo annovera fra i dieci migliori pesi massimi di tutti i tempi. Occupa invece l'ottava posizione nella classifica dei pi\u00f9 grandi pesi massimi di \"The Ring\" nel 1999. \u00c8 inoltre incluso nella International Boxing Hall of Fame.\nBiografia.\nOrigini.\nJoe Frazier nacque il 12 gennaio 1944 a Beaufort, Carolina del Sud, da Rubin e Dolly Frazier. Crebbe in una fattoria di famiglia di dieci acri con i suoi dodici fratelli e sorelle. Un tredicesimo figlio, David, mor\u00ec di difterite da piccolo, rendendo cos\u00ec Joe il membro pi\u00f9 giovane della vasta famiglia Frazier. I suoi genitori piantavano verdure e allevavano maiali, ma il loro reddito principale veniva soprattutto dal lavoro per le aziende agricole di grandi proprietari terrieri bianchi. Sua madre lavorava nei campi, mentre suo padre era un sorvegliante. Soprannominato \"Billy Boy\", Frazier \u00e8 stato per sua stessa ammissione il figlio preferito di suo padre, che era spesso al suo fianco.\nNella sua autobiografia disse: \"\"... Mio pap\u00e0 era il mio eroe, il mio battito cardiaco. Eravamo sempre insieme.\" Dolly era invece una devota battista e disciplinava per bene i suoi figli. Infatti, ogni sua parola era legge e i bambini non dovevano far altro che ascoltare e obbedire. L'infanzia di Frazier fu una vita rurale del sud: trascorse gran parte del suo tempo ad aiutare il padre a gestire un immobile e aiutandolo nel fare le sue faccende quotidiane. E cos\u00ec come fecero i suoi genitori e fratelli, anche lui stesso lavor\u00f2 nei campi di una delle grandi aziende agricole.\nL'incontro con la boxe.\nQuando la televisione inizi\u00f2 a diffondersi negli anni cinquanta, la famiglia Frazier fu la prima ad averne una al Laurel Bay di Beaufort. In quei primi giorni di tv, la boxe occupava una gran parte della programmazione offerta. I Frazier assistettero cos\u00ec a combattimenti di boxe, guardando le imprese sul ring di leggende come Sugar Ray Robinson, Rocky Marciano, Willie Pep e Rocky Graziano. All'et\u00e0 di otto anni Joe non era particolarmente interessato al pugilato, ma sapeva chi fosse Joe Louis. Quando uno zio fece un commento riguardo alla corporatura del giovane (descrivendolo come il prossimo Joe Louis), questo fece una certa impressione sul ragazzo. Da quel momento in poi Frazier lavor\u00f2 sodo per realizzare quella profezia.\nSi costru\u00ec un sacco pesante di iuta, stracci, pannocchie, mattoni e muschio spagnolo. Appese il sacchetto a una quercia nel cortile e cominci\u00f2 a colpirlo quasi ogni giorno per anni. Venne deriso da molti, anche dalla sua famiglia, quando disse che sarebbe diventato campione del mondo come il \"Brown Bomber\" Joe Louis. Nella sua autobiografia disse che rispose loro: \"Potete ridere tutti, ma un giorno diventer\u00f2 campione del mondo.\" La Beaufort segregata non aveva palestre e i campi da gioco non potevano essere utilizzati dai \"colored\". Disse inoltre: \"\"Tutto quello su cui doveva basarsi il mio sogno era quel sacco fatto in casa\".\nCarriera.\nCarriera da dilettante.\nDa giovane si trasfer\u00ec a Filadelfia nel 1961 dove fece il suo incontro con la boxe grazie alla scoperta da parte di Yancey \"Yank\" Durham, un ex-pugile statunitense. Durham, insieme a Willie Rossastro, inizi\u00f2 a preparare Frazier come dilettante. In pochi anni vinse molti incontri e poco dopo il suo ventesimo compleanno, alle Olimpiadi di Tokyo del 1964 conquist\u00f2 l'oro tra i pesi massimi. Durham fu manager e allenatore di Frazier fino alla morte, avvenuta nel 1973.\nCarriera da professionista.\nDopo aver vinto la medaglia d'oro, decise di diventare professionista e vinse il suo primo incontro per KO nel 1965, contro Woody Goss. Lo stesso anno vinse altre 3 volte, trionfando sempre per KO e prima della 3\u00aa ripresa. Nel 1966 Duhrham contatt\u00f2 l'allenatore californiano Eddie Futch. I due non si erano mai incontrati, ma Durham aveva gi\u00e0 sentito parlare di Futch per via della sua grande reputazione e poich\u00e9 era considerato uno dei migliori istruttori in circolazione. Joe venne mandato a Los Angeles per allenarsi, fino a quando lo stesso Futch non decise di unirsi a Yancey come assistente-istruttore. Con l'assistenza di Futch, Frazier riusc\u00ec a vincere tre incontri a Los Angeles contro Al Jones, il veterano Eddie Machen e George \"Scrapiron\" Johnson. Joe riusc\u00ec a vincere i primi due match per KO ma and\u00f2 sulla distanza per la seconda volta contro Johnson, sconfiggendolo ai punti dopo 10 round.\nIl soprannome di Frazier, \"Smokin' Joe\", venne da Yank Durham, che prima di un match aveva sempre l'abitudine di dirgli: \"\u00abVa' l\u00e0 fuori ... e fai uscire fumo da quei guanti. Tu puoi fare fumo, ragazzo. Basta che non molli\u00bb\". Frazier continu\u00f2 a lottare e a sviluppare il suo stile di combattimento, tentando di rimanere imbattuto per puntare ad una cintura. Nel settembre 1966 arriv\u00f2 la sfida con il campione argentino Oscar Bonavena. \"Smokin' Joe\" stava quasi per essere sconfitto per la prima volta, dopo che cadde al tappeto per due volte nel 2\u00ba round. Secondo il regolamento di New York, un incontro finiva se uno dei due lottatori andava gi\u00f9 per tre volte nel giro di uno stesso round. Ciononostante Joe riusc\u00ec a rimettersi in piedi e a vincere la gara per \"Split Decision\" con i punteggi di 6-4, 5-5 e 5-4.\nIniziarono cos\u00ec a spargersi voci secondo le quali Frazier avrebbe dovuto sfidare Muhammad Ali, ai tempi detentore del titolo dei pesi massimi. Tuttavia secondo Yank Durham non era ancora il momento: voleva che Frazier potesse svilupparsi correttamente, in modo che quando avrebbe finalmente affrontato sul ring lui (o anche un altro campione), \"Smokin' Joe\" avrebbe vinto. Frazier inizi\u00f2 a studiare Ali. Quando and\u00f2 a vederlo combattere nel marzo del 1967 i due cominciarono quella che sarebbe diventata una lunga e competitiva rivalit\u00e0. Quando Ali cambi\u00f2 il suo nome da Cassius Clay a Muhammad Ali nel 1964, in seguito alla conversione alla fede musulmana, Frazier insistette nel chiamarlo Cassius Clay. Ali era noto fin dall'inizio della sua carriera come un self-promoter. Ciononostante il pubblico e gli scrittori sportivi sembravano amarlo invece che disprezzarlo.\nFrazier VS Ali I: \"Fight of the Century\".\nFrazier vinse tutti gli scontri che disput\u00f2 quell'anno, inclusa una vittoria per KO alla 6\u00aa ripresa su Doug Jones ed una per KOT alla 4\u00aa ripresa su George Chuvalo. Nel 1968 vinse un incontro per il titolo vacante NYSAC con Buster Mathis per KO all'undicesimo round. Nel 1970 divenne campione del mondo mettendo al tappeto Jimmy Ellis alla 5\u00aa ripresa. Nel 1971 trov\u00f2 sulla sua strada Muhammad Ali (Cassius Clay), che aveva appena avuto il permesso di tornare alla boxe, l'incontro detto da lui stesso fu il pi\u00f9 bello mai fatto. Frazier condusse molto la gara in un match in cui mise costantemente alle corde l'avversario per quindici riprese; l'ultimo round fu il pi\u00f9 emozionante: Frazier sempre in aggressivit\u00e0 nei confronti di Muhammad Ali fino a quando: gancio portentoso di Frazier ed Al\u00ec va al tappeto, si rialz\u00f2 stordito ma riusc\u00ec comunque a finire la gara. Al verdetto finale fu \"Smoking Joe\" a vincere, per verdetto unanime (9-6, 11-4 e 8-6-1).\nFrazier VS Ali II: \"Super Fight II\".\nIl secondo match di Frazier con Ali si svolse il 28 gennaio 1974, a New York City. Diversamente dal loro precedente confronto, questa volta si tratt\u00f2 di un match senza titoli in palio, che Ali si aggiudic\u00f2 ai punti al 12\u00ba round per decisione unanime.\nCinque mesi dopo, Frazier affront\u00f2 nuovamente Jerry Quarry al Madison Square Garden, e vinse il match al quinto round mandando a tappeto l'avversario con un potente gancio sinistro alle costole.\nNel marzo 1975, Frazier ebbe un rematch con Jimmy Ellis a Melbourne, in Australia, che mand\u00f2 KO al nono round. La vittoria fece diventare Frazier il primo contendente al titolo dei pesi massimi, che Ali aveva vinto da George Foreman nel celebre incontro \"Rumble in the Jungle\" cinque mesi prima.\nFrazier VS Ali III: \"Thrilla in Manila\".\nNel 1973 arriv\u00f2 la prima sconfitta con un grande George Foreman, KO in due riprese e di seguito nel 1974 perse ai punti la rivincita con Ali. Il 1\u00ba ottobre del 1975 Al\u00ec affront\u00f2 Frazier per la terza ed ultima volta, mettendo in palio il suo titolo mondiale, per stabilire chi dei due fosse definitivamente il pi\u00f9 forte. L'incontro si tenne a Manila nelle Filippine e fu denominato \"Thrilla in Manila\". Fu un match drammatico che vide i pugili combattere con enorme ardore, senza risparmiarsi un istante.\nPrima dell'inizio della quindicesima ed ultima ripresa l'allenatore di Frazier, Eddie Futch, ritir\u00f2 il suo atleta, vedendolo distrutto dai jab di Al\u00ec, che dichiar\u00f2 di non sapere se sarebbe stato in grado di continuare se Frazier non si fosse ritirato. Comunque al momento del ritiro del rivale, Al\u00ec era in vantaggio ai punti. Ancora oggi, per la rara bellezza tecnica e per l'enorme coraggio dimostrato dai due campioni, \u00e8 ritenuto da molti il pi\u00f9 grande incontro di tutti i tempi. Muhammad Al\u00ec e Joe Frazier in seguito diranno di avere avuto fortuna, ma soprattutto saggezza nel non proseguire l'incontro, poich\u00e9 per via del calo di forze, della stanchezza e del gran caldo, in quell'incontro entrambi rischiarono la vita.\nIn un'intervista concessa alla HBO, disse che nel suo terzo match con Ali (il \"The Thrilla in Manilla\") aveva un occhio parzialmente accecato, a causa di un incidente durante gli allenamenti.\nL'ultima parte della carriera.\nNel 1976 prov\u00f2 a prendere la rivincita su Foreman, ma sub\u00ec un ko alla quinta ripresa (si dice che Frazier sal\u00ec sul palco portando segretamente una lente a contatto all'occhio che perse durante i primi round del match). Si ritir\u00f2 temporaneamente per rientrare il 3 dicembre 1981 a Chicago contro Floyd Cummings. Il match termin\u00f2 con un pareggio e dopo l'incontro Frazier decise di chiudere definitivamente. Si ritir\u00f2 con un record di 32 vittorie (27 prima del limite), 4 sconfitte e 1 pareggio, ottenuto nell'ultima sfida. Vinse il 73% dei suoi incontri per KO, contro il 60% di Ali e l'84% di Foreman.\nLa morte.\nAgli inizi di novembre 2011 si seppe che Frazier era in fin di vita, per un tumore al fegato diagnosticatogli un mese prima. L'ex-pugile si spense nelle prime ore di luned\u00ec 7 novembre. Al suo funerale, svoltosi nella chiesa battista di Enon Tabernacle, erano presenti Larry Holmes e Michael Spinks; Muhammad Al\u00ec ha ricordato cos\u00ec l'amico e rivale: \u00abIl mondo ha perso un grande campione, ricorder\u00f2 sempre Joe con rispetto ed ammirazione: il mio pensiero va alla sua famiglia e a coloro che l'hanno amato\u00bb. Il reverendo Jesse Jackson, che ha celebrato la funzione, ha aggiunto \nRiconoscimenti.\nFu eletto Fighter of the year (pugile dell'anno) dalla rivista statunitense \"Ring Magazine\" nel 1967, 1970, 1971.\nMatch dichiarati Ring Magazine fight of the year:\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo.\nNella cultura di massa.\nBill Bruford dedica una canzone al pugile facendo una canzone intitolata col suo nome.\nCollegamenti esterni.\n "}
{"id": "222918", "revid": "196390", "url": "https://it.wikipedia.org/wiki?curid=222918", "title": "Al Bano Carrisi", "text": ""}
{"id": "222920", "revid": "1543377", "url": "https://it.wikipedia.org/wiki?curid=222920", "title": "RFactor", "text": "rFactor \u00e8 un videogioco di simulazione di corse automobilistiche, progettato con la possibilit\u00e0 di riprodurre ogni tipo di veicolo a quattro ruote, dalle Fiat 500 alle monoposto di Formula 1. \"rFactor\" ambisce ad essere la simulazione pi\u00f9 accurata in assoluto e, per questo, include dei complessi modelli di simulazione delle ruote e dell'aerodinamica e un motore fisico con 15 gradi di libert\u00e0.\nAltre due caratteristiche fondamentali di \"rFactor\" sono un codice per il multiplayer particolarmente curato, per permettere gare \"ruota a ruota\" anche con 30 veicoli in pista, e un'architettura \"aperta\", per poter modificare il gioco aggiungendo vetture, piloti, circuiti, caschi e serie automobilistiche.\n\"rFactor\" \u00e8 sviluppato dalla Image Space Incorporated (ISI), che si \u00e8 occupata di simulatori di corse automobilistiche sin dai primi anni novanta, sia in ambito commerciale che militare. Il loro lavoro precedente \u00e8 stato F1 Challenge '99-'02, pubblicato dalla EA Sports.\nDisponibilit\u00e0 di add-on e mod.\nL'architettura aperta del simulatore ha reso possibile alla comunit\u00e0 degli utenti di realizzare circuiti e veicoli non inseriti nel gioco originale.\nI circuiti disponibili sono oltre 500 ed in continua evoluzione, mentre le auto (mod) oltre 1000, anch'essi soggetti ad aggiornamenti.\nStrutturazione aperta.\n\"rFactor\" \u00e8 facilmente modificabile, e per rendere pi\u00f9 facile la modifica di parametri e impostazioni sono presenti alcuni files plaintext che contengono parametri cos\u00ec strutturati:\nParametro=\"Valore\", alcuni di questi files di configurazione hanno l'estensione modificata per essere pi\u00f9 facilmente accessibili. Si individuano diversi tipi di files:\nLista auto.\nLe auto inizialmente presenti nel simulatore sono per lo pi\u00f9 prive di licenza ufficiale, me ne esistono alcune che ne sono provviste."}
{"id": "222922", "revid": "21921", "url": "https://it.wikipedia.org/wiki?curid=222922", "title": "Inti-Illimani 2 - La nueva canci\u00f3n chilena", "text": "Inti-Illimani 2 - La nueva canci\u00f3n chilena \u00e8 un album del gruppo musicale cileno Inti-Illimani, pubblicato nel 1974. \u00c8 il loro secondo album pubblicato in Italia e il primo tra i dischi del gruppo a riportare in copertina e in etichetta una numerazione progressiva abbinata al loro nome (in questo caso \"Inti-Illimani 2\"), usanza questa che durer\u00e0 fino al 1979.\nDescrizione.\nRegistrazione.\nRegistrato nel marzo del 1974, anche questo disco, come il precedente \"Viva Chile!\", \u00e8 costituito in gran parte da canzoni gi\u00e0 pubblicate dal gruppo nei suoi dischi precedenti (in particolare Autores chilenos) e qui registrate ex novo, e, in linea con il suo titolo, tenta di riassumere e far conoscere alcuni degli artisti che avevano contribuito al movimento della Nueva Canci\u00f3n Chilena. Troviamo infatti temi scritti da V\u00edctor Jara, Violeta Parra, Patricio Manns, Sergio Ortega, Luis Advis.\nL'intenzione del gruppo, immaginando che quanto fatto dal gruppo in Cile fosse ormai stato distrutto, era anche quella di recuperare, in questo e nei successivi dischi realizzati in Italia, il materiale pi\u00f9 interessante prodotto negli anni precedenti.\nTra i brani nuovi per il gruppo va segnalato \"Chile herido\", prima canzone degli Inti riferita direttamente ai fatti dell'11 settembre 1973. Il gruppo utilizz\u00f2 la musica, ma sostitu\u00ec il testo con uno nuovo scritto da Jorge Coul\u00f3n, di una canzone, intitolata \"Jos\u00e9 cabalga en el viento\", che Luis Advis aveva composto per la colonna sonora, mai pubblicata in formato discografico, del film di Miguel Litt\u00edn \"La tierra prometida\" (1971), che vedeva gli stessi Inti-Illimani impegnati in qualit\u00e0 di esecutori. \nAncora pi\u00f9 significativa per la storia del gruppo \"El pueblo unido jam\u00e1s ser\u00e1 vencido\", canzone incisa in Cile dai Quilapay\u00fan qualche tempo prima, che diventer\u00e0 uno degli inni della resistenza a Pinochet ed \u00e8 ancora adesso uno dei brani pi\u00f9 acclamati del gruppo, irrinunciabile nelle scalette dei concerti.\nPubblicazione.\nIl disco fu pubblicato, in tempi diversi, in svariati paesi del mondo, sempre con identica track-list (con l'eccezione delle edizioni spagnola e portoghese), ma con le copertine a volte cambiate e, in alcuni casi, anche con il titolo modificato. Come gran parte dei loro dischi registrati in Italia anche questo a met\u00e0 degli anni novanta sar\u00e0 ristampato in digitale dalla CGD.\nAll'interno del disco trova posto un breve scritto (in italiano e con sola traduzione inglese) attribuito al gruppo nel quale si cerca di spiegare il senso di questo disco e del loro essere artisti alla luce dei coevi fatti cileni e dove, tra l'altro, si legge:\nBrani.\nIl lungo e struggente intermezzo strumentale di \"Run Run se fue pa'l norte\", composizione di Violeta Parra in origine pi\u00f9 ricca di testo e di strofe, rende l'immagine di un cammino sconsolato e senza meta. Inizia con una chitarra desolata che suona in quinta posizione accompagnandosi da sola, segue la quena 'cantata' sempre dai toni desolati e mesti per essere poi affiancata dalla seconda come intervenisse a consolare ed a rincuorare, la seconda quena si associa sul finire della strofa precedente ed \u00e8, con la prima, sinergica sulla cadenza. Conforta ed accompagna la prima per il cammino, ne condivide i dolori. Torna la chitarra, accompagnata dalla quena allo stesso modo, a descrivere il tema prima dell'ultima strofa cantata in coro dal gruppo.\nLa quena esegue la introduzione di \"El aparecido\" inseguita dall'arpeggio del tiple, il testo \u00e8 interpretato da Jos\u00e9 Seves ed il ritornello corre sia nel testo sia nelle armonie crescenti di terza in terza. In tutto il brano il tiple nervoso e irrequieto sostiene la drammaticit\u00e0 della musica, con tocchi ribattuti e veloci o con arpeggi spettrali su ritmo di \"galope\".\n\"Chile herido\" \u00e8 interpretata da Jos\u00e9 Seves. In questo brano vi \u00e8 una ricerca di discostamento dalle armonie ortodosse con uso di elaborazioni, e con un complicato vocalizzo che funge da ritornello.\nLa \"Exilada del sur\" \u00e8 notevole per forza e vigore, introdotta da un charango ribattuto e dal tiple, che esegue una melodia, semplice ma incisiva, si sviluppa su strofe elaborate con interventi di voci soliste che confluiscono in cori a pi\u00f9 voci con un finale malinconico e tranquillo, l'intersecarsi delle voci esprime lo smembramento dell'unit\u00e0 corale a voler suggerire a sua volta lo smembramento del corpo, questa immagine, descritta chiaramente dal testo, \u00e8 un tema tipico dei cantastorie noto come \"el cuerpo ripartido\".\nInteressante \u00e8 in \"La partida\" l'arpeggio del charango che sembra un'arpa e la pausa centrale con un insieme di strumenti camuffati (Armonici di dodicesima e di quinta a corde vuote, charango con rasgueado sulle corde 'stoppate', campane, ...)\n\"Lo que m\u00e1s quiero\" ha un ritmo frenetico e leggero, tipico del Venezuela, che sostiene un rapido e nervoso contrappunto vocale di notevole virtuosismo, un contrappunto costruito con temi dissimili che si fondono in una armonia che si alterna su accordi maggiori e minori. Le voci entrano in sequenza come in un canone e tale lo si pu\u00f2 ritenere immaginando le parti distribuite diversamente. Seguono strofe metaforiche separate dal vivace commento della chitarra che richiama il tema di una delle voci del contrappunto iniziale, l'ultima \u00e8 accompagnata da un pedale vocale del resto del gruppo e tutto il brano si conclude con il contrappunto iniziale che va a sfumare.\n\"El pueblo unido jam\u00e1s ser\u00e1 vencido\" conclude l'album e contiene spunti armonici interessanti. \u00c8 una marcia vigorosa e perentoria, nata dallo slogan che ancora nel 1973 i cileni scandivano nei cortei, che sar\u00e0 poi destinata a divenire il simbolo del gruppo e di tutto il bagaglio da essi creato e diffuso. Difficile estrapolare il segreto con cui questa musica abbia potuto poter sedurre in proporzione cos\u00ec vasta. Si sviluppa su una versatilissima progressione di quarta e su ritmo binario ed ha il ritornello gridato."}
{"id": "222924", "revid": "38120", "url": "https://it.wikipedia.org/wiki?curid=222924", "title": "Glossario di videoconferenza e tecnologie correlate", "text": "Il presente glossario contiene termini usati nel campo della videoconferenza e tecnologie correlate, in special modo quelle di rete.\nJ.\nQuesta raccomandazione specifica i requisiti di performance e gli obbiettivi utili nel metodo di misura del QoS della consegna dei servizi di digital videos over broadband Ip networks.\nLe specifiche riguardanti i requisiti di performance sono basati su un sistema di classificazione a vari livelli, partendo da \u201ceccellente\u201d per arrivare a \u201cfuori servizio\u201d."}
{"id": "222925", "revid": "339392", "url": "https://it.wikipedia.org/wiki?curid=222925", "title": "Costantino Kavafis", "text": ""}
{"id": "222936", "revid": "438678", "url": "https://it.wikipedia.org/wiki?curid=222936", "title": "The Best of Yes", "text": "The Best of Yes \u00e8 una raccolta del gruppo \"progressive\" inglese Yes.\nIl disco.\n\"The Best of Yes\" \u00e8 una delle numerose raccolte dei brani migliori degli Yes, e copre un periodo che va da \"Time and a Word\" (1970) a \"Big Generator\" (1987). Rispetto ad altre raccolte come \"Yesyears\" o \"Yesstory\", \"Best of\" si distingue per una scelta piuttosto insolita di brani, tant'\u00e8 che, un po' paradossalmente, le sovrapposizioni con le scelte offerte da altre raccolte sono piuttosto ridotte. L'album non contiene alcun inedito (l'unico brano non apparso in un album in studio, la \"cover\" di \"America\" di Paul Simon, era gi\u00e0 apparso in raccolte precedenti)."}
{"id": "222937", "revid": "14691", "url": "https://it.wikipedia.org/wiki?curid=222937", "title": "Best of Yes", "text": ""}
{"id": "222938", "revid": "2225", "url": "https://it.wikipedia.org/wiki?curid=222938", "title": "Glossario di Videoconferenza e tecnologie correlate", "text": ""}
{"id": "222945", "revid": "6923", "url": "https://it.wikipedia.org/wiki?curid=222945", "title": "Rhino Entertainment", "text": "La Rhino Entertainment \u00e8 una societ\u00e0 della Warner Music Group specializzata nella pubblicazione di retrospettive e riedizioni di opere musicali, televisive e cinematografiche. Nel settore musicale \u00e8 nota come Rhino Records.\nStoria.\nLa Rhino nacque nel 1977 come etichetta discografica, fondata da un proprietario di un negozio di dischi di nome Richard Foos. Nel 1986 strinse un accordo per la distribuzione dei propri dischi con Capitol Records, e nel 1989, insieme alla EMI, acquis\u00ec la Roulette Records. Nel 1992, sciolto il contratto con Capitol, la Rhino pass\u00f2 a farsi distribuire della WEA; nello stesso anno Time Warner acquis\u00ec il 50% della societ\u00e0, e sei anni dopo l'altro 50%.\nLa Rhino Records ha iniziato, a partire dal 2008, a ristampare in cd album di artisti italiani: tra i primi pubblicati ricordiamo nel 2008 \"Nuove canzoni d'amore\" di Sergio Endrigo e nel 2009 \"Rinaldo in campo\" di Domenico Modugno (con Delia Scala, Franco Franchi e Ciccio Ingrassia) e \"Tutto Cetra - Un bacio a mezzanotte\", raccolta del Quartetto Cetra."}
{"id": "222946", "revid": "1234826", "url": "https://it.wikipedia.org/wiki?curid=222946", "title": "Combustibili fossili", "text": "I combustibili fossili sono combustibili derivanti dalla trasformazione naturale, sviluppatasi in milioni di anni, di sostanza organica seppellitasi sottoterra nel corso delle ere geologiche, in forme molecolari via via pi\u00f9 stabili e ricche di carbonio. Si pu\u00f2 affermare che i combustibili fossili costituiscono l'accumulo nel sottosuolo di energia che deriva dal Sole, direttamente raccolta nella biosfera nel corso di periodi geologici dalle piante tramite la fotosintesi clorofilliana e da organismi acquatici unicellulari, come i protozoi e le alghe azzurre, o indirettamente tramite la catena alimentare dagli organismi animali.\nClassificazione.\nLa categoria dei combustibili fossili comprende:\nDistribuzione geografica.\nLa distribuzione mondiale delle principali riserve dei diversi tipi di combustibili fossili non coincide geograficamente fra di loro, in particolare i giacimenti di carbone si trovano in regioni diverse rispetto ai giacimenti di idrocarburi liquidi, che a sua volta non coincide con quella dei principali giacimenti gassiferi.\nDistribuzione riserve di carbone.\nLe principali riserve si trovano negli Stati Uniti, Europa occidentale (Regno Unito, Belgio, Francia e Germania), paesi dell'ex Unione Sovietica, Polonia, Cina, Australia, Giappone e India. Le riserve di carbone nella loro globalit\u00e0 costituiscono il maggior accumulo di combustibili fossili ancora disponibili per lo sfruttamento. Nei depositi di carbone \u00e8 possibile, in alcuni casi, il recupero di gas naturale associato ai livelli carboniferi (CBM) e oggi si valuta la possibilit\u00e0 del recupero di questo gas anche in giacimenti carboniferi non economicamente sfruttabili per l'estrazione del carbone e la combinazione dello sfruttamento di questo gas con lo stoccaggio sotterraneo di anidride carbonica.\nDistribuzione riserve di petrolio.\nLa geografia delle riserve attuali di petrolio \u00e8 in evoluzione a causa dello sfruttamento e quindi esaurimento di molti giacimenti situati in aree da tempo sfruttate. Nel 2005 si \u00e8 calcolato che circa il 27% del petrolio nel mercato provenisse da aree le cui riserve petrolifere erano in diminuzione, tra queste i giacimenti statunitensi e quelli nell\"offshore\" del Mare del Nord (in acque inglesi, olandesi e norvegesi). In altri paesi la crescita economica \u00e8 tale da trasformarli da esportatori di petrolio ad importatori, come la Cina. I maggiori accumuli convenzionali di petrolio (circa il 60% delle riserve mondiali) si trovano nell'area medio orientale (Arabia Saudita, Iraq, Kuwait, Iran, Siria, Emirati Arabi) e si ritiene, per le loro dimensioni che saranno gli ultimi ad esaurirsi. Altre regioni del mondo con grandi bacini petroliferi includono la Nigeria e l'offshore atlantico nigeriano ed angolano, il Venezuela e l'area del Mar Caspio.\nSi stima che fino ad oggi siano stati estratti complessivamente circa 900-1000 miliardi di barili, mentre le riserve ancora estraibili si aggirino sui 1000-1500 miliardi di barili.\nOggi viene data importanza anche ai giacimenti di sabbie bituminose, abbondanti nello stato canadese dell'Alberta ed in Sudamerica, nell'area detta \"Orinoco belt\".\nDistribuzione riserve di gas naturale.\nIl maggior giacimento di gas si trova a Groningen nei Paesi Bassi, grandi riserve di gas si trovano in Siberia e in Algeria. Altre riserve di gas sono associate al petrolio nei giacimenti petroliferi diffusi nel mondo. All'inizio del XIX secolo lo scenario delle riserve mondiali di gas \u00e8 mutato causa l'inizio dello sfruttamento massiccio dello shale gas. Tuttavia per il gas vi \u00e8 il grosso problema del trasporto dello stesso dal luogo di estrazione a quello di utilizzo, e questo oggi rende problematica la commerciabilit\u00e0, e quindi lo sfruttamento, di grandi volumi di gas che sarebbero estraibili e disponibili in aree logisticamente lontane dai potenziali centri di utilizzo del gas. Per ovviare a queste limitazioni sono in corso di sviluppo progetti di liquefazione del gas.\nSono in fase di esplorazione preliminare le ricerche sul possibile sfruttamento degli \"idrati di metano\" presenti lungo i margini della piattaforma continentale oceanica. Nel marzo 2013, al largo del Giappone, nella fossa di Nankai \u00e8 stato effettuato, con una apposita nave per perforazione offshore, il primo test di produzione di gas da depositi di idrati di metano presenti entro i sedimenti marini. Il test, durato sei giorni, ha prodotto circa 120000 m\u00b3 di gas metano, liberato dall'idrato per riduzione di pressione ottenuta con pompa a fondo pozzo, attraverso un pozzo che \u00e8 penetrato per circa 300 metri nei sedimenti sul fondo marino, con un sovrastante battente libero d'acqua di circa 1000 metri.\nUtilizzi.\nL'utilizzo sistematico dei combustibili fossili risale alla fine del XVIII secolo con l'inizio della rivoluzione industriale in Europa e America del Nord, con il forte incremento di richiesta energetica da parte delle industrie; fino agli anni cinquanta il fabbisogno energetico era principalmente soddisfatto dall'utilizzo del carbone. La nascita stessa della rivoluzione industriale inglese venne favorita dalla presenza di numerosi giacimenti carboniferi, minerariamente sfruttabili, nel territorio nazionale e l'uso del carbone per il trattamento dei minerali ferrosi inizi\u00f2 all'inizio del XVIII secolo.\nL'utilizzo dei combustibili fossili come principale risorsa di energia \u00e8 incrementata notevolmente nel XX secolo, nella seconda met\u00e0 del quale si \u00e8 osservata l'affermazione del petrolio come principale fonte energetica, rispetto al carbone troppo inquinante e in molti casi economicamente pi\u00f9 gravoso nell'assieme dei costi di estrazione e trasporto all'utilizzatore finale; si stima che nel 1955 i combustibili fossili contribuissero al 52% del fabbisogno energetico mondiale, ed il loro apporto crebbe al 64% nel 1970.\nOggi i combustibili fossili provvedono a poco pi\u00f9 dell'85% del fabbisogno energetico mondiale: di questo il petrolio contribuisce per il 40%,\nil carbone per il 26% e il gas naturale (in forte crescita di consumo) per il 23%. Un ulteriore 7% viene ricavato dall'energia nucleare; a questo proposito si osserva che per quanto l'uranio non possa essere considerato un combustibile fossile, come fornitore di energia faccia parte delle risorse naturali limitate e non rinnovabili.\nVantaggi e svantaggi.\nI combustibili fossili sono oggi giorno la principale fonte energetica sfruttata dall'umanit\u00e0, grazie ad alcune importanti caratteristiche che li contraddistinguono:\nHanno per contro importanti svantaggi:\nQuesto comporta un progressivo esaurimento dei giacimenti e quindi delle scorte disponibili, a fronte di un progressivo e costante aumento della domanda di energia (con conseguente aumento dei prezzi). L'aumento dei prezzi, la consapevolezza che le scorte disponibili sono destinate ad esaurirsi ed una maggiore sensibilit\u00e0 verso le tematiche ambientali, ha accentuato le politiche di diversificazione delle fonti dei singoli paesi, favorendo lo sviluppo di sistemi di approvvigionamento energetico alternativi ai combustibili fossili.\nImpatto ambientale.\nGli Stati Uniti contengono meno del 5% della popolazione mondiale, ma a causa delle grandi case e delle automobili private, utilizzano pi\u00f9 di un quarto della produzione mondiale di combustibili fossili. Negli Stati Uniti, pi\u00f9 del 90 % delle emissioni di gas a effetto serra proviene dalla combustione di combustibili fossili. La combustione di combustibili fossili produce anche altri inquinanti atmosferici, come ossidi di azoto, biossido di zolfo, composti organici volatili e metalli pesanti.\nSecondo Environment Canada:\nSecondo la scienziata degli Stati Uniti Jerry Mahlman e USA Today: Mahlman, che ha realizzato il linguaggio IPCC usato per definire i livelli di certezza scientifica, afferma che un nuovo studio da la colpa ai combustibili fossili con \"certezza virtuale\", che significa sicuro al 99%. Questo \u00e8 un salto significativo da \"probabile\", o probabile al 66 %, nell'ultima relazione del gruppo nel 2001, dice Mahlman. Il suo ruolo nello sforzo di quest'anno ha coinvolto il trascorrere due mesi nel rivedere le oltre 1.600 pagine di ricerca che sono servite per la nuova valutazione.\nLa combustione dei combustibili fossili genera acidi solforici, carbonici, e nitrici, che cadono sulla Terra come pioggia acida, che incidono negativamente sia sulle aree naturali che sull'ambiente costruito. I monumenti e le sculture in marmo e in pietra calcarea sono particolarmente vulnerabili, poich\u00e9 gli acidi sciolgono il carbonato di calcio.\nI combustibili fossili contengono anche materiali radioattivi, principalmente l'uranio e il torio, che vengono rilasciati in atmosfera. Nel 2000, circa 12.000 tonnellate di torio e 5.000 tonnellate di uranio sono state rilasciate in tutto il mondo dalla combustione del carbone. Si stima che nel corso del 1982, la combustione del carbone statunitense abbia rilasciato nell'atmosfera 155 volte la radioattivit\u00e0 rilasciata nell'atmosfera dall'incidente di Three Mile Island.\nLa combustione del carbone produce anche grandi quantit\u00e0 di ceneri pesanti e ceneri volanti. Questi materiali sono utilizzati in un'ampia variet\u00e0 di applicazioni per circa il 40% della popolazione statunitense.\nLa raccolta, la lavorazione e la distribuzione dei combustibili fossili possono anche creare problemi ambientali. I metodi di estrazione del carbone, in particolare l'estrarlo dalle vette delle montagne e dalle miniere a cielo aperto, hanno impatti ambientali negativi, e l'estrazione petrolifera offshore pone un rischio per gli organismi acquatici. Le raffinerie di petrolio hanno anche impatti ambientali negativi, tra cui l'inquinamento dell'aria e dell'acqua. Per il trasporto del carbone \u00e8 necessario l'utilizzo di locomotive diesel, mentre il petrolio grezzo \u00e8 tipicamente trasportato dalle navi cisterna, ognuno delle quali richiede la combustione di combustibili fossili aggiuntivi.\nLa normativa ambientale utilizza vari approcci per limitare queste emissioni, come - comando e controllo (che regola la quantit\u00e0 di inquinamento o della tecnologia utilizzata), incentivi economici o programmi volontari.\nUn esempio di tale regolamentazione negli Stati Uniti \u00e8 \nSecondo Rodman D. Griffin, Anche se l'uso dei combustibili fossili pu\u00f2 sembrare vantaggioso per la nostra vita, questo atto sta svolgendo un ruolo di primo piano sul riscaldamento globale e si dice che sia pericoloso per il futuro.\nQuesti inquinamenti ambientali hanno degli effetti negativi perch\u00e9 le particelle di combustibili fossili nell'aria causano problemi di salute quando respirati dalle persone. Questi effetti sulla salute sono:\nA causa dei combustibili fossili quindi, i poveri, i denutriti, i molto giovani e i molto vecchi, e coloro con malattie respiratorie preesistente e altri problemi di salute, sono pi\u00f9 a rischio."}
{"id": "222947", "revid": "287204", "url": "https://it.wikipedia.org/wiki?curid=222947", "title": "Chicago (disambigua)", "text": ""}
{"id": "222948", "revid": "18397", "url": "https://it.wikipedia.org/wiki?curid=222948", "title": "Shadows of the past", "text": ""}
{"id": "222949", "revid": "18397", "url": "https://it.wikipedia.org/wiki?curid=222949", "title": "The cold white light", "text": ""}
{"id": "222952", "revid": "125172291", "url": "https://it.wikipedia.org/wiki?curid=222952", "title": "Mutante (finzione)", "text": "Il mutante, nelle opere di fantasia, \u00e8 un tipo di personaggio comparso prima nei racconti di fantascienza e nei fumetti, poi nei film.\nCaratteristiche.\nI mutanti sono delle creature (in genere umanoidi), che grazie a mutazioni del proprio DNA - incidentali o create appositamente in laboratorio - assumono, fin dalla nascita, delle caratteristiche diverse da quelle degli individui normali, o degli esseri viventi della medesima specie, generalmente conferendo loro abilit\u00e0 superiori, capacit\u00e0 atipiche per la specie a cui appartengono o facolt\u00e0 al di sopra dell'ordinario, a cui si fa spesso riferimento col termine generico di \"poteri\" (o superpoteri). In alcuni casi vengono caratterizzati da un aspetto mostruoso. Diversamente dai \"mutati\", individui che manifestano i loro poteri dopo l'esposizione ad una qualche forma di energia, i mutanti nascono gi\u00e0 provvisti di poteri che si manifestano dopo una certa et\u00e0.\nLetteratura.\nEsistono molti esempi di personaggi di fantasia riconducibili alla fattispecie: H.G. Wells nel romanzo \"La macchina del tempo\" usa come antagonisti del racconto un'intera razza derivante da quella umana, chiamata \"Morlock\" (o Morlocchi), che hanno un aspetto mostruoso, deforme con grandi limitazioni fisiche rispetto ad un umano normale, ma sono in grado di aggredire e cibarsi dell'unica altra forma di vita derivante dall'uomo, gli \"Eloi\" che vengono dominati ed allevati come fonte di cibo.\nIsaac Asimov, nel suo \"Ciclo della Fondazione\", introduce il personaggio del \"Mule: un mutante dall'aspetto pi\u00f9 grottesco che mostruoso che si cela sotto le mentite spoglie di un debole giullare mentre \u00e8 invece un individuo con grandi capacit\u00e0 telepatiche che si \u00e8 prefisso di cambiare il futuro progettato da Hari Seldon e dominare la Galassia. \"A sua volta il Mule \u00e8 un mutante rispetto alla popolazione di Gaia, caratterizzata da un'indole tanto altruista quanto quella del Mule \u00e8 egocentrica e tesa al dominio e con poteri simili (ma di grado inferiore) rispetto a quelli del Mule. Parimenti lo stesso ciclo rivela che gli abitanti della colonia Spaziale di Solaria, inizialmente esseri umani, dopo millenni di isolazionismo e sperimentazione genetica sono diventati una specie mutante ermafrodita, longeva e dotata dell'abilit\u00e0 innata di manipolare ogni forma di energia a proprio piacimento.\nAltri mutanti famosi sono quelli descritti da Frank Herbert nel suo \"ciclo di Dune\", che sono varie forme di mutazione della razza umana, dai Mentat ai nanerottoli Tleilaxu, ai Navigatori della Gilda Spaziale fino ad arrivare allo stesso protagonista, Paul Atreides, frutto di una selezione genetica per generare il \"Kwisatz Haderach\", un messia con enormi poteri di preveggenza e al figlio di questi Leto II il quale, \"fondendosi\" con lo stadio larvale dei vermi delle sabbie del pianeta Arrakis, acquisisce una estrema longevit\u00e0 e un corpo mostruoso.\nFumetto.\nNei fumetti, gli esempi pi\u00f9 noti di mutanti sono i personaggi introdotti dalla serie \"X-Men\", ideata da Stan Lee e Jack Kirby e pubblicata dalla casa editrice Marvel Comics fin dagli anni sessanta, personaggi divenuti all'inizio del XXI secolo anche un notevole successo cinematografico. In questi fumetti, i mutanti sono definiti anche con un nome scientifico di fantasia, \"Homo superior\", ad indicare l'inizio di una nuova specie, ipotetica evoluzione dell'Homo sapiens.\nQuesta distinzione non \u00e8 cos\u00ec netta n\u00e9 rilevante nell'altro grande universo immaginario popolato da esseri dotati di superpoteri, a cui ha dato vita l'altra grande casa editrice statunitense di fumetti di supereroi, la DC Comics: quest'ultima ha optato per il termine \"metaumani\" per descrivere tutti gli individui dotati di capacit\u00e0 sovrumane, senza distinzioni fra coloro che le hanno dalla nascita e coloro che le hanno ottenute in seguito per cause esterne. Il prefisso \"meta-\" significa semplicemente \"oltre\", cio\u00e8 descrive persone e abilit\u00e0 che vanno oltre i limiti umani.\nNella serie a fumetti Spider Man (sempre dell'universo Marvel), lo studente Peter Parker viene a contatto con un ragno geneticamente modificato che lo trasformer\u00e0 in un mutante uomo-ragno. La mutazione nel corso della storia degenerer\u00e0 sempre di pi\u00f9 fino a renderlo un essere mostruoso. Avr\u00e0 anche dei nemici mutanti tra cui Curt Connors, un genetista che ricercava la capacit\u00e0 di alcuni rettili di ricrescere arti mancanti. Ha sviluppato un siero a base di DNA di lucertola che avrebbe permesso agli umani di fare lo stesso e lo ha testato su se stesso, sperando di ritrovare il braccio destro mancante; invece, si trasforma in una lucertola mutante antropomorfa selvaggia.\nAltre case editrici hanno sfruttato il medesimo archetipo letterario, caratterizzandolo con piccole differenze: Malibu Comics definiva in generare i suoi personaggi come \"Ultra\", mentre \"post umano\" viene usato nell'universo supereroistico della Wildstorm.\nIn Italia appartengono al genere alcuni personaggi presenti nella collana bonelliana \"Nathan Never\" come i \"mutati\", i \"supersapiens\", gli \"ultrasapiens\", i \"tecnoroidi\" ed altri, le cui genesi sono tra le pi\u00f9 disparate e varie. Anche in altre collane di fantascienza di altre case editrici italiane sono presenti personaggi simili.\nNel manga \"Gangsta.\", disegnato da Kohske, sono presenti degli umani speciali noti con il nome di Twilight, o Razza del Crepuscolo, con capacit\u00e0 Fisiche superiori a quelle dei comuni umani causate da una droga detta celbrer.\nAkira Toriyama, autore del manga \"Dragon Ball\", ha dichiarato che i personaggi di Freezer e Re Cold sono mutanti risultati dall'incrocio tra diverse altre razze. In \"Dragon Ball GT\", terza serie animata del franchise, compaiono inoltre le macchine mutanti, esseri completamente meccanici con propriet\u00e0 biologiche.\nTartarughe Ninja \u00e8 una serie a fumetti di genere fantascientifico ideata nel 1984. In seguito a un incidente automobilistico, un pericoloso liquame radioattivo venne disperso nelle fogne di New York, contaminando quattro piccole tartarughe smarrite nel trambusto dell'evento. Le vittime del contagio subirono una lenta ma radicale mutazione genetica, che le port\u00f2 ad assumere caratteristiche vistosamente antropomorfe e facolt\u00e0 intellettive non inferiori a quelle umane. Il loro maestro, anch'egli contaminato dalle radiazioni e subendo un processo simile a quello delle tartarughe ma trasformato in un topo mutante, decide di adottare i giovani mutanti come figli ed educarli nelle arti marziali. Le Tartarughe Ninja hanno anche due nemici mutanti: Bebop e Rocksteady.\nNella serie Ken il guerriero un conflitto mondiale negli anni novanta del XX secolo ha causato il collasso della civilt\u00e0 e una devastazione ambientale in tutto il pianeta. I sopravvissuti alle esplosioni atomiche si sono ridotti a vivere in piccole comunit\u00e0 in oasi in mezzo al deserto, assediati da bande di predoni, alcuni di questi mutanti, ad esempio Madara della \"Famiglia Cobra\".\nFilm e serie TV.\nAlcuni esempi di film e serie TV che contengono figure mutanti sono:"}
{"id": "222954", "revid": "827882", "url": "https://it.wikipedia.org/wiki?curid=222954", "title": "Kula (cerimonia)", "text": "Il kula \u00e8 uno scambio simbolico di doni effettuato nelle isole Trobriand (nell'Oceano Pacifico) tra le popolazioni di queste isole.\nIl kula \u00e8 al centro dell'opera di Bronis\u0142aw Malinowski \"Argonauti del Pacifico Occidentale\" (\"Argonauts of the Western Pacific\") pubblicata nel 1922, una delle pi\u00f9 famose monografie etnografiche della storia dell'antropologia. Di conseguenza \u00e8 divenuto uno dei fenomeni socio-culturali dei quali si \u00e8 pi\u00f9 discusso, non solamente all'interno delle discipline etno-antropologiche.\nI partecipanti compivano viaggi anche di centinaia di chilometri in canoa per scambiarsi doni che consistono in collane di conchiglie rosse (\"soulava\"), scambiate in direzione nord (il viaggio \u00e8 in cerchio e segue il movimento delle lancette dell'orologio) e braccialetti di conchiglia bianca (\"mwali\"), scambiati in direzione sud. Dunque lo scambio pu\u00f2 avvenire solo tra oggetti diversi: braccialetti per collane e viceversa.\nGli oggetti dovevano circolare in continuazione, restando nelle mani del possessore solo per un periodo limitato di tempo e venivano poi barattati nel corso di visite che gli abitanti delle isole si scambiavano periodicamente. I preparativi per la partenza e gli scambi erano fortemente e rigidamente ritualizzati ma durante il viaggio per gli scambi di tipo kula avveniva anche un commercio meno simbolico con il quale venivano scambiati oggetti ed alimenti di uso comune. \nLo scambio rituale infatti ha il compito di instaurare un rapporto di fiducia, base necessaria dello scambio materiale. \nGli ornamenti scambiati sono impregnati di significati magici e possiedono, secondo la mitologia e le credenze locali, un grande potere sugli spiriti del mare e delle spiagge.\nIl \"kula\" viene anche definita una \"confraternita\" di iniziati che diffonde una influenza di carattere, in qualche modo, religioso sul gruppo di isole.\nMarcel Mauss, partendo dalla ricerca di Malinowski, tratter\u00e0 del kula in due sue diverse teorie. Nel \"Saggio sul dono\" esso \u00e8 uno degli esempi chiave della teoria della reciprocit\u00e0, secondo la quale il dono \u00e8 generalmente un'istituzione sociale non volontaria ma obbligatoria. Nel proporre la teoria dei fatti sociali totali, Mauss prende nuovamente ad esempio il kula come fatto sociale (nella accezione di \u00c9mile Durkheim), che determina ed attorno al quale ruota l'intera vita di una societ\u00e0 e, di conseguenza, studiando il quale \u00e8 possibile capire tutto di essa."}
{"id": "222956", "revid": "123261767", "url": "https://it.wikipedia.org/wiki?curid=222956", "title": "Campionato italiano femminile di pallanuoto", "text": "Il Campionato italiano di pallanuoto femminile \u00e8 un insieme di tornei femminili nazionali istituiti dalla Federazione Italiana Nuoto (FIN). I campionati sono suddivisi e organizzati in 3 livelli. La massima divisione \u00e8 la Serie A1; la seconda divisione \u00e8 la Serie A2, divisa in due gironi: nord e sud. A questa segue la Serie B.\nStoria.\nDopo un paio di tornei sperimentali, disputati nel 1983 e nel 1984, il primo campionato italiano di pallanuoto femminile ufficialmente riconosciuto dalla Federnuoto si disput\u00f2 nel luglio 1985 a Narni, in Umbria. A vincere il girone a sei squadre, laureandosi Campionesse d'Italia, furono le ragazze dello Sporting Club Volturno di Santa Maria Capua Vetere, future dominatrici della discipline fino ai primi anni '90.\nGuardando l'Albo d'oro del torneo, si vedono ben chiare due dittature di due squadre diverse: alle prime sette edizioni, vinte dal Volturno, seguirono le seguenti quindici monopolizzate dall'Orizzonte Catania. Nel 2007 la Fiorentina Waterpolo (che si \u00e8 laureata anche campione d'Europa) \u00e8 riuscita ad interrompere lo strapotere delle etnee portando, per la prima volta anche in vasca femminile, lo scudetto a Firenze. Nella stessa stagione la Volturno di Santa Maria Capua Vetere \u00e8 retrocessa per la prima volta in serie A2. Nelle edizioni successive l'Orizzonte Catania ha ristabilito le gerarchie, conquistando altri quattro campionati consecutivi e nel 2008 vincendo anche la Coppa Campioni. \nA partire dal 2012, per tre stagioni, furono le squadre liguri a diventare protagoniste, vincendo il titolo nazionale nell'ordine con Pro Recco, Rapallo e Imperia. Quindi fu il turno del Plebiscito Padova, che tra il 2015 e il 2018 ottenne quattro successi consecutivi prima di lasciare nuovamente strada al Catania nel 2019.\nI campionati.\nSerie A1.\nLa Serie A1 \u00e8 la massima divisione del campionato italiano. Al torneo partecipano 10 squadre racchiuse in un unico girone con gare di andata e ritorno. Al termine della prima fase della competizione, chiamata \"regular season\", le prime quattro classificate partecipano alla fase dei play off, con incontri di semifinale e finale. La decima classificata della regular season retrocede in Serie A2. Una seconda retrocessione viene stabilita dal play-out tra l'ottava e la nona in graduatoria.\nSerie A2.\nLa Serie A2 \u00e8 la seconda divisione del campionato italiano. Al torneo partecipano 20 squadre, che vengono suddivise in due gironi in base alla posizione geografica delle squadre, composto ognuno da dieci sodalizi, il girone nord e il girone sud. Al termine della prima fase della competizione le prime tre classificate di ogni girone partecipano alla fase dei play-off si giocano alle meglio delle 3 gare composti da semifinali e finale. La 8 e la 9 ai play-out e l'ultima di ogni girone retrocede direttamente in Serie B.\nSerie B.\nLa serie B \u00e8 la terza divisione del campionato italiano. Al torneo partecipano un numero variabile di squadre, il che \u00e8 dovuto al fatto che la partecipazione \u00e8 consentita a tutte le societ\u00e0 pallanuotistiche. La suddivisione delle squadre avviene in gironi regionali composti da almeno quattro squadre. Se il numero minimo non viene raggiunto la sezione pallanuotistica della FIN, insieme ai Comitati Regionali, concordano la composizione di gironi interregionali. Al termine della stagione quattro squadre vengono promosse in Serie A2."}
{"id": "222959", "revid": "547034", "url": "https://it.wikipedia.org/wiki?curid=222959", "title": "Storia costituzionale francese", "text": "In diritto ed in storia, la Costituzione francese \u00e8 un importantissimo testo normativo dai riflessi sociali, culturali, storici e politici di stringente importanza per l'Europa occidentale degli ultimi secoli. La storia del diritto francese annovera ben 15 costituzioni, delle quali alcune non applicate.\nNacque munita del valore giuridico di Carta suprema dell'ordinamento giuridico della Francia, il 13 settembre 1791 ed entr\u00f2 in vigore il successivo 1\u00ba ottobre. Le successive modificazioni hanno nel tempo marcato i cambiamenti sociali e politici della nazione francese, dividendo la sua storia recente in epoche fra loro ben distinte e note. La costituzione in vigore \u00e8 stata approvata nel 1958, dando vita alla Quinta Repubblica.\nLa prima Costituzione (1791).\nLa prima Carta Costituzionale, entrata in vigore il 1\u00ba ottobre 1791, seguiva di poco la Dichiarazione dei diritti dell'uomo e del cittadino (3 novembre 1789); questa, che a sua volta seguiva di un decennio l'analoga Carta della Virginia (USA) del 1776.\nFu voluta dall'Assemblea Nazionale (il Parlamento unicamerale francese), che nel frattempo aveva assunto funzioni costituenti, proprio perch\u00e9 si ritenne che fosse opportuno raggiungere intanto un accordo sui principi fondamentali che la redigenda costituzione doveva rappresentare. La preparazione della Dichiarazione fu dunque considerata una sorta di pre-discussione di quanto, opportunamente rastremando ed affinando i principi ritenuti fondamentali, sarebbe stato contenuto nella costituzione.\nFu redatta, questa prima costituzione, da un apposito \"Comit\u00e9 de Constitution\" e votata da un'Assemblea nazionale costituente (derivata nella sua formazione dagli Stati Generali). Influenzata dal Terzo Stato e dai nobili, propose un sistema di monarchia parlamentare costituzionale, con buon uso (tecnicamente parlando) della separazione dei poteri di Montesquieu: il potere esecutivo era affidato al Re (allora Luigi XVI), il potere legislativo all'Assemblea elettiva, il potere giudiziario era indipendente e la garanzia della sua indipendenza era affidata all'elettivit\u00e0 della carica. Confermava, per\u00f2 l'esclusione del popolo dai momenti decisionali.\nPrevista inizialmente per un termine di 10 anni, non sarebbe durata a lungo: sarebbe stata travolta, come le istituzioni, dall'insurrezione popolare (rivolta delle Tuileries) del 1792, frutto della contrapposizione fra Girondini e Montagnardi.\nL'Assemblea nazionale, in un clima incandescente, fu sostituita da un'autoproclamata \"Convention nationale\", nella prima fase tutta influenzata dai Girondini, che il 21 settembre avrebbe proclamato la Repubblica ed in seguito istituito il Tribunale rivoluzionario ed organizzato il processo a Re Luigi.\nLe Costituzioni \"rivoluzionarie\".\nAnno I (1793).\nNel detto clima rivoluzionario, nel giugno 1793 i Montagnardi presero il sopravvento nella \"Convenzione\" ed il 24 giugno emanarono sia una nuova Dichiarazione dei Diritti dell'Uomo e del Cittadino, sia una nuova costituzione, detta stavolta dell'anno I (\u00e8 da tener presente che dopo lunghe discussioni si decide di far partire dal 22 settembre 1792 una nuova era, quella repubblicana, scandita da un nuovo calendario, decristianizzato e organizzato secondo criteri di pura razionalit\u00e0). La Costituzione dell'anno I fu sottoposta a suffragio popolare attraverso un referendum, che per\u00f2 registr\u00f2 5 milioni di astensioni su 7 milioni di votanti. Proponeva un sistema repubblicano, il suffragio universale maschile ed una sorta di federalismo, detto pi\u00f9 propriamente \"dipartimentalismo\" (che si focalizzava principalmente sulla limitazione del privilegiato dipartimento di Parigi alla sola influenza spettante di un ottantatreesimo sul totale degli 83 dipartimenti nazionali).\nLa costituzione non ebbe applicazione, questo perch\u00e9 avrebbe fatto tornare il legislativo il centro di potere mentre in quel momento i montagnardi dovevano la propria egemonia ad una forte maggioranza nell'esecutivo, vale a dire il comitato di salute pubblica. Di conseguenza l'applicazione della nuova costituzione, ideata dai montagnardi stessi, avrebbe fatto perdere loro il comando. \nRest\u00f2 per\u00f2 come documento ispiratore e di valore grandemente simbolico anche in epoche successive.\nAnno III (1795).\nLa \"Convenzione\" nel 1794 prese il nome dal Termidoro nel quale si era posta fine al governo rivoluzionario di Robespierre, e si prepar\u00f2 all'insediamento di un Direttorio. Rigettando la radicalit\u00e0 della Costituzione dell'anno I, fece approvare nel 1795 (con un plebiscito) la Costituzione dell'anno III, nella quale il suffragio universale era sostituito da un suffragio per due livelli di censo, e con la quale si riform\u00f2 il sistema parlamentare instaurando un bicameralismo. A una camera, il Consiglio dei Cinquecento, fu affidata la funzione legislativa mentre una seconda camera, il Consiglio degli Anziani, esercitava una funzione di controllo (e veto) sulla legislazione. Il potere esecutivo era invece affidato ad un organo collegiale di cinque persone, Il Direttorio.\nQuesta costituzione, per\u00f2, non prevedeva modalit\u00e0 di risoluzione delle eventuali conflittualit\u00e0 fra i poteri dello stato, n\u00e9 fra gli organi di questi poteri, aprendo la strada a possibili situazioni di stallo di cui terzi avrebbero potuto giovarsi. Terzi come Napoleone.\nAnno VIII (1800).\nDopo la presa di potere di Napoleone, con il colpo di Stato del novembre 1799, fu presto promulgata una nuova Carta, il 13 dicembre (poi ratificata da plebiscito nel febbraio del 1800). Questa istitu\u00ec la funzione esecutiva del Consolato, ed indebol\u00ec i poteri legislativi a tutto vantaggio dell'esecutivo: al posto di Camera e Senato, si ebbero Senato, Tribunato, Consiglio di Stato e Corpo legislativo. Fu ristabilito il suffragio universale maschile.\nIl Consolato, la pi\u00f9 visibile innovazione, consisteva di un collegio di tre consoli eletti per 10 anni dal Senato, senza limiti alla loro eventuale rieleggibilit\u00e0, ma di questi tre, due avevano solo funzioni consultive in favore del Primo Console, che aveva anche diverse attribuzioni legislative.\nAnno X (1802).\nIl 2 agosto 1802, con un senatoconsulto, si apportarono alcune non essenziali modifiche alla carta vigente.\nCon tali previsioni Napoleone di fatto divenne Primo Console a vita ed al Senato fu conferita la facolt\u00e0 di sciogliere il Tribunato e il Corpo legislativo.\nAnno XII (1804).\nCon quest'altro senatoconsulto del 18 maggio 1804, ratificato da plebiscito il successivo 6 novembre, fu istituito l'impero francese, di cui era titolare Napoleone.\nIl titolo di imperatore era ereditario, in linea di discendenza maschile (ed eventualmente da continuarsi per adozione in mancanza di eredi). Furono inoltre create alcune cariche di grandi dignitari (che un po' si rifacevano alle rappresentanze istituzionali nobiliari) e di grandi ufficiali dell'impero.\nFurono istituite anche due commissioni senatoriali, una per la repressione degli abusi di polizia, l'altra per la libert\u00e0 di stampa e la repressione degli abusi della censura.\nCostituzione del 1814.\nCon la Prima Restaurazione, Re Luigi XVIII fu \"indotto\" a promulgare una 'Carta costituzionale' di fatto redatta dalle potenze vincitrici che, avendo sconfitto l'imperatore, avevano insediato per monarca il fratello cadetto di Luigi XVI, di nuovo un Borbone. Questa costituzione, emanata il 4 giugno 1814, era quindi diretta figlia del Congresso di Vienna e delle speculazioni politiche del Talleyrand.\nLa Carta, nel ristabilire la monarchia, apprendeva morbidamente talune innovazioni nel frattempo apportate dalla Rivoluzione e dall'Impero. Ad esempio, anche il Re era dichiarato sottomesso alla legge prevista dalla carta medesima, questione che, nella sua novit\u00e0, fece discutere i giuristi su quale fosse il potere supremo, se il monarca o la Carta; si propese poi, deferentemente, per attribuire la supremazia al Re, poich\u00e9 la Carta era stata da lui emanata e gli era dunque subalterna per fonte.\nSi restaur\u00f2 un bicameralismo nel quale la Camera dei Pari era di nomina regia, mentre la Camera dei deputati era eletta a suffragio per censo.\nCostituzione del 1815.\nRincasato Napoleone dall'esilio dell'isola d'Elba, mise mano alla Carta suprema per riproporre concetti ordinamentali gi\u00e0 introdotti nel periodo imperiale. Questa carta confermava infatti le disposizioni delle precedenti costituzioni ed espressamente apportava modifiche alle stesure dell'anno VIII, dell'anno X e dell'anno XII.\nSanc\u00ec l'ereditariet\u00e0 (ma non estesa ai figli adottivi) della Camera dei Pari, che diveniva di nomina imperiale.\nCostituzione del 1848.\nIl regno di Luigi Filippo d'Orl\u00e9ans, sostenuto dalla piccola e media borghesia francese in quanto fautore di una politica prudente e moderata, ma non reazionaria, inizi\u00f2 a perdere consenso e sostegno con l'avanzare di forze pi\u00f9 conservatrici rappresentate in politica da Fran\u00e7ois Guizot. Nel 1848 gli eventi precipitarono: un raccolto insufficiente esasper\u00f2 una crisi economica gi\u00e0 latente. Il malcontento esplose in aperta ribellione e rivoluzione. Luigi Filippo abdic\u00f2 il 24 febbraio 1848 in favore del nipote, l'Assemblea Nazionale approfittando della crisi dinastica proclam\u00f2 invece, il giorno seguente, la Repubblica.\nRiprendendo le prime tradizioni repubblicane, si decise di affidare la stesura della nuova costituzione ad un'Assemblea Costituente eletta a suffragio universale. Le elezioni si svolsero il 23 aprile con la partecipazione di circa 7 800 000 elettori sui 9 400 000 aventi diritto.\nLa costituzione \u00e8 promulgata il 4 novembre 1848 ed \u00e8 per molti versi innovativa rispetto ai tentativi repubblicani del 1793 e del 1795. Fondamentale \u00e8 l'abbandono degli esecutivi collegiali tentati con il \"Consiglio esecutivo\" della costituzione giacobina dell'anno I o il \"Direttorio\" della costituzione borghese dell'anno III; si opta per la figura monocratica, e non \u00e8 forse estranea l'influenza del modello americano, del Presidente della repubblica. Il Presidente \u00e8 eletto a suffragio diretto (maschile) e a maggioranza assoluta; le elezioni si devono svolgere la seconda domenica di maggio (art. 46). Resta in carica per quattro anni (altra similitudine con il sistema americano) ma non \u00e8 immediatamente rieleggibile (art. 45). A lui \u00e8 delegato il potere esecutivo (art. 43).\nIn linea con la prima esperienza rivoluzionaria \u00e8 invece la scelta di un organo legislativo unicamerale che riprender\u00e0 il nome di Assemblea Nazionale. L'assemblea \u00e8 eletta totalmente ogni tre anni (art. 31) a suffragio diretto e universale (art. 24). I deputati sono 750 in rappresentanza anche delle colonie e dell'Algeria.\nLa cura posta dai costituenti nella redazione del testo del 1848 \u00e8 stata forse superiore a quella dei tentativi seguiti alla prima rivoluzione, ma nulla risolve la potenziale contrapposizione tra un esecutivo forte della elezione diretta e il legislativo soprattutto quando come primo presidente della Repubblica viene eletto Luigi Napoleone Bonaparte.\nCostituzione del 1852.\nIl 10 dicembre 1848, Luigi Napoleone Bonaparte fu eletto Presidente della Repubblica. Nel 1851, non essendo riuscito a modificare l'art. 45 della cost. che impediva l'immediata rieleggibilit\u00e0 del Presidente, con l'aiuto dell'esercito mise in piedi un colpo di Stato. Luigi Napoleone affid\u00f2 dunque a una commissione il compito di redigere il nuovo testo costituzionale. In meno di 24 ore, il giurista Troplong redasse un testo che fu firmato il giorno dopo (14 gennaio 1852) dal Presidente. Questo testo non era altro che un'imitazione della costituzione dell'anno VIII; prevedeva un potere esecutivo forte nelle mani di un presidente eletto per 10 anni, il quale possedeva il diritto d'iniziativa, il diritto di promulgare le leggi e di dichiarare lo stato d'emergenza. Il Senato non era altro che il conservatore della costituzione e il corpo legislativo non aveva pi\u00f9 il diritto di iniziativa. (fonte: \"Les constitutions de la France depuis 1789\", di Jacques Godechot).\nCostituzione del 1875.\nLa sconfitta nella Battaglia di Sedan e la conseguente resa di Napoleone III port\u00f2 alla restaurazione, il 4 settembre del 1870, della Repubblica. Una nuova assemblea nazionale fu eletta per dotarla delle necessarie istituzioni.\nInvero non fu compito facile: seppure Adolphe Thiers aveva assunto il nome ed esercitava le funzioni di Presidente della Repubblica, il partito monarchico era ancora forte nel paese. Per quasi 5 anni la Francia vivr\u00e0 con la questione istituzionale sospesa, ma le divisioni fra i legittimisti e l'ostinazione del conte di Chambord nel disconoscere il tricolore francese come bandiera nazionale e nell'esigere al contrario il drappo bianco dei Borboni risolver\u00e0 nel 1875 la questione in favore della definitiva e formale adozione della forma repubblicana.\nMancher\u00e0 nella Terza Repubblica un documento costituzionale vero e proprio: la prassi di quei 5 anni aveva ben funzionato e un testo organico non fu ritenuto necessario. Vennero invece redatte alcune leggi costituzionali di cui tre fondamentali.\nLa legge del 24 febbraio 1875 istituisce il Senato. Il numero dei senatori \u00e8 fissato in 300 (art. 1) di cui 225 eletti su base territoriale nei dipartimenti e nelle colonie, 75 dall'Assemblea nazionale. I senatori sono eletti per nove anni, salvo quelli di nomina dell'assemblea che sono inamovibili (art. 7), ogni tre anni si proceder\u00e0 a rinnovare un terzo del senato secondo un meccanismo che sopravviver\u00e0 anche nella Quinta Repubblica. Al Senato come alta corte di giustizia sono chiamati a rispondere degli eventuali atti criminosi il presidente della Repubblica e i ministri, ma anche chiunque sia responsabile di atti contro la sicurezza dello Stato (art. 9).\nLa legge del 25 febbraio 1875 sui pubblici poteri organizza i rapporti tra esecutivo e legislativo. La Camera dei deputati e il Senato riunite in Assemblea nazionale eleggeranno ogni 7 anni il presidente della Repubblica. Il presidente eserciter\u00e0 i poteri esecutivi nominando i ministri e tutti gli altri impiegati dello Stato (art. 3). Il presidente potr\u00e0 sciogliere anticipatamente la Camera dei deputati, ma solo dopo aver avuto l'assenso del Senato e fermo che entro tre mesi devono svolgersi nuove elezioni (art. 5). Le camere e la presidenza della Repubblica sono stabilite a Versailles (art. 9).\nLa legge del 16 luglio del 1875 detta ulteriori norme e precisazioni completando le precedenti anche su punti importanti: organizzazione delle sessioni parlamentari (artt. 1 e 2); procedura temporale di elezione del nuovo presidente della Repubblica (art. 3); potere del presidente della Repubblica di chiedere una nuova deliberazione su un testo di legge (art. 7); messa in stato di accusa del presidente (art. 12).\nRispetto alle precedenti strutture costituzionali (ma non si considerino le costituzioni napoleoniche o monarchiche), la procedura di revisione costituzionale non \u00e8 eccessivamente complicata. \u00c8 sufficiente che entrambe le camere deliberino a maggioranza assoluta che una revisione costituzionale sia necessaria per poi riunirsi in Assemblea nazionale (ovvero in seduta comune) e qui deliberare la legge di revisione alla maggioranza assoluta dei membri dell'intera assemblea (art. 8 della legge 25 febbraio 1875). Proprio una legge di questo tipo sar\u00e0 la legge del 10 luglio del 1940: affidando, nella rotta dell'esercito francese di fronte ai tedeschi, i pieni poteri al maresciallo Philippe P\u00e9tain. Questo segner\u00e0 la fine della Terza Repubblica, con la nascita dello Stato Francese.\nCostituzione del 1946.\nTerminata la seconda guerra mondiale la Francia libera guidata dal generale De Gaulle, promulg\u00f2 una Legge costituzionale il 2 novembre 1945 che formalizzava il Governo provvisorio della Repubblica francese, e convocava per lo stesso novembre 1945 le elezioni per una Assemblea costituente. La bozza proposta fu per\u00f2 bocciata nel maggio 1946 da un referendum popolare.\nUna seconda Assemblea Costituente Francese fu eletta nel giugno 1946 per la stesura di una nuova bozza di Costituzione. La costituzione fu approvata il 13 ottobre con un referendum e il regime repubblicano entr\u00f2 ufficialmente in vigore in Francia dal 27 ottobre 1946.\nQuesta costituzione istituiva un sistema parlamentare \"razionalizzato\" da meccanismi di controllo reciproco tra organo esecutivo e legislativo. La costituzione venne rivista una volta, dalla legge del 7 dicembre 1954.\nCostituzione del 1958.\nL'attuale Costituzione francese \u00e8 entrata in vigore il 4 ottobre 1958. Il testo, redatto da un'apposita commissione nominata da Charles de Gaulle, era stato approvato a larga maggioranza dall'elettorato il 28 settembre precedente.\nTale carta ha dato origine all'attuale sistema di governo francese, noto come Quinta Repubblica, caratterizzato da una forma di governo semipresidenziale.\nIl tratto fondamentale della nuova Costituzione pu\u00f2 essere trovato nel superamento del parlamentarismo, ritenuto causa di inefficienza nella gestione politica del paese, accompagnato dal rafforzamento dell'esecutivo e dalla centralit\u00e0 del ruolo svolto dal Presidente della Repubblica."}
{"id": "222963", "revid": "585241", "url": "https://it.wikipedia.org/wiki?curid=222963", "title": "Tiple colombiano", "text": "Il tiple colombiano \u00e8 un tipo di chitarra a 12 corde, originario della Colombia.\nCaratteristiche.\nParente stretto della chitarra (di dimensioni poco inferiori), monta dodici corde metalliche raggruppate in quattro cori di tre, con accordatura scalare e tastiera non libera (ossia, con capotasti).\nI quattro cori sono accordati per quarte giuste e per una terza maggiore, con intervalli disposti come quelli delle prime quattro corde della chitarra classica. Mentre le tre corde del primo coro sono all'unisono, quelle degli altri tre sono tra loro ottavate ed esattamente la corda centrale \u00e8 all'ottava inferiore rispetto alle due esterne.\nIl tiple colombiano ha un timbro particolarmente metallico e ricco e si fonde bene con il suono degli altri strumenti a corde, fondamentale sia negli accompagnamenti che negli assoli. Viene usato, solitamente, nella musica popolare sudamericana; un esempio sono gli Inti Illimani, popolare gruppo di provenienza cilena, che fanno largo uso di questo strumento.\nAccordatura.\nL'accordatura, partendo dalle corde del mi, \u00e8:"}
{"id": "222966", "revid": "508036", "url": "https://it.wikipedia.org/wiki?curid=222966", "title": "Remo Squillantini", "text": "Biografia.\nDopo essersi dedicato ad un'intensa attivit\u00e0 di illustratore che lo ha visto impegnato con importanti editori sia italiani che stranieri, a partire dal 1970 si \u00e8 dedicato esclusivamente alla pittura, elaborando una galleria di personaggi intenti nei riti della quotidianit\u00e0 e di cui evidenzia vizi, abitudini, debolezze e conformismi. \nUomo semplice e schivo ha parlato soprattutto attraverso le sue opere sempre pi\u00f9 richieste. Spesso si dedica a rivisitazioni ironiche di opere del passato e sviluppa la propria ricerca per cicli tematici: \"I sette peccati capitali\", \"Il mare\", \"Il cabaret\", \"Sinopie primi '900\".\nL'ironia espressionista di Squillantini si dispiega con vigore nella rappresentazione dei pi\u00f9 caratterizzati \"tipi\", spesso narrati in contesti cari agli impressionisti, a C\u00e9zanne o agli Espressionisti tedeschi della \"Neue Sachlichkeit\".\nPaolo Levi cita uno scritto su Squillantini di Mino Maccari il quale afferma anche che i protagonisti dei dipinti di Squillantini \"sono i degni eredi dei personaggi di Giuseppe Giusti, per non risalire fino a Giovenale\".\nLa \"toscanit\u00e0\" di Squillantini affiora, poi, nella frequentazione naturale, \"osmotica\" con Giotto e con Piero della Francesca, suoi maestri e conterranei, ma anche dal fatto che Stia, paese in provincia di Arezzo nel quale Squillantini era nato, \u00e8 anche il luogo in cui venne esiliato Dante ghibellino e dove, come afferma il pittore stesso \"nasce l'Arno e nasce l'arte\".\nLe opere di Remo Squillantini sono state esposte in importanti gallerie pubbliche e private. Tra le mostre personali:\n- Galleria Santacroce, Firenze nel 1978\n- Casin\u00f2, Sanremo nel 1988\n- Caff\u00e8 Pedrocchi, Padova 1992-1993 \n- Tour Fromage, Aosta nel 1999 \n- Rocca Ariostesca, Castelnuovo in Garfagnana nel 2002\n- Galleria Comunale d'Arte Moderna e Contemporanea, Piombino nel 2005\n- Galleria Marano, Crotone nel 2010\n- Area Archeologica di Paestum nel 2012."}
{"id": "222968", "revid": "767487", "url": "https://it.wikipedia.org/wiki?curid=222968", "title": "Terminator (film)", "text": "Terminator (\"The Terminator\") \u00e8 un film del 1984 diretto da James Cameron. La trama fantascientifica, scritta da Cameron con Gale Anne Hurd, \u00e8 incentrata sul personaggio del titolo, un cyborg assassino (interpretato da Arnold Schwarzenegger) inviato indietro nel tempo dal 2029 al 1984 per uccidere Sarah Connor (Linda Hamilton), il cui figlio un giorno diventer\u00e0 un salvatore contro le macchine in un futuro post apocalittico. Michael Biehn interpreta Kyle Reese, un soldato del futuro inviato anch'egli indietro nel tempo per proteggere Sarah. I produttori esecutivi John Daly e Derek Gibson della Hemdale Film Corporation ebbero un ruolo importante nel finanziamento e nella produzione del film.\nDistribuito negli Stati Uniti dalla Orion Pictures il 26 ottobre 1984, \"Terminator\" domin\u00f2 il botteghino per due settimane, aiutando a lanciare la carriera cinematografica di Cameron e a consolidare quella di Schwarzenegger. Inoltre fu acclamato dalla critica, che ne lod\u00f2 il ritmo, le scene d'azione e l'interpretazione di Schwarzenegger. Il suo successo diede origine a un franchise composto da quattro sequel (\"Terminator 2 - Il giorno del giudizio\", \"Terminator 3 - Le macchine ribelli\", \"Terminator Salvation\" e \"Terminator - Destino oscuro\", il sequel diretto di \"Terminator 2\"), il reboot \"Terminator Genisys\", la serie televisiva \"\", fumetti, romanzi e videogiochi. Nel 2008 \"Terminator\" fu selezionato dalla Biblioteca del Congresso per la conservazione nel National Film Registry poich\u00e9 considerato \"culturalmente, storicamente o esteticamente significativo\".\nTrama.\nA Los Angeles giungono due figure dall'anno 2029, un Terminator, cyborg assassino dalle fattezze umane, e un soldato umano chiamato Kyle Reese, entrambi alla ricerca di una mite ragazza chiamata Sarah Connor. Il Terminator inizia ad uccidere tutte le omonime cos\u00ec come appaiono nell'elenco telefonico, e l'eco mediatica allarma la ragazza, che viene salvata da Reese in un night. Reese e Sarah fuggono con un'auto rubata inseguiti dal Terminator, solo apparentemente ferito dai colpi di arma da fuoco.\nKyle spiega a Sarah che in un futuro prossimo una rete di difesa di intelligenza artificiale nota come Skynet raggiunger\u00e0 l'autocoscienza ribellandosi all'umanit\u00e0 e scatenando un olocausto nucleare, e che John Connor, il futuro figlio di Sarah, sar\u00e0 il leader di un movimento di resistenza che mander\u00e0 lo stesso Skynet sull'orlo della sconfitta; il Terminator \u00e8 stato mandato indietro nel tempo per uccidere Sarah prima della nascita di John. Il Terminator \u00e8 un'efficiente macchina assassina con un potente endoscheletro metallico e uno strato esterno di tessuto vivente che lo fa sembrare un normale essere umano. Kyle e Sarah, rifugiatisi in un parcheggio sotterraneo, vengono di nuovo attaccati dal Terminator, che inscena un nuovo inseguimento automobilistico, al termine del quale Kyle e Sarah vengono catturati dalla polizia.\nKyle viene interrogato dallo psicologo Silberman, rivelando dettagli sulla guerra futura e sulla sua missione, mentre la donna viene interrogata dal tenente Traxler e dal sergente Vukovich. Nel frattempo, il Terminator si reca in una locanda fatiscente, dove esegue alcune riparazioni su se stesso (rivelando il suo funzionamento interno), poi assalta la stazione di polizia, invulnerabile e armato fino ai denti, uccidendo tutti i presenti (tra cui Traxler e Vukovic), ma lasciandosi sfuggire Sarah e Kyle. I due riescono a scappare e trascorrono la notte sotto un ponte prima di cercare rifugio in un motel, dove assemblano alcune bombe. Sarah si rende conto che il Terminator li trover\u00e0 di nuovo, e che non saranno mai al sicuro, non importa dove andranno.\nKyle, innamorato di Sarah da quando John gli diede una sua fotografia, le confessa i suoi sentimenti, e i due hanno un rapporto sessuale. Nella stessa notte il Terminator scopre il loro nascondiglio nel motel, e Kyle e Sarah fuggono nuovamente, questa volta a bordo di un camioncino. Nel successivo inseguimento, Kyle lancia delle bombe al Terminator, ma non riesce a bloccarlo, venendo anzi ferito. La donna fa cadere il Terminator dalla sua moto, ma nella manovra perde il controllo del mezzo, che si ribalta. Quest'ultimo rialzatosi, dopo essere stato travolto da un camion cisterna, sale alla guida del mezzo, mettendosi all'inseguimento dei due, che sono fuggiti a piedi. Kyle fa scivolare una bomba tubo nel rimorchio del combustibile del camion, provocando l'esplosione. Il Terminator emerge dal camion bruciato ricoperto dalle fiamme, per poi cadere a terra, apparentemente distrutto. Ma, pochi secondi dopo, lo scheletro metallico si alza e continua a inseguirli, costringendoli a rifugiarsi all'interno di una fabbrica.\nKyle attiva i macchinari della fabbrica per cercare di confondere l'inseguitore e lo attacca con un tubo metallico, ma viene colpito duramente e fatto cadere. Oramai allo stremo, riesce ad infilare la sua ultima bomba tubo nell'addome del Terminator e lo fa esplodere, rimanendo per\u00f2 ucciso e ferendo Sarah. Mentre Sarah piange sul cadavere di Kyle, ci\u00f2 che resta del Terminator si alza ancora una volta e tenta di strangolarla, ma la donna riesce a liberarsi dalla sua presa e striscia via, attirandolo e schiacciandolo sotto una pressa idraulica.\nSei mesi dopo, una Sarah incinta \u00e8 in viaggio attraverso il Messico. Lungo la strada ella registra un nastro audio che intende passare a John, suo figlio non ancora nato, insicura sul fatto di confessargli che Kyle era suo padre. Mentre si ferma presso un distributore di benzina, un ragazzino le scatta una fotografia con una polaroid, che poi sar\u00e0 la stessa fotografia che tanti anni dopo John dar\u00e0 a Kyle. Sarah riprende la strada, mentre all'orizzonte si scorgono nuvole temporalesche.\nProduzione.\nSceneggiatura.\nDurante i giorni della presentazione a Roma del film \"Pira\u00f1a paura\", il regista Cameron si ammal\u00f2 ed ebbe un incubo, in cui sogn\u00f2 un torso metallico che si trascinava fuori da un'esplosione mentre teneva in mano dei coltelli da cucina. Ispirandosi a John Carpenter, che aveva diretto il film slasher \"Halloween - La notte delle streghe\" (1978) con un budget ridotto, Cameron utilizz\u00f2 il sogno come \"rampa di lancio\" per scrivere un film in stile slasher.\nQuando Cameron torn\u00f2 a Pomona, si trasfer\u00ec a casa di Randall Frakes, dove scrisse la bozza di \"Terminator\". Cameron in seguito dichiar\u00f2 che le sue influenze, mentre scriveva il soggetto, erano i film di fantascienza degli anni cinquanta, la serie TV anni sessanta \"The Outer Limits\" e alcuni film contemporanei come \"Driver l'imprendibile\" (1978) e \"Interceptor - Il guerriero della strada\" (1981). Per tradurre la bozza in una sceneggiatura, Cameron incaric\u00f2 il suo amico William Wisher Jr., che aveva un approccio alla narrazione molto simile al suo. Cameron chiese a Wisher di scrivere le prime scene che coinvolgono Sarah Connor e le scene del dipartimento di polizia. Poich\u00e9 Wisher viveva lontano da Cameron, le sue idee per la sceneggiatura vennero tratte dalle registrazioni delle loro conversazioni telefoniche. All'agente di Cameron per\u00f2 non piacque il concept di \"Terminator\" e gli chiese di lavorare su qualcos'altro. Di conseguenza, Cameron lo licenzi\u00f2.\nLo schema iniziale della sceneggiatura prevedeva due Terminator inviati nel passato. Il primo era simile a quello che sarebbe poi stato il Terminator del film, mentre il secondo era formato di metallo liquido e non poteva essere distrutto dalle armi convenzionali. Tuttavia, Cameron ritenne che la tecnologia del tempo non fosse in grado di creare il Terminator liquido, cos\u00ec ripropose l'idea solo in occasione del sequel \"Terminator 2 - Il giorno del giudizio\".\nGale Anne Hurd, che aveva lavorato alla New World Pictures come assistente di Roger Corman, mostr\u00f2 interesse per il progetto. Cameron le vendette i diritti di \"Terminator\" per un dollaro in cambio dell'accordo che lei l'avrebbe prodotto solo se fosse stato lui a dirigerlo. Hurd sugger\u00ec alcune modifiche alla sceneggiatura e per questo venne accreditata come sceneggiatrice, anche se Cameron dichiar\u00f2 in seguito che \"non scrisse effettivamente nulla\". Cameron e Hurd avevano conoscenze comuni che avevano lavorato in precedenza con Roger Corman e che all'epoca lavoravano presso la Orion Pictures. La Orion accett\u00f2 quindi di distribuire il film se Cameron avesse ottenuto sostegno finanziario altrove. La sceneggiatura fu esaminata da John Daly, presidente della Hemdale Film Corporation, e dal suo vicepresidente esecutivo Derek Gibson.\nCameron voleva concludere l'affare, cos\u00ec si fece precedere all'incontro dal suo amico Lance Henriksen vestito da Terminator, con finti tagli sul viso e della carta stagnola dorata sui denti. Cameron arriv\u00f2 poco dopo, rivelando la messinscena. Daly rimase impressionato dalla sceneggiatura, dagli schizzi di Cameron e dalla sua passione per il film. Cos\u00ec, alla fine del 1982, Daly accett\u00f2 di finanziare il film con l'aiuto della HBO e della Orion. Il budget fu originariamente fissato a 4 milioni di dollari e successivamente alzato a 6,4 milioni. Hemdale, Pacific Western Productions e Cinema '84 furono accreditate come societ\u00e0 di produzione dopo l'uscita del film.\nCast.\nGli attori aggiuntivi includono Shawn Shepps nella parte di Nancy, la collega di Sarah; Dick Miller nella parte del proprietario del negozio d'armi; il bodybuilder professionista Franco Columbu (amico e compagno di allenamento di Schwarzenneger) nella parte del Terminator nel 2029; Bill Paxton, Brad Rearden e Brian Thompson nella parte dei punk che si confrontano con il Terminator all'inizio del film; e Marianne Muellerleile nella parte della prima Sarah Connor uccisa dal Terminator.\nRiprese.\nLe riprese di \"Terminator\" sarebbero dovute partire all'inizio del 1983 a Toronto, ma furono sospese quando il produttore Dino De Laurentiis applic\u00f2 un'opzione nel contratto di Schwarzenegger che lo avrebbe reso indisponibile per nove mesi mentre stava girando \"Conan il distruttore\". Durante il periodo di attesa, Cameron fu messo sotto contratto per scrivere la sceneggiatura di \"Rambo 2 - La vendetta\" (1985), perfezion\u00f2 lo script di \"Terminator\" e incontr\u00f2 i produttori David Giler e Walter Hill per discutere di \"Aliens - Scontro finale\" (1986).\nL'interferenza da parte della Orion Pictures fu limitata. Due suggerimenti proposti dalla Orion furono l'aggiunta di un androide canino per Reese, che Cameron rifiut\u00f2, e rafforzare l'interesse amoroso tra Sarah e Reese, che Cameron accett\u00f2. Una delle pistole viste nel film e sulla locandina era una AMT Longslide modificata da Ed Reynolds della SureFire per includere un mirino laser. Furono create sia versioni non funzionanti sia versioni funzionanti dell'arma. All'epoca delle riprese i diodi laser non erano disponibili; a causa del fabbisogno di potenza elevata, il laser a elio-neon a vista usava un alimentatore esterno che Schwarzenegger doveva attivare manualmente. Reynolds afferm\u00f2 che il suo unico compenso fu del materiale promozionale.\nLe riprese iniziarono nel marzo 1984 a Los Angeles. Cameron sent\u00ec che con Schwarzenegger sul set, lo stile del film era cambiato. La maggior parte delle scene d'azione del Terminator furono girate di notte, il che port\u00f2 a serrate tabelle di marcia prima dell'alba. Una settimana prima dell'inizio delle riprese, Linda Hamilton si slog\u00f2 la caviglia, portando ad un cambiamento di produzione in base al quale le scene in cui Hamilton doveva correre si sarebbero girate il pi\u00f9 tardi possibile. La caviglia di Hamilton veniva fasciata ogni giorno, e l'attrice trascorse la maggior parte delle riprese dolorante.\nSchwarzenegger cerc\u00f2 di far cambiare l'iconica frase \"I'll be back\" poich\u00e9 aveva difficolt\u00e0 a pronunciare \"I'll\". Egli riteneva inoltre che il suo personaggio robotico avrebbe usato un linguaggio dichiarativo e privo di contrazioni. Cameron si rifiut\u00f2 di cambiare la battuta in \"I will be back\", cos\u00ec Schwarzenegger lavor\u00f2 per pronunciare la battuta nel miglior modo possibile. In seguito l'avrebbe pronunciata in numerosi film durante tutta la sua carriera.\nDopo il termine della lavorazione, furono necessarie alcune riprese in post-produzione; queste includono scene che mostrano il Terminator all'esterno dell'appartamento di Sarah Connor, Reese che viene chiuso in una body bag e la testa del Terminator che viene schiacciata da una pressa.\nEffetti speciali.\nPer realizzare gli effetti speciali del Terminator, Cameron voleva Dick Smith che aveva precedentemente lavorato a \"Il padrino\" e \"Taxi Driver\". Smith non accett\u00f2 l'offerta e sugger\u00ec invece il suo amico Stan Winston. Per creare l'aspetto del Terminator, Winston e Cameron si passarono vari schizzi, decidendosi infine su un design quasi identico a quello originale di Cameron a Roma. Winston aveva una squadra di sette artisti che lavorarono per sei mesi per creare un pupazzo di Terminator; esso fu prima stampato in argilla, poi in gesso rinforzato con nervature in acciaio. Questi pezzi furono quindi sabbiati, verniciati e poi cromati. Winston scolp\u00ec una riproduzione del volto di Schwarzenegger in diverse pose su silicone, argilla e gesso.\nLe sequenze ambientate nel 2029 e le scene a passo uno furono sviluppate dalla Fantasy II, una societ\u00e0 di effetti visivi guidata da Gene Warren Jr. Un modello a passo uno viene utilizzato in diverse scene del film che coinvolgono il telaio scheletrico del Terminator. Cameron voleva convincere gli spettatori che esso era capace di fare quello che vedevano fare a Schwarzenegger. Per permetterlo, fu girata una scena con Schwarzenegger ferito e zoppicante; questo zoppicamento rese pi\u00f9 facile per il modello imitare l'attore.\nColonna sonora.\nBeth Donahue, una nuova agente della Gorfaine/Schwartz Agency di cui Brad Fiedel \u00e8 cliente, scopr\u00ec che Cameron stava lavorando a \"Terminator\", e gli mand\u00f2 una cassetta della musica di Fiedel. Il compositore fu invitato ad una proiezione del film con Cameron e Hurd, che era scettica riguardo al compositore poich\u00e9 egli aveva lavorato solo a musica televisiva in precedenza, e non a film cinematografici. Fiedel convinse i due ad assumerlo mostrando loro un pezzo sperimentale su cui aveva lavorato.\nFiedel descrisse la musica del film come riguardante \"un uomo meccanico e il suo battito cardiaco\". Quasi tutta la musica del film fu eseguita dal vivo. Il tema principale viene suonato sui titoli di testa e in vari punti del film in versione accelerata; sono presenti inoltre una versione rallentata quando Reese muore e una al pianoforte durante la scena di sesso. \u00c8 stato descritto come avente una \"linea melodica ingannevolmente semplice\" e una \"ossessionante musica di sintetizzatore\". \u00c8 in un tempo di 13/16, venuto fuori mentre Fiedel sperimentava con la traccia ritmica sulla sua attrezzatura musicale; fu inizialmente accidentale, ma Fiedel trov\u00f2 che gli piaceva la \"propulsivit\u00e0 irregolare\". Per quando Reese e Connor fuggono dalla stazione di polizia, Fiedel cre\u00f2 della musica che sarebbe stata opportuna per un \"momento eroico\". Cameron rifiut\u00f2 questo tema, perch\u00e9 credeva che avrebbe perso l'eccitazione del pubblico.\nAlbum.\nLa colonna sonora del film fu pubblicata nel 1984 dalla Enigma Records. Le prime sei tracce della colonna sonora comprendono brani strumentali, mentre le altre cinque sono canzoni pop-rock eseguite da vari artisti e udibili nel walkman di Ginger e al Tech-Noir. La DCC Compact Classics pubblic\u00f2 l'album su CD e musicassetta il 1\u00ba luglio 1991. Delle edizioni rimasterizzate sono state pubblicate nel 1995 dalla Edel AG e nel 2016 dalla Milan Records, stavolta contenenti esclusivamente brani strumentali di Fiedel.\nDistribuzione.\nData di uscita.\nLe date di uscita internazionali sono state:\nEdizione italiana.\nLa versione italiana del film \u00e8 a cura di Enzo Ocone. Il doppiaggio fu eseguito dalla F.C.M. e diretto da Carlo Marini su dialoghi di Letizia Ciotti Miller. Il copione \u00e8 caratterizzato, oltre che da alcuni errori di adattamento (come il nome della Cyberdyne Systems tradotto in \"Sistemi Cibernetici\" o l'uso della \"-s\" finale per il plurale dei termini inglesi), anche da diversi dialoghi cambiati senza motivo apparente. Tra questi c'\u00e8 la celebre frase \"I'll be back\" (\"Torner\u00f2\") che diventa \"Aspetto fuori\", perdendo cos\u00ec il senso all'interno del film e impedendo che venga riconosciuta negli altri film in cui \u00e8 pronunciata.\nEdizioni home video.\n\"Terminator\" fu distribuito in VHS e Betamax in America del Nord nel 1985. Ebbe un buon successo, debuttando al 35\u00ba posto tra i noleggi e al 20\u00ba tra le vendite. Nella sua seconda settimana raggiunse il 4\u00ba tra i noleggi e il 12\u00ba tra le vendite. Nel marzo 1995 fu distribuito su Laserdisc in una versione letterbox. In Italia fu invece pubblicato in VHS dalla Domovideo negli anni ottanta e dalla Cecchi Gori Home Video negli anni novanta.\nIl 3 settembre 1997 il film fu pubblicato in DVD in America del Nord dalla Image Entertainment, ancora in versione letterbox; IGN defin\u00ec questo DVD \"piuttosto scarno [...] pubblicato con una traccia audio in mono e un trasferimento pi\u00f9 o meno scarso\". Il 23 gennaio 2001 fu distribuita online un'edizione VCD. Attraverso l'acquisizione del catalogo pre-1996 della PolyGram Filmed Entertainment, il 2 ottobre 2001 la Metro-Goldwyn-Mayer pubblic\u00f2 un'edizione speciale in due DVD del film completamente rimasterizzato, che includeva come extra i documentari \"Il making of di Terminator - Una retrospettiva\" e \"Other Voices: Creating 'The Terminator\"', scene eliminate, trailer e spot televisivi, una galleria fotografica e tre versioni della sceneggiatura; fu resa disponibile anche un'edizione monodisco. In Italia fu invece pubblicato dalla Cecchi Gori Home Video in edizione a due dischi il 29 agosto 2001 e a disco singolo il 19 febbraio 2002. L'edizione monodisco (ristampata il 3 dicembre nella collana \"I grandi film\") include il trailer, note biografiche del cast e filmografie di regista e attori principali, mentre quella a due dischi presenta in pi\u00f9 i due documentari e le scene eliminate gi\u00e0 presenti nella versione nordamericana; la rimasterizzazione dell'audio italiano provoc\u00f2 per\u00f2 diversi buchi audio, rimasti anche nelle edizioni successive. L'edizione speciale MGM fu pubblicata in Italia il 24 novembre 2004, distribuita dalla 20th Century Fox Home Entertainment.\nIl 20 giugno 2006 il film fu pubblicato in Blu-ray Disc in America del Nord dalla Sony Pictures Home Entertainment; l'edizione venne criticata per la scarsa quantit\u00e0 di extra (tutti mutuati dall'edizione DVD), che consistono unicamente nelle scene eliminate, \"Il making of di Terminator - Una retrospettiva\" e un episodio di \"Other Voices\". Per l'estero la MGM realizz\u00f2 invece una \"definitive edition\" su doppio DVD, pubblicata in Italia dalla Fox l'8 novembre; l'edizione presenta il film con lo stesso master del BD nordamericano e include tutti gli extra dell'edizione speciale insieme a due nuovi documentari e a due Easter egg (uno per disco). Il 18 giugno 2008 fu pubblicata anche un'edizione monodisco priva di extra. La Fox ha poi distribuito una nuova edizione BD, uscita in Italia il 13 novembre 2012 (e poi ristampata in versione digibook e steelbook) e in America del Nord tre mesi dopo; il film \u00e8 stato rimasterizzato nel video, ma l'edizione include gli stessi extra di quella precedente.\nAccoglienza.\nIncassi.\nNel suo fine settimana di apertura, \"Terminator\" fu proiettato in 1.005 sale e incass\u00f2 oltre quattro milioni di dollari, rimanendo al primo posto del botteghino per due settimane (nella terza fu invece superato da \"Oh, God! You Devil\"). In tutto in patria incass\u00f2 38.371.200 mentre all'estero 40 milioni, per un incasso globale di 78.371.200 dollari.\nCritica.\nIl film \u00e8 stato accolto molto positivamente dalla critica. Rotten Tomatoes ha raccolto 64 recensioni tutte positive, con un voto medio di 8,80/10; il consenso recita: \"Con le sue straordinarie sequenze d'azione, la sua regia tesa ed economica e il ritmo inesorabilmente veloce, \u00e8 chiaro perch\u00e9 \"Terminator\" continua ad essere un'influenza su film di fantascienza e d'azione\". Su Metacritic ha un punteggio di 84 su 100, dato da 21 recensioni positive e una mista.\n\"Variety\" elogi\u00f2 il film, definendolo un \"fumetto cinematico e fiammeggiante, pieno di virtuosismi cinematografici, impeto fantastico, interpretazioni solide e una storia avvincente (...) Schwarzenegger \u00e8 perfettamente inserito in un ritratto robotico che richiede solo poche righe di dialogo\". Richard Corliss di \"Time\" disse che il film ha \"molto buon senso del tech-noir che mantiene soddisfatti gli infedeli e i fan di film d'azione\". \"Time\" inser\u00ec \"Terminator\" nella sua lista dei dieci migliori film dell'anno.\nIl \"Los Angeles Times\" defin\u00ec il film \"uno scoppiettante thriller pieno di dolcetti cruenti di ogni genere (...) carico di scene d'inseguimento a iniezione, effetti speciali intelligenti e un umorismo furbo\". Il \"Milwaukee Journal\" diede al film tre stelle, definendolo \"il pi\u00f9 agghiacciante thriller di fantascienza dai tempi di \"Alien\"\". Una recensione sulla rivista \"Orange Coast\" dichiar\u00f2 che \"la virt\u00f9 distintiva di \"Terminator\" \u00e8 la sua tensione implacabile. Fin dall'inizio \u00e8 tutto azione e violenza senza tempo per creare la storia (...) \u00c8 come un film di Harry Callaghan snellito \u2013 nessuna esposizione; solo armi, armi e ancora armi\". Nel numero di maggio 1985 di \"Cinefantastique\" se ne parl\u00f2 come un film che \"riesce a essere allo stesso tempo derivativo e originale (...) il genere non mostrava una carneficina cos\u00ec esuberante dai tempi di \"Interceptor - Il guerriero della strada\"\" e \"un esempio di fantascienza d'orrore al suo meglio (...) l'approccio senza fronzoli di Cameron lo render\u00e0 un prodotto ricercato\". Nel Regno Unito \"The Monthly Film Bulletin\" elogi\u00f2 la sceneggiatura, gli effetti speciali, il design e l'interpretazione di Schwarzenegger.\nAltre recensioni si incentrarono sul livello di violenza del film e sulla qualit\u00e0 narrativa. \"The New York Times\" opin\u00f2 che il film fosse un \"B-movie con stile. Gran parte di esso (...) ha suspense e personalit\u00e0, e solo il caos obbligatorio diventa noioso. C'\u00e8 molto di quest'ultimo, sotto forma di inseguimenti d'auto, sparatorie disordinate e il signor Schwarzenegger che sbatte brutalmente contro qualsiasi cosa lo ostacoli\". Il \"Pittsburgh Press\" scrisse una recensione negativa, definendolo \"solo un altro dei film intrisi di bruttezza artistica come \"Strade di fuoco\" e \"Blade Runner\"\". Il \"Chicago Tribune\" diede al film due stelle, aggiungendo che \"a volte \u00e8 orribilmente violento e pieno di suspense mentre altre si prende in giro. Questo stile schizoide in realt\u00e0 aiuta, fornendo un po' di umorismo proprio quando la trama fantascientifica diventa troppo lenta o i dialoghi troppo melensi\". Il Newhouse News Service defin\u00ec il film un \"lurido, violento, pretenzioso pezzo di imbonimento\". L'autore britannico Gilbert Adair defin\u00ec il film \"repellente fino all'eccesso\", accusandolo di \"insidiosa nazificazione\" e di avere una \"attrazione radicata in un empio complesso di fascismo, moda e fascino\".\nNel 1991 Richard Schickel di \"Entertainment Weekly\" ha recensito il film assegnandogli una A e scrivendo che \"quello che in origine sembrava un film un po' gonfiato, sebbene generoso ed energico, ora sembra un bel piccolo film\" e lo defin\u00ec \"uno dei film pi\u00f9 originali degli anni ottanta e sembra destinato a rimanere uno dei migliori film di fantascienza mai realizzati\". Film4 diede al film cinque stelle, definendolo il \"thriller d'azione fantascientifico che lanci\u00f2 le carriere di James Cameron e Arnold Schwarzenegger nella stratosfera. Ancora infinitamente divertente\". \"TV Guide\" diede al film quattro stelle che riferendosi ad esso come a un \"film sorprendentemente efficace che diventa doppiamente impressionante se si considera il suo piccolo budget (...) Per conto nostro, questo film \u00e8 di gran lunga superiore al suo sequel con mega-incassi e mega-budget\". \"Empire\" diede al film cinque stelle definendolo \"terribilmente efficace nell'estrarre brividi dal suo pubblico quanto lo \u00e8 il suo protagonista nell'esecuzione dei suoi obiettivi\"; la rivista ha classificato \"Terminator\" al 92\u00ba posto nella sua lista dei 100 migliori film di sempre, e il protagonista al 28\u00ba posto tra i 100 migliori personaggi cinematografici. Il database di film AllMovie gli diede cinque stelle, affermando che \"stabil\u00ec James Cameron come un maestro di azione, effetti speciali e intrighi narrativi quasi mitici, mentre trasform\u00f2 Arnold Schwarzenegger nella stella muscolosa degli anni ottanta\". Nel 1998 la \"Halliwell's Film Guide\" descrisse il film come \"avventure fumettistiche astute, piuttosto sgradevoli ma innegabilmente avvincenti\".\n\"Terminator\" ha ricevuto riconoscimento dall'American Film Institute. Il film si \u00e8 classificato al 42\u00ba posto nella lista \"AFI's 100 Years... 100 Thrills\". Il personaggio del Terminator \u00e8 stato selezionato come il 22\u00ba miglior cattivo cinematografico nella lista \"AFI's 100 Years... 100 Heroes and Villains\". La frase di Arnold \"I'll be back\" si \u00e8 classificata al 37\u00ba posto nella lista \"AFI's 100 Years... 100 Movie Quotes\".\nNel 2005 \"Total Film\" defin\u00ec \"Terminator\" il 72\u00ba miglior film mai realizzato. Nel 2010 l'Independent Film &amp; Television Alliance lo ha selezionato come uno dei trenta film indipendenti pi\u00f9 significativi degli ultimi trent'anni. Nel 2015 \u00e8 stato tra i film inclusi nel libro \"1001 film. I grandi capolavori del cinema\".\nAltri media.\nShaun Hutson scrisse un adattamento letterario del film che fu pubblicato il 21 febbraio 1985 dalla Star Books di Londra. Randall Frakes e William Wisher Jr. scrissero un adattamento differente per la Bantam Spectra, pubblicato nell'ottobre 1985.\nI primi videogiochi ufficiali su \"Terminator\" furono pubblicati a partire dal 1991, all'epoca dell'uscita del secondo film. Ci sono comunque diversi titoli basati specificamente sul primo \"Terminator\", pubblicati tra il 1991 e il 1993 per vari sistemi Nintendo e SEGA e per MS-DOS."}
{"id": "222969", "revid": "767487", "url": "https://it.wikipedia.org/wiki?curid=222969", "title": "The Funeral Album", "text": "The Funeral Album \u00e8 l'ultimo album della band finlandese Sentenced, uscito nel 2005. Con questo album, il gruppo conclude la sua storia, durata 16 anni.\nIl disco.\nL'album presenta tutti i generi suonati negli anni dalla band. La musica continua principalmente sui toni di \"The Cold White Light\", l'album precedente, ma c'\u00e8 anche un track sullo stile dei primi album (\"Where Waters Fall Frozen\", dall'inglese \"Dove le acque cadono ghiacciate\") ed uno strumentale quasi tradizionale finlandese (\"Karu\", dal finnico \"Inospitale, brullo\"). Di particolare intensit\u00e0 \u00e8 la canzone che chiude l'album e la carriera dei Sentenced, \"End Of The Road\".\nLa copertina e la grafica del \"booklet\" sono opera del batterista Vesa Ranta e di Perttu Saksa. Come sull'album precedente, sono presenti alcune massime finlandesi di Samuli Paronen, Aleksis Kivi, P. J. Ignatius, Erno Paasilinna, Eino Leino, che accompagnano immagini di paesaggi desolati."}
{"id": "222973", "revid": "15756", "url": "https://it.wikipedia.org/wiki?curid=222973", "title": "Porpora", "text": "Il colore porpora (o rosso porpora) \u00e8 un colore appartenente al gruppo dei rossi dalle origini antiche e dai vasti significati, pigmento di origine organica.\nOrigine.\nIl pigmento si estrae dal murice comune, un mollusco gasteropode appartenente alla famiglia dei Muricidi. Viene secreta da una ghiandola, come liquido vischioso di colore violaceo e gi\u00e0 nell'antichit\u00e0 veniva utilizzata per la colorazione delle stoffe. In et\u00e0 imperiale rappresentava il colore per eccellenza.\nIn realt\u00e0, soprattutto all'epoca, la porpora poteva avere diverse sfumature di colore, in base alla preparazione. Il pi\u00f9 ricercato era sempre il colore \"rosso porpora\" come conosciuto oggi, simile al colore del sangue e del fuoco. Per riuscire a tingere anche una sola veste occorrevano migliaia di esemplari.\nInoltre era un colore molto resistente ai lavaggi: era quindi preziosissima e solo in pochi potevano esibire in pubblico questo colore. Per lungo tempo fu riservata all'uso sacerdotale e regale, ma in seguito venne utilizzata anche dagli aristocratici romani per abbellire le proprie vesti. I primi a produrre la porpora furono i Fenici. La lavorazione della porpora costitu\u00ec la fortuna delle citt\u00e0 di Tiro e Sidone, quindi di numerose citt\u00e0 greche, italiane, spagnole e nordafricane. Questa tecnica and\u00f2 perduta, almeno in Europa, dal periodo che va dal pieno Medioevo al 1833, quando venne riscoperta da Bartolomeo Bizio.\nDefinizione.\nNella mentalit\u00e0 antica il colore \u00e8 qualcosa di connaturato alle cose che lo possiedono; il nome porpora pertanto \u00e8 stato dato alle secrezioni organiche del mollusco, non tanto a una specifica lunghezza d'onda o a un qualsivoglia codice operativo; dire che una veste \u00e8 \"color porpora\" pu\u00f2 significare che \u00e8 di un colore che, a seconda di come \u00e8 trattata la secrezione, pu\u00f2 andare da un arancione a un viola, passando per sfumature rosse o brunastre: \"porpora\" \u00e8 quindi un \"colore\" a cui corrispondono molte \"tinte\" effettive e l'effetto del colore \u00e8 in primo luogo quello di evocare meriti economici e spirituali.\nPer questa ragione, in italiano e in altre lingue (come in inglese e spagnolo) al nome \"porpora\" possono quindi corrispondere colori (nel senso moderno del termine) molto differenti tra loro.\nL'inglese \"purple\", traducibile come \"porpora\", ma anche (colore) \"violaceo\", rappresenta un caso emblematico, potendo s\u00ec identificare quello che comunemente s'intende in italiano con porpora, ma che in genere si estende molto sulla categoria del viola. \"Purple\" oggi corrisponde \"grosso modo\" all'uso comune in italiano di \"viola\". Il termine inglese \"violet\", invece, indica il colore spettrale violetto corrispondente a una lunghezza d'onda di circa 380-450\u00a0nm.\nNomi alternativi.\nIl pigmento \u00e8 anche noto come:"}
{"id": "222981", "revid": "22859", "url": "https://it.wikipedia.org/wiki?curid=222981", "title": "Swedenborg", "text": ""}
{"id": "222982", "revid": "1982", "url": "https://it.wikipedia.org/wiki?curid=222982", "title": "Combustibile fossile", "text": ""}
{"id": "222983", "revid": "1982", "url": "https://it.wikipedia.org/wiki?curid=222983", "title": "Fonte fossile", "text": ""}
{"id": "222986", "revid": "119724688", "url": "https://it.wikipedia.org/wiki?curid=222986", "title": "Legge di Lenz", "text": "In fisica, la legge di Lenz, formulata dal fisico russo Heinrich Friedrich Emil Lenz nel 1834, \u00e8 una conseguenza della legge di conservazione dell'energia che determina la direzione della forza elettromotrice risultante dall'induzione elettromagnetica in un circuito elettrico. La legge stabilisce che la variazione temporale del flusso del campo magnetico attraverso l'area abbracciata da un circuito genera nel circuito una forza elettromotrice che contrasta la variazione.\nPer esempio, muovendo il polo nord di un magnete permanente all'interno di una bobina si forma una corrente elettrica in quest'ultima, che genera a sua volta un campo magnetico. Per la legge di Lenz la corrente scorre in modo tale da rendere l'estremo della bobina interessato dall'introduzione del magnete un polo nord, che respinge il magnete stesso opponendosi al suo inserimento. Estraendo il magnete (ovvero imponendogli un movimento nella direzione opposta) la corrente cambia segno, e l'estremo della bobina diventa un polo sud, che si oppone nuovamente al movimento del magnete.\nLa legge fornisce una caratterizzazione qualitativa della direzione della corrente indotta nel circuito, e si esprime attraverso il segno meno nella legge di Faraday:\ndove formula_2 \u00e8 il flusso del campo magnetico concatenato ed formula_3 la forza elettromotrice.\nLa legge.\nUn circuito percorso da corrente elettrica stazionaria genera un campo magnetico costante, che attraversa l'area abbracciata dal circuito. Se la corrente subisce una variazione, il campo magnetico ed il flusso si trasformano di conseguenza. Poich\u00e9 al campo magnetico \u00e8 associata un'energia, detta energia magnetica, risulta necessario che tale energia venga trasformata in modo tale da conservare l'energia del campo elettromagnetico totale. La legge di Lenz descrive il fatto che, in seguito alla variazione del campo magnetico, nel circuito si genera un campo elettrico che \"si oppone\" alla variazione del campo magnetico. A tale campo elettrico \u00e8 associata una corrente elettrica che bilancia la variazione del flusso del campo magnetico concatenato al circuito: se il campo magnetico aumenta essa ha verso opposto rispetto alla corrente che aveva generato il campo stazionario iniziale (per creare un flusso \"differenziale\" che prova ad annullare l'incremento generato dalla corrente che origina il fenomeno) mentre se diminuisce ha verso concorde (in accordo con il principio di azione e reazione). L'intensit\u00e0 di tale corrente \u00e8 data dalla legge di Faraday-Neumann, il cui segno negativo \u00e8 in accordo con la legge di Lenz.\nAuto-induzione e induzione mutua.\nIn relazione al fenomeno di autoinduzione, la variazione del flusso di un campo magnetico formula_4 induce per la legge di Lenz una corrente formula_5, la quale induce un campo magnetico formula_6 che si oppone alla variazione iniziale di formula_7. La variazione del campo magnetico formula_6 genera a sua volta nel circuito una corrente formula_9 che si oppone a formula_5, e la loro somma tende ad annullarsi.\nNel caso di mutua induzione, se un campo magnetico associato alla corrente formula_5 induce una corrente formula_9 allora la direzione di formula_9 \u00e8 opposta a quella di formula_5, e se le correnti compiono due percorsi chiusi formula_15 e formula_16 rispettivamente allora formula_5 e formula_9 ruotano in versi opposti, e si respingono in modo reciproco."}
{"id": "222989", "revid": "712828", "url": "https://it.wikipedia.org/wiki?curid=222989", "title": "Lupin III Millennium", "text": "Lupin III Millennium \u00e8 una miniserie a fumetti italiana incentrata sul personaggio immaginario di Lupin III e realizzata prevalentemente da autori italiani fra il 2001 e il 2006 con la supervisione dell'autore Monkey Punch, che nel 1967 aveva creato il personaggio.\nStoria editoriale.\nIl sodalizio tra Kappa Edizioni e Monkey Punch risale al 1994 quando i Kappa boys scrivono per l'autore giapponese un episodio di Lupin III intitolato \"Alis Plaudo\", pubblicato su \"Kappa Magazine\" n. 22 dell'aprile 1994, disegnato da Monkey Punch. La collaborazione riprende nel 1999 grazie ad Andrea Baricordi e Gianmaria Liani, che realizzano \"Lupin III - Il violino degli Holmes\", storia autoconclusiva in cui il personaggio si scontra con Shirley Holmes, pronipote di Sherlock Holmes.\nLa miniserie di nove numeri, \"Lupin III Millennium\", venne realizzata da autori e disegnatori italiani come Andrea Baricordi, Giuseppe Palumbo, Andrea Accardi, Guglielmo Signora, Mauro Marchesi, Gianmaria Liani, Sara Colaone, Massimiliano De Giovanni, Jacopo Camagni, Riccardo Crosa, Andrea Scoppetta e dal giapponese Shinichi Hiromoto. Ogni autore fornisce una sua personale interpretazione del personaggio, in storie di genere poliziesco o comiche.\nEra previsto un decimo numero, \"Fujiko vs. Margot\", annunciato nella retrocopertina dell'ultimo numero \"Meyer's Angels\", che per\u00f2 non ha mai visto la luce."}
{"id": "222990", "revid": "1982", "url": "https://it.wikipedia.org/wiki?curid=222990", "title": "Rivi\u00e8re-de-Corps", "text": ""}
{"id": "222991", "revid": "1982", "url": "https://it.wikipedia.org/wiki?curid=222991", "title": "Rothi\u00e8re", "text": ""}
{"id": "222992", "revid": "228587", "url": "https://it.wikipedia.org/wiki?curid=222992", "title": "Bundesliga (disambigua)", "text": ""}
{"id": "222993", "revid": "1982", "url": "https://it.wikipedia.org/wiki?curid=222993", "title": "Saulsotte", "text": ""}
{"id": "222995", "revid": "287204", "url": "https://it.wikipedia.org/wiki?curid=222995", "title": "Soligny-les-Etangs", "text": ""}
{"id": "222996", "revid": "2225", "url": "https://it.wikipedia.org/wiki?curid=222996", "title": "Tempio di Portuno (Roma)", "text": ""}
{"id": "222997", "revid": "307923", "url": "https://it.wikipedia.org/wiki?curid=222997", "title": "Tempio di Bellona", "text": ""}
{"id": "222998", "revid": "7336", "url": "https://it.wikipedia.org/wiki?curid=222998", "title": "Tempio di Ercole (Roma)", "text": ""}
{"id": "223000", "revid": "2225", "url": "https://it.wikipedia.org/wiki?curid=223000", "title": "Tempio di Saturno (Roma)", "text": ""}
{"id": "223001", "revid": "2225", "url": "https://it.wikipedia.org/wiki?curid=223001", "title": "Tempio di Vespasiano (Roma)", "text": ""}
{"id": "223002", "revid": "125666473", "url": "https://it.wikipedia.org/wiki?curid=223002", "title": "Arco di Settimio Severo", "text": "Larco di Settimio Severo \u00e8 un arco trionfale a tre fornici (con un passaggio centrale affiancato da due passaggi laterali pi\u00f9 piccoli), situato a Roma, all'angolo nord-ovest del Foro Romano e sorge su uno zoccolo in travertino, in origine accessibile solo per mezzo di scale.\nStoria.\nEretto tra il 202 e il 203, fu dedicato dal senato all'imperatore Settimio Severo e ai suoi due figli, Caracalla e Geta per celebrare la vittoria sui Parti, ottenuta con due campagne militari concluse rispettivamente nel 195 e nel 197-198.\nL'arco era posto nel Foro a fare da \"pendant\" ideale all'arco di Augusto, anch'esso dedicato a una vittoria partica, e con l'arco di Tiberio e il portico di Gaio e Lucio Cesare costituiva uno dei quattro accessi monumentali alla piazza forense storica non percorribile da carri: alcuni gradini sotto i fornici impedivano infatti il passaggio delle ruote.\nL'arco, all'epoca parzialmente interrato, venne completamente dissotterrato nel 1804 per iniziativa di Pio VII.\nStruttura.\nL'arco, alto 23 metri, largo 25 e profondo 11, \u00e8 costruito in opera quadrata di marmo, con i tre fornici inquadrati sul lato frontale da colonne sporgenti di ordine composito, su alti plinti, scolpiti con Vittorie e figure di barbari. Si tratta del pi\u00f9 antico arco a Roma, conservato, con colonne libere anzich\u00e9 addossate ai piloni.\nI fornici laterali sono messi in comunicazione con quello centrale per mezzo di due piccoli passaggi arcuati.\nSui due lati dell'alto attico \u00e8 presente la seguente iscrizione:\nLa quarta riga dell'iscrizione, dove compare \"patri patriae optimis fortissimisque principibus\", sostituisce il testo originario (cui si \u00e8 potuto risalire tramite gli incavi ricavati per bloccare le lettere metalliche e che era: \"ET P(ublio) SEPTIMIO L(uci) FIL(io) GETAE NOBILISS(imo) CAESARI\") riportante la dedica a Geta e che venne cancellato e sostituito dopo il suo assassinio e la seguente \"damnatio memoriae\".\nSopra l'attico, come raffigurato nelle emissioni monetali, si trovava la quadriga imperiale in bronzo e gruppi statuari.\nIl corredo scultoreo.\nI due lati principali dell'arco erano decorati da rilievi. Ai lati del fornice centrale si trovano le consuete Vittorie con trofei, che volano sopra genietti che simboleggiano le quattro stagioni (due per faccia). Sui fornici minori si trovano motivi analoghi, ma le personificazioni rappresentano dei fiumi. Nelle chiavi d'arco sono scolpite varie divinit\u00e0: Marte, Ercole, Libero, Virtus (forse) e Fortuna. Sui fornici minori corre un piccolo fregio con la processione trionfale scolpita da altissimo rilievo. Sui plinti delle colonne rappresentazioni di soldati romani con prigionieri parti (quattro sulla fronte e due sui lati minori).\nLa parte pi\u00f9 interessante della decorazione sono comunque i quattro grandi pannelli che occupano lo spazio sui fornici minori, dove \u00e8 scolpita la narrazione delle campagne di Settimio Severo in Mesopotamia, organizzate in fasce orizzontali da leggere dal basso verso l'alto, come consueto nella pittura trionfale e nelle narrazioni da essa derivate (colonna Traiana, colonna di Marco Aurelio, ecc.)\nLe scene sono:\nProfilo artistico.\nLa decorazione accessoria segue lo stile classico dell'arte ufficiale ed \u00e8 tesa a esaltare con simboli e allegorie l'eternit\u00e0 e l'universalit\u00e0 dell'Impero (le stagioni, i fiumi della Terra), oltre alla gloria degli imperatori (Vittorie, prigionieri). Forte \u00e8 la connotazione chiaroscurale.\nLe scene scolpite vennero probabilmente create usando come modello le pitture che narravano i fatti della guerra inviate dalla Mesopotamia al Senato in preparazione del trionfo, che poi venne rimandato dall'imperatore e mai celebrato. I modelli pi\u00f9 diretti per i rilievi furono sicuramente le due colonne coclidi, cio\u00e8 quella Traiana e quella Aureliana, in particolare la seconda per la tecnica narrativa molto essenziale, qui ancora pi\u00f9 riassuntiva e schematica.\nL'ambientazione delle scene \u00e8 unica, con un generico paesaggio roccioso (ottenuto bucherellando la superficie del marmo), con accenni di fiumi (come il Tigri nel pannello di Nord-Ovest) e le schematiche raffigurazioni di citt\u00e0. La narrazione in alcuni punti \u00e8 continua, in altri mostra scene isolate, istantanee. La comprensione dei fatti \u00e8 spesso affidata a gesti eloquenti e situazioni facilmente intelligibili.\nDa un punto di vista stilistico alcuni storici hanno individuato due maestri, anche se almeno tutti i pannelli e il fregio sopra i fornici laterali sono opera unitaria, con stringenti affinit\u00e0 con la colonna di Marco Aurelio, di pochi anni anteriore. Qui per\u00f2 si registra la tendenza ad isolare maggiormente le figure dallo sfondo tramite netti sottosquadri a quella di preferire una rappresentazione piatta, pittorica.\nUno dei pannelli pi\u00f9 significativi \u00e8 quello dell\"Assedio e presa di Ctesifonte\", dove \u00e8 particolarmente evidente l'uso del trapano, che crea zone profonde con forti ombreggiature alternate a quelle in luce sulla superficie, dando un effetto coloristico gi\u00e0 visibile in alcune opere sin dall'et\u00e0 di Antonino Pio.\nMa una novit\u00e0 ancora pi\u00f9 eclatante \u00e8 la rappresentazione della figura umana, ormai appiattita in scene di massa ben lontane dalla visione \"greca\" della rappresentazione dell'individuo isolato e plastico. Si tratta di una testimonianza evidente della nascita di nuovi stilemi legati al filone dell'arte \"provinciale e plebea\" che dominarono l'arte tardoantica sfociando poi nell'arte medievale. Funzionari, artisti e imperatori stessi infatti provenendo dalle province portarono a Roma, con un'influenza sempre crescente, i caratteri dell'arte tipici proprio dei loro territori d'origine (non \u00e8 corretto quindi parlare di una \"decadenza\" dell'arte).\nUn altro segno evidente di queste nuove tendenze \u00e8 la figura dell'imperatore che, circondato dai suoi generali, arringa la folla durante l\"adlocutio\": non siamo ancora agli ingigantimenti gerarchici tipici delle raffigurazioni imperiali del IV secolo, ma gi\u00e0 l'imperatore si trova su un piano rialzato, emergendo sulla massa dei soldati come un'apparizione divina.\nQueste tendenze furono ancora pi\u00f9 evidenti nell'Arco di Costantino, del secolo successivo."}
{"id": "223013", "revid": "1573940", "url": "https://it.wikipedia.org/wiki?curid=223013", "title": "Splog", "text": "Nel gergo internet, il termine Splog (pronuncia: ) cio\u00e8 \"spam blogs\", qualche volta detto anche splogs, sono Web Logs (o \"Blog\") che gli autori usano solo per promuovere siti web affiliati. \nLo scopo \u00e8 quello di incrementare il PageRank dei siti affiliati.\nIl contenuto \u00e8 spesso senza senso o testo rubato da altri websites con un numero insolitamente alto di collegamenti ai siti connessi con il creatore dello splog che sono spesso siti screditati o al contrario inutili.Splogs si \u00e8 trasformato in un problema importante sugli host gratuiti di blog quale il servizio di Blogger di Google. Questi blogs falsi sprecano lo spazio di disco importante, larghezza di banda ed inquinano i risultati del motore di ricerca.\nIl termine splog si \u00e8 diffuso intorno a met\u00e0 di agosto del 2005 quando per la prima volta \u00e8 stato usato da Mark Cuban, ma sembra essere stato usato prima alcune altre volte per la descrizione dei blogs dello spam che risalgono almeno al 2003.Sono stati creati molti servizi di segnalazione sullo splog, affinch\u00e9 gli utenti buoni possano segnalare lo splog attraverso la segnalazione degli indirizzi dei splog ai motori di ricerca in modo da poterli escludere dai risultati di ricerca. Splog Reporter \u00e8 stato il primo servizio di questo genere.\nIn alcuni casi per evitare la creazione di nuovi Blog in maniera automatica, si ricorre a dei captcha."}
{"id": "223015", "revid": "1982", "url": "https://it.wikipedia.org/wiki?curid=223015", "title": "Vendue-Mignot", "text": ""}
{"id": "223029", "revid": "123216680", "url": "https://it.wikipedia.org/wiki?curid=223029", "title": "RAL (scala di colori)", "text": "RAL, in origine acronimo di \"Reichs-Ausschu\u00df f\u00fcr Lieferbedingungen\" (Comitato del Reich Tedesco per termini e condizioni di vendita, istituito nel 1925 dalla Repubblica di Weimar), \u00e8 un termine oggi usato quasi esclusivamente per definire una scala di colori normalizzata usata principalmente nell'ambito delle vernici e dei rivestimenti.\nDefinizione.\nEsistono due scale RAL Classic, la RAL 840-HR per colori opachi comprendente 213 colori, e la RAL 841-GL per colori brillanti comprendente 196 colori. La RAL 840 \u00e8 stata introdotta nel 1927 con 40 campioni di colore; oggi 30 di questi sono ancora presenti, su un totale di quasi 2000 colori definiti.\nLa classificazione RAL \u00e8 costituita da 4 cifre, la prima delle quali identifica la gradazione di colore principale:\nCriteri RAL-GSK.\nI Criteri RAL/GSK sono delle direttive inerenti al ciclo di verniciatura di protezione di superfici metalliche mediante polveri epossidiche tali da garantire la longevit\u00e0 e resistenza alla corrosione di tali superfici.\nIl consorzio GSK (G\u00fctegemeinschaft Schwerer Korrosionsschutz: Consorzio per la Protezione Anticorrosiva Pesante) oltre a rilasciare le direttive relative al completo ciclo di verniciature (dalla sabbiatura, al controllo esatto della temperatura della ghisa al momento della immersione nelle polveri epossidiche, fino ai controlli finali degli spessori e della continuit\u00e0 dielettrica) provvede anche al controllo dell'intero ciclo di produzione.\nSe le verifiche hanno esito positivo rilascia il certificato di qualit\u00e0 GSK.\nFanno uso di questa certificazione diversi prodotti in ghisa sferoidale, quali valvole idrauliche, raccordi e pezzi speciali a uso acquedottistico."}
{"id": "223030", "revid": "124995956", "url": "https://it.wikipedia.org/wiki?curid=223030", "title": "Nera (Italia)", "text": "Il Nera (in latino \"Nar\") \u00e8 un fiume lungo 116,2\u00a0km che nasce nelle Marche, scorre per quasi tutto il suo corso in Umbria raggiungendo e attraversando Terni, e costituisce il principale affluente del Tevere, nel quale infine confuisce nella Valle del Tevere presso Orte.\nSebbene nella classifica dei fiumi italiani pi\u00f9 lunghi si posizioni al 44\u00ba posto, in quella che riguarda la portata media il Nera risulta essere il 7\u00ba fiume italiano. Infatti, grazie al suo bacino idrografico, ai suoi affluenti e al clima \u00e8, anche in estate, estremamente ricco d'acqua.\nCorso del fiume.\nIl fiume Nera nasce nelle Marche, a sui monti Sibillini, nell'omonimo parco nazionale; le sorgenti sono situate nel comune di Castelsantangelo sul Nera, nella frazione di Vallinfante. Percorsi 5\u00a0km, presso Visso, il fiume riceve le acque di copiose sorgenti, accrescendo considerevolmente la propria portata. Il settore marchigiano del bacino del Nera comprende i tre comuni di Castelsantangelo sul Nera, Visso ed Ussita, ed \u00e8 esteso circa 150\u00a0km\u00b2.\nA circa venti chilometri dalla sorgente, il Nera entra in Umbria scorrendo nella pittoresca Valnerina (che proprio dal fiume prende il suo nome), limpidissimo e copioso d'acque in ogni stagione (c. 20\u00a0m\u00b3/s di media annua), nonostante alcune opere idrauliche come il canale che adduce una parte delle sue acque al lago di Piediluco a scopo idroelettrico ne abbiano sensibilmente ridotto la portata.\nPresso Triponzo il fiume aumenta pi\u00f9 del doppio la propria portata d'acqua (oltre 50\u00a0m\u00b3/s) grazie al notevole contributo da sinistra del fiume Corno scorrendo per svariati km in una valle quasi incontaminata dove lambisce i centri di Cerreto di Spoleto, Vallo di Nera, Sant'Anatolia di Narco e Scheggino tutti in Provincia di Perugia. \nPresso la loc. 'Ceselli' il fiume entra poi in Provincia di Terni e da qui proprio per la sua grande valenza ambientale il suo corso \u00e8 tutelato a 'Parco Fluviale del Nera'. In questo tratto bagna svariati centri come \"Sambucheto\", Ferentillo, Montefranco, Arrone avvicinandosi sempre pi\u00f9 all'area urbana di Terni.\nDopo il centro di Collestatte il fiume raddoppia nuovamente la propria portata grazie al contributo assai ricco da sinistra del fiume Velino, suo principale tributario in assoluto, che gli confluisce in modo assai spettacolare tramite la celebre Cascata delle Marmore. A breve distanza, viene scavalcato dallo scenografico ponte delle Marmore.\nSubito con una portata copiosissima (quasi 110\u00a0m\u00b3/s) il Nera entra a Terni ricevendo l'apporto del torrente Serra, suo principale tributario di destra, e attraversa la citt\u00e0 da est a ovest avendo da sempre anche contribuito al suo sviluppo industriale grazie alla sua ricchissima portata, dopodich\u00e9 si incassa nuovamente per svariati km in un'ampia gola (nella quale il fiume \u00e8 ancora ulteriormente alimentato da copiose risorgive subalvee), sfiorando la citt\u00e0 di Narni.\nDa qui prosegue, sempre copiosissimo di acque formando il piccolo lago artificiale Oasi di San Liberato nella Valle del Tevere per poi confluire da sinistra nel Tevere presso Orte.\nLe origini del suo nome sono ben descritte in questa poesia vernacolare di Eucherio Morelli:\nCaratteri idrologici.\nIl Nera \u00e8 un fiume che a dispetto della sua limitata lunghezza ha una fondamentale importanza nel bilancio idraulico del Tevere, in quanto ne costituisce oltre il 50% della sua portata media annua.\nIl bacino idrografico del Nera infatti \u00e8 interamente impostato su rocce permeabili e in zone prevalentemente di media e alta montagna il che fornisce al fiume un regime assai regolare con portate minime alla foce che non scendono mai sotto i 70\u00a0m\u00b3/s. \nCi\u00f2 non di meno la portata nelle massime piene pu\u00f2 anche superare i 1.000\u00a0m\u00b3/s.\nDa precisare inoltre che un'aliquota rilevante della sua portata media (almeno 80\u00a0m\u00b3/s) deriva dall'afflusso del fiume Velino che si getta nel Nera alle porte di Terni tra le frazioni di Collestatte Piano e Papigno formando l'alta (165\u00a0m, in tre salti successivi, dei quali il primo di 120\u00a0m) e famosa Cascata delle Marmore.\nSotto l'aspetto idraulico, il fiume Nera \u00e8 in rapporto alla sua lunghezza ed estensione di bacino, fra i principali fiumi d'Italia per portata: per la precisione, nella gerarchia dei fiumi italiani a maggiore portata media, viene al 7\u00ba posto dopo Po, Ticino, Tevere, Adige, Adda e Piave precedendo anche fiumi assai pi\u00f9 lunghi e con un bacino maggiormente esteso come Oglio, Arno, Dora Baltea, Reno e Brenta.\nDa sottolineare inoltre che se la portata media del Nera \u00e8 paragonabile a quella dell'Arno (che risente per\u00f2 di pesantissime variazioni stagionali di portata), il suo regime \u00e8 sicuramente tra i pi\u00f9 regolari nella gerarchia dei fiumi italiani. \nQuesta abbondanza di acque in ogni stagione ha consentito la realizzazione, fra il Nera e il suo principale affluente, il Velino, di un sistema idroelettrico che \u00e8 il maggiore dell'Appennino e fra i maggiori in Italia; tale sistema \u00e8 stato prevalentemente a servizio delle acciaierie di Terni fino a tutto il XX secolo.\nProprio per favorire la crescente industrializzazione della zona, la Societ\u00e0 Imprese Elettriche in Italia e la Societ\u00e0 per Carburo di Calcio promossero ed avviarono nel 1901 l'esercizio della tranvia Terni-Ferentillo, un'infrastruttura nata per agevolare il trasporto delle merci e delle persone lungo la valle che seguiva il percorso dell'attuale strada statale 209; la tranvia fu soppressa nel 1960.\nPortata media mensile.\n\"Dati portata Fiume Nera (Stagione 2013).\""}
{"id": "223031", "revid": "767487", "url": "https://it.wikipedia.org/wiki?curid=223031", "title": "Corda vibrante", "text": "In fisica e matematica, la corda vibrante \u00e8 un modello per lo studio di corpi materiali che vibrano di oscillazioni proprie senza elementi esterni forzanti. Lo studio lo si pu\u00f2 applicare sia a corde tese infinitamente flessibili e con rigidezza a flessione finita, altrettanto a lamine vibranti vincolate ad un estremo, o ad entrambi, e ad altri casi intermedi in cui la rigidezza gioca un ruolo non trascurabile.\nSe si agita una corda vincolata ad un estremo con un moto armonico, la perturbazione che ne risulta (detta \"onda armonica\") si sposta assumendo la forma di una funzione sinusoidale. Quando un tale treno di onde che si propaga raggiunge l'estremit\u00e0 a cui \u00e8 vincolata la corda, la propagazione viene riflessa e ritorna indietro con la medesima frequenza ed ampiezza. L'onda che rimbalza si sovrappone all'onda che arriva, e l'interferenza di due onde uni-dimensionali sinusoidali con medesima ampiezza e frequenza che si propagano in verso opposto conduce alla formazione di un'onda stazionaria sulla corda.\nQuesti fenomeni sono oggetto di studio della dinamica strutturale, e possono essere applicati in ambito musicale.\nDescrizione generale.\nPer una trattazione generale si ipotizza un corpo che sia rappresentabile con il modello di trave, al fine di poter specializzare la trattazione sia al caso della corda tesa (rigidezza nulla e libert\u00e0 di rotazione agli estremi) che alla lamina sonora (rigidezza finita e vincolo eventuale agli estremi).\nSia formula_1 la rigidezza flessionale del corpo considerato, di densit\u00e0 lineare formula_2. Considerato un elemento formula_3 e detti formula_4, formula_5 ed formula_6 i moduli, rispettivamente, della tensione normale, longitudinale e del momento flettente, si pu\u00f2 applicare l'equilibrio al suddetto elemento:\nAssumendo le deformazioni piccole e scrivendo tutto in termini di spostamento formula_8 si ha l'unica equazione alle derivate parziali:\nCostruendo la soluzione con il prodotto di due funzioni, una dipendente solo dal tempo e l'altra solo dallo spazio:\nl'equazione si disaccoppia in:\nDa cui la soluzione generale:\ncon:\nSi pu\u00f2 osservare come, trascurando la rigidezza formula_1, nell'equazione viene a comparire il solo parametro formula_15, ed il rapporto tra lunghezze d'onda e periodi \u00e8 costante. Dal momento che le condizioni al contorno non sono state coinvolte, tali risultati si applicano sia alla corda flessibile che alla lamina.\nEquazione della corda vibrante.\nL'equazione delle onde nel caso monodimensionale si pu\u00f2 derivare nel modo che segue. Si immagina una fila di corpuscoli di massa formula_16 che sono interconnessi mediante minuscole barrette limitatamente flessibili ciascuna di lunghezza formula_17. Le barrette sono caratterizzate da massa trascurabile da una rigidezza (flessionale), cio\u00e8 di una resistenza alle forze che tendono a fletterla, che viene misurata da formula_18:\nDetta formula_8 la distanza della posizione d'equilibrio del corpuscolo posto in formula_20 al tempo formula_21, l'equazione di moto per il corpuscolo nella posizione formula_22 \u00e8:\nLa successione di corpuscoli contiene formula_4 di questi oggetti, distribuiti in modo uniforme sulla lunghezza formula_25; essi hanno complessivamente massa formula_26, mentre la rigidezza totale della successione \u00e8 formula_27. Si pu\u00f2 allora scrivere l'equazione precedente nella forma:\nPassando al limite per formula_29 e formula_30 e si ottiene:\ndove formula_32 \u00e8 il quadrato della velocit\u00e0 di propagazione in questo caso particolare.\nL'equazione delle onde basilare \u00e8 un'equazione differenziale lineare, e la linearit\u00e0 implica che l'ampiezza di due onde che interagiscono \u00e8 semplicemente la somma delle due. Questo implica anche che il comportamento di un'onda pu\u00f2 essere analizzato separando l'onda in componenti. La trasformata di Fourier separa un'onda in componenti sinusoidali, e risulta estremamente utile per analizzare l'equazione delle onde.\nLa versione monodimensionale dell'equazione si pu\u00f2 derivare considerando una corda flessibile tesa fra due punti sull'asse delle formula_20. Essa \u00e8:\nLa sua soluzione generale si pu\u00f2 esprimere con una serie di Fourier, cio\u00e8 come somma infinita di seni e coseni. Se il dominio dell'equazione \u00e8 infinito e non vi sono condizioni al contorno, pu\u00f2 essere risolta utilizzando il metodo di D'Alembert.\nIn due dimensioni, sviluppando il laplaciano si ha:\nUn esempio di soluzione dell'equazione bidimensionale si ha con il moto della pelle di un tamburo circolare rigidamente tesa. In questo caso, le soluzioni sono combinazioni, non di sinusoidi, ma di funzioni di Bessel."}
{"id": "223032", "revid": "73843", "url": "https://it.wikipedia.org/wiki?curid=223032", "title": "Inti-Illimani 4 - Hacia la libertad", "text": "Inti-Illimani 4 - Hacia la libertad \u00e8 un album del gruppo musicale cileno Inti-Illimani, pubblicato nel 1975. \u00c8 il loro quarto album pubblicato in Italia durante il loro esilio. \nDescrizione.\nRegistrato nell'ottobre del 1975 questo disco, dopo i tre precedenti che contenevano quasi esclusivamente nuove versioni di brani gi\u00e0 incisi dal gruppo in patria, \u00e8 il primo ad essere caratterizzato da materiali del tutto inediti.\nTroviamo quindi al suo interno brani strumentali scritti da elementi del gruppo (\"Ciudad Ho Chi Minh\", ispirata da un loro recente tour in Vietnam, e \"Chilo\u00e9\" dedicata all'omonima isola cilena), alcune canzoni, sempre scritte da alcuni dei componenti del gruppo, legate strettamente all'attualit\u00e0 cilena (\"Hacia la libertad\", \"Canci\u00f3n a V\u00edctor\", dedicata a V\u00edctor Jara, ucciso dai golpisti nei giorni immediatamente seguenti il golpe di Augusto Pinochet).\nA queste si affiancano i nuovi arrangiamenti (tutti a cura del gruppo e tutti realizzati durante i primi anni dell'esilio italiano) di brani di alcuni degli autori pi\u00f9 importanti del movimento della Nueva Canci\u00f3n Chilena (Violeta Parra e V\u00edctor Jara, del quale recuperano ben tre brani). Fa eccezione \"Vientos del pueblo\", che era stata montata dal gruppo con il suo autore prima di partire dal Cile per il tour europeo.\nTra i vari brani si segnalano anche \"La patria prisionera\", il cui testo di Pablo Neruda viene cantato alternato in spagnolo e italiano, e \"Canto a los ca\u00eddos\" che, come gi\u00e0 accaduto con \"Chile herido\" all'interno del loro secondo disco italiano, utilizza uno dei temi principali della colonna sonora composta da Luis Advis ed eseguita dagli stessi Inti-Illimani per il film di Miguel Litt\u00edn \"La tierra prometida\", sostituendo per\u00f2 i versi cantati originariamente con un nuovo testo, scritto da alcuni componenti del gruppo, legato anch'esso ai fatti cileni di quegli anni.\nA differenza dei precedenti LP, l'interno copertina di \"Hacia la libertad\" non riporta scritti esplicativi appositamente firmati dal gruppo, compaiono invece due brevi testi altrui: il primo \u00e8 il frammento di una lettera scritta da Luis Corval\u00e1n nel gennaio 1974 a sua moglie dal campo di concentramento dell'Isola Dawson, il secondo (di cui \u00e8 riprodotto il manoscritto in fotografia) un appello clandestinamente inviato all'estero da alcuni portuali cileni nel quale si richiede l'embargo e il boicottaggio delle merci da/verso il Cile.\nIl disco \u00e8 stato pubblicato, in tempi diversi, in svariati paesi del mondo, sempre con identica track-list (tranne l'edizione statunitense che ordin\u00f2 diversamente le canzoni), ma con le copertine a volte cambiate e, in alcuni casi, anche con il titolo modificato. Il disegno della copertina \u00e8 opera del muralista cileno Eduardo \"Mono\" Carrasco."}
{"id": "223033", "revid": "1305772", "url": "https://it.wikipedia.org/wiki?curid=223033", "title": "Carlos Chagas", "text": " Scopr\u00ec la tripanosomiasi americana che da lui prese il nome di malattia di Chagas, nel 1909, lavorando per l'Istituto Oswaldo Cruz di Rio de Janeiro. .\nBiografia.\nFiglio di Jos\u00e9 Justiniano das Chagas, un mineiro, produttore di caff\u00e8, e di Mariana C\u00e2ndida Chagas, rimase orfano di padre a soli 4 anni. A 16 anni si iscrisse alla Facolt\u00e0 di Medicina di Rio de Janeiro e si laure\u00f2 nel 1903 con una tesi dal titolo \"Studio ematologico della malaria\" (\"Estudo Hematol\u00f3gico do Paludismo\"). In tale occasione conobbe il grande igienista brasiliano Oswaldo Cruz, fondatore dell'omonimo istituto carioca.\nChagas accett\u00f2 l'incarico di ufficiale sanitario del porto di Santos, nello Stato di San Paolo, con il compito di combattere la malaria che affliggeva i lavoratori portuali. In tale occasione introdusse l'impiego del piretro come insetticida per la disinfestazione degli ambienti domiciliari.\nNel 1905 si occup\u00f2 della prima campagna di profilassi antimalarica, a Itatinga, nell'interno dello Stato di San Paolo, raggiungendo in poco tempo il controllo dell'epidemia. Fu la prima campagna di profilassi efficace nella storia della lotta alla malaria. Il suo metodo consistette nell'osservare e descrivere minuziosamente la trasmissione intra-domiciliare della malaria, della quale fu il primo ricercatore a rendersi conto. Sulla base delle sue esperienze vennero progettate le future campagne antimalariche di tutto il mondo.\nTornato a Rio de Janeiro, nel 1906, fu ufficialmente ammesso all'Istituto Oswaldo Cruz (IOC), dove avrebbe lavorato per tutta la sua vita.\nAlla fine del 1907, fu inviato da Oswaldo Cruz, insieme al collega Belis\u00e1rio Penna, a Lassance - Minas Gerais, nei pressi del fiume S\u00e3o Francisco, per studiare un'epidemia di malaria che affliggeva l'accampamento degli operai che stavano costruendo la ferrovia della compagnia E.F. Central do Brasil. Chagas allora arrangi\u00f2 un laboratorio da campo in una carrozza di treno. La gente del luogo gli raccont\u00f2 dell'esistenza di alcune cimici dette \"barbeiros\", che, di notte, uscivano dalle crepe nelle pareti delle case e si arrampicavano sui volti degli abitanti per succhiarne il sangue. Ne cattur\u00f2 alcuni rossi e neri (del genere \"Panstrongylus\") e scopr\u00ec, nell'intestino e nelle feci di questi emitteri, numerosi protozoi con le caratteristiche morfologiche dei tripanosomi. All'inizio pens\u00f2 a uno stadio evolutivo di un qualche protozoo emoflagellato dell'insetto o di qualche altro vertebrato.\nTorn\u00f2 a Rio de Janeiro e fece pungere alcune scimmie dagli insetti che aveva scoperto e nel sangue periferico di una di queste ritrov\u00f2 i tripanosomi. Chiam\u00f2 il parassita \"Schizotrypanum cruzi\" poi \"Trypanosoma cruzi\" in onore del suo maestro Oswaldo Cruz. Scopr\u00ec anche delle forme tissutali del parassita, gli amastigoti, che si dividevano per fissione binaria e formavano nidi e pseudocisti nelle fibre muscolari e cardiache.\nTornato a Lassance, successivamente Chagas segnal\u00f2 il primo caso di forma acuta di una nuova malattia: trov\u00f2 lo stesso parassita che aveva scoperto, nel sangue di una bambina con febbre, anemia, epato-splenomegalia (poi questa bimba visse fino a veneranda et\u00e0 senza problemi). Dimostr\u00f2 che quel parassita era la causa di una malattia molto comune nelle regioni rurali del Brasile.\nNell'aprile del 1909, a 29 anni, Chagas segnal\u00f2 sulla Revista Brasil-M\u00e9dico l'esistenza di una nuova entit\u00e0 morbosa dell'uomo. Il primo e unico caso nella storia della medicina nel quale lo stesso studioso ha descritto una malattia e ne ha scoperto agente eziologico e vettore.\nA Lassance, mentre scopriva il \"Trypanosoma cruzi\", Chagas descrisse un altro protozoo che trov\u00f2 nei polmoni di alcune delle scimmie che aveva infettato col tripanosoma e inizialmente lo consider\u00f2 uno degli stadi evolutivi del \"Trypanosoma cruzi\". Successivamente Antonio Carini e Delano\u00eb riconobbero quel protozoo come appartenente a un nuovo genere: Pneumocystis (che recentemente si \u00e8 rivelato essere, in verit\u00e0, un fungo!).\nNel 1912 Chagas fu insignito, dall'Istituto di Malattie Tropicali di Amburgo, del premio \"Schaudinn\", come autore del miglior lavoro di argomento protozoologico realizzato fino ad allora.\nAlla morte di Oswaldo Cruz nel 1917, Chagas assunse la direzione dell'Istituto omonimo. Nel 1918 il governo brasiliano lo incaric\u00f2 di guidare la campagna contro l'epidemia di influenza spagnola, nello Stato di Rio de Janeiro e nel 1919 di organizzare la riforma sanitaria, creando il Departamento Nacional de Sa\u00fade P\u00fablica (DNSP).\nNel 1925 cre\u00f2 la cattedra di Medicina Tropicale presso la Faculdade de Medicina do Rio de Janeiro, introducendo lo studio dell'igiene pubblica in Brasile.\nMor\u00ec improvvisamente a 55 anni, l'8 novembre del 1934, per arresto cardiaco a Rio de Janeiro."}
{"id": "223034", "revid": "767487", "url": "https://it.wikipedia.org/wiki?curid=223034", "title": "Clannad (album)", "text": "Clannad \u00e8 l'album d'esordio dell'omonimo gruppo musicale irlandese, pubblicato nel 1973 e ri-edito su CD nel 1997 con l'aggiunta di un tredicesimo brano. \u00c8 noto anche col titolo di \"The Pretty Maid\".\nIl disco.\n\u00c8 un disco di musica folk tradizionale irlandese.\nN\u00edl S\u00e9 Ina L\u00e1 \u00e8 un brano raccolta da una donna di Creeslough (contea di Donegal) che aveva sentito la canzone nell'isola di Tory, sulla costa di Donegal, racconta la storia di un bevitore vagabondo.\nTh\u00edos Chois Na Tr\u00e1 Domh il titolo tradotto significa \"dalla ciocca nera\", l'origine della canzone \u00e8 controversa, il brano racconta del lamento di un uomo solitario che saluta i suoi amici sepolti in un cimitero di mare.\nBrian Boru's March \u00e8 un brano che commemora la battaglia di Clontarf avvenuta nel 1014 nella quale gli irlandesi respinsero l'invasione vichinga dalla loro isola, nonostante ci\u00f2 persero il Re d'Irlanda, Brinn Boru, proprio in quello scontro.\nSiobh\u00e1n N\u00ed Dhuibhir \u00e8 una vecchia storia di una relazione complicata tra un giovane uomo ed una donna, ambientata sulla costa occidentale dell'isola e si conclude a Erris Head nella contea di Mayo.\nAn Mhaighdean Mhara (fanciulla di mare), racconto di una sirena che sposa un semplice mortale ma che istintivamente lascia il marito per ritornare in mare aperto da dove era venuta.\nLiza composizione scritta da Padraig Duggan e Paul Brennan per la competizione musicale \"Slogadh 70\", racconta la storia di una ragazza inquieta che non trova conforto in nessun altro uomo fino al ritorno al suo primo amore.\nAn t-Oile\u00e1n \u00dar, la nuova isola, fu il nome che gli immigrati irlandesi diedero all'America, la canzone racconta la storia di un giovane immigrato irlandese che abbandona la sua terra per approdare appunto in America, presto per\u00f2 disorientato dai cambiamenti nonostante le nuove libert\u00e0 trovate e preso dalla nostalgia per la sua terra e per i suoi veri amici e genitori decide di ritornare nella sua patria d'origine.\nMrs. McDermott \u00e8 una delle molte composizioni del famoso arpista Turlough O'Carolan dedicata alle donne.\nThe Pretty Maid, brano irlandese che racconta dell'incontro casuale di un giovane con una cameriera dedita al canto.\nAn Ph\u00e1irc (un campo) canzone ecologista scritta da Michael Hanly.\nHarvest Home tipico brano tradizionale irlandese in cui il gruppo suona le cornamuse assieme all'arpa celtica.\nMorning Dew \u00e8 una composizione di Bonnie Dobson e Tim Rose registrata da innumerevoli musicisti, qui \u00e8 riadattata nello stile dei Clannad.\nFormazione.\nAltri musicisti.\nNote aggiuntive"}
{"id": "223039", "revid": "729019", "url": "https://it.wikipedia.org/wiki?curid=223039", "title": "Esercito insurrezionale rivoluzionario d'Ucraina", "text": "Lesercito insurrezionale rivoluzionario d'Ucraina, soprannominato Machnov\u0161\u010dina (in ucraino: \u043c\u0430\u0445\u043d\u043e\u0432\u0449\u0438\u043d\u0430), era una formazione paramilitare attiva tra il 1918 e il 1921 durante la guerra civile russa e cos\u00ec detta dal nome del suo comandante, Nestor Ivanovi\u010d Machno.\nStoria.\nL'Ucraina era un paese quasi totalmente contadino, quindi il punto centrale di un qualunque modello economico era logicamente il controllo dei campi; gli ideali anarchici si diffusero quindi molto rapidamente, avendo i contadini sempre aspirato alla propriet\u00e0 della terra che coltivavano da generazioni in condizioni di estremo latifondismo. I terreni sottratti ai grandi latifondisti vennero interamente consegnati ai braccianti e, per quanto possibile, si attu\u00f2 l'autogestione. I militanti anarchici di Machno difendevano e diffondevano questo modo di vedere le cose: reclamavano un totale smantellamento dell'autorit\u00e0, ed erano famosi per i manifesti che affiggevano nei centri in cui penetravano:\nLa formazione delle prime bande insurrezionaliste risale alla diffusione della stipula del Trattato di Brest-Litovsk del 3 marzo 1918: esso sanciva il passaggio della Gubernija dell'Ucraina al controllo degli Imperi centrali. Alcuni membri di milizie popolari cominciarono a riunirsi dalle campagne attorno alla carismatica figura di Nestor Machno, un anarchico che aveva iniziato una serie di azioni di guerriglia contro le truppe austro-tedesche, prendendo nel contempo contatti con i bolscevichi russi per ottenere appoggio. A muovere gli ideali di indipendenza del suo Paese era, per Machno e i suoi seguaci, anche l'applicazione e la massificazione di un movimento anarco-comunista, dunque del tutto differente da quello applicato nelle citt\u00e0 e nelle campagne sottoposte al potere bolscevico.\nNei quattro anni di lotte che si dipanarono nel quadro della guerra civile russa, i machnovisti combatterono contro chiunque volesse mettere le mani sul Paese: gli austro-tedeschi inizialmente, con azioni di guerriglia mirate; gli zaristi dell'Armata Bianca antibolscevica di Anton Denikin, che sconfissero a Ekaterinoslav; i bolscevichi dell'Armata Rossa, che infine ebbero la meglio su di loro.\nNel 1920 i partigiani di Machno furono invitati a concludere un patto, da pari a pari, con i bolscevichi, ma insistettero per includere nell'accordo una clausola che venne giudicata inammissibile dal governo sovietico:\nScrive, al proposito, l'italiano Errico Malatesta:\nNella storia del Paese l'avventura militare machnovista \u00e8 una parentesi per molti aspetti ancora poco studiata e compresa: era un'armata di volontari che propugnavano l'idea di un anarchismo effettivo antiautoritario ed efficacemente libertario, la cui sconfitta sarebbe stata la rivelazione delle tendenze del potere di Mosca negli anni a venire.\nOrdine di Battaglia.\nSecondo il capo di stato maggiore di Machno, Viktor Bela\u0161, l'esercito, nell'autunno del 1919, consisteva di quattro reggimenti. A met\u00e0 del 1919, l'esercito rivoluzionario insurrezionale dell'Ucraina aveva una forza di circa 15.000 uomini, organizzati in una cavalleria e quattro brigate di fanteria, un reggimento di mitragliatrice con 5.000 mitragliatrici e un distaccamento di artiglieria. Al suo apice nel dicembre 1919, aveva circa 83.000 fanti, 20.135 cavalieri, 1.435 mitragliatrici e 118 cannoni, oltre a sette treni corazzati e alcune macchine blindate.\nFu organizzato in quattro Corpi e nella riserva strategica. Ogni Corpo aveva una fanteria e una brigata di cavalleria; ogni brigata aveva 3-4 reggimenti del tipo appropriato. Le formazioni Machnoviste consistevano di reggimenti di fanteria e cavalleria, la maggior parte delle unit\u00e0 erano formate in conformit\u00e0 con quelle dell'Armata Rossa."}
{"id": "223040", "revid": "712828", "url": "https://it.wikipedia.org/wiki?curid=223040", "title": "Babbani", "text": ""}
{"id": "223041", "revid": "98262161", "url": "https://it.wikipedia.org/wiki?curid=223041", "title": "Quasi certamente", "text": "In teoria della probabilit\u00e0, si dice che un evento accade quasi certamente (in inglese \"almost surely\" o \"a.s.\") se accade con probabilit\u00e0 uguale a uno. Il concetto \u00e8 analogo a quello di quasi ovunque in teoria della misura. Bench\u00e9 non ci sia differenza tra \"quasi certamente\" e \"certamente\" (ossia, che accade di sicuro) in molti basilari esperimenti di probabilit\u00e0, la distinzione risulta importante in casi pi\u00f9 complessi che si riferiscono a qualche tipo di infinito. Per esempio, il termine si incontra spesso in situazioni che trattano tempi infiniti, propriet\u00e0 di regolarit\u00e0 o spazi di dimensione infinita come gli spazi funzionali. Esempi standard di tale uso includono la legge forte dei grandi numeri e la continuit\u00e0 dei percorsi browniani.\nSi dice che un evento (non) accade quasi mai se il suo evento complementare accade quasi certamente.\nDefinizione formale.\nSia (\"\u03a9\", \"F\", \"P\") uno spazio di probabilit\u00e0. Si dice che un evento \"E\" in \"F\" accade \"quasi certamente\" se \"P\"(\"E\") = 1.\nEquivalentemente, possiamo dire che un evento \"E\" accade quasi certamente se la probabilit\u00e0 che \"non accada\" \u00e8 zero.\nUna definizione alternativa da una prospettiva di teoria della misura \u00e8 che (dato che \"P\" \u00e8 una misura su \"\u03a9\") \"E\" accade quasi certamente se \"E\" = \"\u03a9\" quasi ovunque.\n\"Quasi certo\" contro \"certo\".\nLa differenza tra un evento \"quasi certo\" e uno \"certo\" \u00e8 la stessa, sottile, differenza tra un evento che accade \"con probabilit\u00e0 1\" e uno che accade \"sempre\".\nSe un evento \u00e8 \"certo\", allora accadr\u00e0 sempre, e nessun risultato all'infuori di questo evento pu\u00f2 mai accadere. Se un evento \u00e8 \"quasi certo\", allora i risultati all'infuori di questo evento sono teoricamente possibili; tuttavia, la probabilit\u00e0 che si abbia un simile risultato \u00e8 minore di qualunque probabilit\u00e0 positiva si possa fissare, e pertanto deve essere 0. Perci\u00f2, non si pu\u00f2 dire in senso definitivo che questi risultati non avverranno mai, ma ci\u00f2 pu\u00f2 essere assunto vero nella maggioranza dei casi.\nLanciare una freccetta.\nPer esempio, si immagini di lanciare una freccetta su un quadrato di cui essa colpir\u00e0 esattamente un punto, e si immagini che questo quadrato sia la sola cosa nell'universo. Non c'\u00e8 nessun altro luogo fisico su cui possa atterrare la freccetta. Quindi, l'evento \"la freccetta colpisce il quadrato\" \u00e8 un evento \"certo\". Non sono immaginabili alternative.\nOra, si consideri l'evento: \"la freccetta colpisce esattamente la diagonale del quadrato\". La probabilit\u00e0 che la freccetta atterri in una qualunque regione del quadrato \u00e8 proporzionale all'area di tale regione. Tuttavia, poich\u00e9 l'area della diagonale del quadrato \u00e8 zero, la probabilit\u00e0 che la freccetta atterri esattamente l\u00ec \u00e8 parimenti nulla. Cos\u00ec, la freccetta \"quasi certamente\" non atterrer\u00e0 sulla diagonale. Nondimeno l'insieme dei punti sulla diagonale non \u00e8 vuoto, e un punto sulla diagonale non \u00e8 un bersaglio pi\u00f9 improbabile di un qualsiasi altro punto, e quindi \u00e8 teoricamente possibile che la freccetta colpisca la diagonale.\nLo stesso si pu\u00f2 dire per qualunque altro punto del quadrato. Qualsiasi punto \"P\" sar\u00e0 privo di area, e perci\u00f2 avr\u00e0 probabilit\u00e0 zero di essere colpito dalla freccetta. Tuttavia, la freccetta deve ovviamente colpire il quadrato in un qualche punto. Perci\u00f2, in questo caso, non solo \u00e8 possibile (o immaginabile) che un evento con zero probabilit\u00e0 avverr\u00e0; un tale evento \"deve\" accadere. Per questo motivo, non avremmo motivo di dire che siamo certi che un dato evento non occorrer\u00e0, ma piuttosto \"quasi certi\".\nLanciare una moneta.\nSi supponga che una moneta non truccata e ideale (senza bordi) sia lanciata diverse volte. Dato che una moneta ha due lati, testa e croce, l'evento \"esce testa o croce\" \u00e8 un evento \"certo\". Non ci si pu\u00f2 aspettare altro risultato da una moneta.\nLa sequenza infinita di sole teste (\"T-T-T-T-T-T-...\") \u00e8 in un certo senso possibile (non viola alcuna legge matematica o fisica il supporre che non esca mai croce), ma \u00e8 molto, molto improbabile. In effetti, la probabilit\u00e0 che non esca mai croce in una serie infinita \u00e8 \"zero\". Perci\u00f2, bench\u00e9 non possiamo dire senza alcun dubbio che uscir\u00e0 almeno una croce, possiamo dire che \"quasi certamente\" vi sar\u00e0 almeno una croce in una sequenza infinita di lanci. (Si noti che, date le asserzioni di questo paragrafo, \"qualunque\" sequenza ordinata di eventi avr\u00e0 probabilit\u00e0 zero, se la sequenza \u00e8 infinita. Ci\u00f2 ha senso perch\u00e9 c'\u00e8 un numero infinito di possibilit\u00e0 e formula_1.)\nD'altra parte, se anzich\u00e9 effettuare infiniti lanci smettiamo di lanciare la moneta dopo un tempo finito (diciamo un milione di lanci), allora la sequenza di sole teste ha una probabilit\u00e0 diversa da zero (in effetti, la probabilit\u00e0 \u00e8 2\u22121\u00a0000\u00a0000), e perci\u00f2 la probabilit\u00e0 di ottenere almeno una croce \u00e8 1 - 2\u22121\u00a0000\u00a0000, e l'evento non \u00e8 pi\u00f9 \"quasi certo\"."}
{"id": "223043", "revid": "203463", "url": "https://it.wikipedia.org/wiki?curid=223043", "title": "Baldassare Galuppi", "text": "Biografia.\nNato nell'isola di Burano, a dieci chilometri da Venezia, e perci\u00f2 detto il \"Buranello\", Baldassare Galuppi fu uno dei compositori pi\u00f9 originali d'Italia nel genere comico. I primi rudimenti musicali gli furono insegnati da suo padre, barbiere di professione, che suonava il violino negli intermezzi al teatro della commedia.\nA sedici anni appena, Galuppi si rec\u00f2 a Venezia e l\u00ec visse con il salario che riceveva come organista di diverse chiese. Bench\u00e9 ignorasse i principi dell'arte, os\u00f2 mettere in musica a Chioggia una favola pastorale che aveva per titolo \"La fede nell'incostanza, ossia gli amici rivali\", che fu oltraggiosamente fischiata. Disperato per questa sventura, Galuppi era quasi risoluto ad abbandonare la musica e ad abbracciare la professione di suo padre, quando ebbe la fortuna di suscitare l'interesse del famoso Benedetto Marcello che, avendo notato le felici disposizioni del giovane Baldassare, lo fece entrare nella scuola di Antonio Lotti, dove si dedic\u00f2 con ardore, per ben tre anni, allo studio del contrappunto.\nLotti ben presto si avvide che Galuppi eccelleva sugli altri suoi allievi e gli testimoniava una stima che suscit\u00f2 l'invidia del Pollarolo, all'epoca allievo della stessa scuola.\nContemporaneamente alla sua formazione, per circa due anni nei teatri d'opera veneziani prest\u00f2 servizio come clavicembalista e di tanto in tanto compositore di arie per riprese e pasticci. L'ottima reputazione di clavicembalista che ottenne sia a Venezia sia a Firenze fece s\u00ec che nel 1726 fosse ingaggiato al Teatro Sant'Angelo, al San Samuele e al San Giovanni Grisostomo, al fine di mettere in scena le proprie arie.\nAppena si sent\u00ec abbastanza preparato da poter affrontare nuovamente le scene, ricorse ancora alla bont\u00e0 del Marcello, che scrisse per lui il libretto della \"Dorinda\", del quale il giovane compose la musica. Quest'opera fu rappresentata al Teatro di Sant'Angelo durante la fiera dell'Ascensione, nel 1729, e fu ben accolta dal pubblico.\nIn quest'opera, come in altre, Galuppi non brilla per la forza dell'armonia, ma una gaiezza sostenuta, una \"verve\" incontenibile, e le forme graziose del suo canto gli procurarono una celebrit\u00e0 che resistette per gran tempo ai capricci della moda. Galuppi si dedic\u00f2 anche allo studio del clavicembalo e divenne uno degli artisti pi\u00f9 abili su questo strumento. Dal 1729 in poi, il successo di questo compositore, in tutti i teatri d'Italia, fu quasi senza interruzioni, fino alla sua morte. Compose inoltre un centinaio di melodrammi, dei quali una ventina su libretti di Carlo Goldoni.\nVerso il 1740 la fama di Galuppi a Venezia inizi\u00f2 a deteriorarsi, in quanto gli venivano preferiti altri compositori. Nell'ottobre del 1741 decise quindi di accettare l'invito a recarsi a Londra, dove fu nominato compositore del Teatro Reale. Le sue opere non vi ottennero per\u00f2 gran successo e perci\u00f2, dopo undici mesi di soggiorno nella capitale inglese, opt\u00f2 per il rientro a Venezia.\nDivenuto maestro di cappella della basilica di San Marco nel 1762, organista di pi\u00f9 chiese e maestro del \"Conservatorio degli incurabili\", rivest\u00ec tutti e tre questi incarichi fino all'et\u00e0 di sessantatr\u00e9 anni, quando fu chiamato in Russia dall'imperatrice Caterina II. Oltre a un trattamento di 4000 rubli, gli si assicurava un alloggio e una vettura di corte sempre pronta ai suoi ordini. L'orchestra che vi trov\u00f2 per eseguire le sue opere era detestabile e non aveva nemmeno la pi\u00f9 pallida idea delle sfumature dinamiche come il \"piano\" e il \"forte\", ma grazie ai suoi sforzi divenne un po' pi\u00f9 tollerabile.\nLa prima opera che Galuppi diede a Pietroburgo fu la \"Didone abbandonata\". L'imperatrice ne fu talmente soddisfatta che il mattino dopo gli invi\u00f2 una tabacchiera d'oro, impreziosita da diamanti, contenente mille ducati.\nTorn\u00f2 a Venezia nel 1768 e riprese il suo lavoro e i suoi incarichi. Continu\u00f2 a scrivere per il teatro fino al 1777 e per la chiesa fino al gennaio del 1785, data della sua morte. Charles Burney lo vide a Venezia nel 1770, attorniato da una numerosa famiglia e carico d'onori e beni. Aveva conservato tutta la sua vivacit\u00e0, tutto il fuoco, tutta la gaiezza della sua giovent\u00f9, qualit\u00e0 che si rifletterono nelle sue opere, fino alle ultime da lui composte.\nLo stile.\nGaluppi era nella sua epoca molto famoso per le sue opere, sia buffe sia serie, per i suoi lavori sacri e per la musica per tastiera. Il suo stile melodico, elegante e flessibile s'incontr\u00f2 con la poetica del Goldoni: questa collaborazione segn\u00f2 la nascita e la diffusione in tutta Europa (dopo il 1749) del dramma giocoso.\nNella storia della musica i suoi meriti stanno principalmente nelle innovazioni che egli, con Goldoni, condusse nell'opera buffa. Il miglior esempio di questa collaborazione sono i finali d'insieme, nei quali svilupparono una nuova forma compositiva, che fu usata in seguito da Wolfgang Amadeus Mozart, Gioachino Rossini e Gaetano Donizetti e da molti altri compositori di quel tempo. Il commediografo Goldoni, con giochi di parole piccanti e talvolta con testi sentimentali, trova in Galuppi eleganti e facili melodie, delle quali l'istinto ritmico e lo spirito scherzoso si riconducono ai versi di Goldoni. I numerosi contrasti nel tempo, nella tonalit\u00e0 e nel metro rispecchiano i molteplici e sorprendenti sotterfugi della trama e le sfaccettature delle emozioni dei personaggi.\nPubblicazioni.\nUna pubblicazione significativa (una della poche in epoca moderna) di un'opera di Galuppi \u00e8 stata preparata per i tipi della casa editrice lucchese OTOS dal compositore e musicologo Filiberto Pierami. Si tratta de \"Il Conte Caramella\" (1752), su libretto di Carlo Goldoni, che \u00e8 probabilmente una delle pi\u00f9 significative dello stile del compositore veneziano."}
{"id": "223048", "revid": "716887", "url": "https://it.wikipedia.org/wiki?curid=223048", "title": "Dolomiti di Brenta", "text": "Le Dolomiti di Brenta sono una sottosezione delle Alpi Retiche meridionali, in provincia autonoma di Trento, l'unico gruppo dolomitico che si erge a occidente del fiume Adige.\nCaratteristiche.\nDa pi\u00f9 di un secolo sono diventate una meta per alpinisti ed escursionisti che giungono da tutto il mondo, offre una straordinaria variet\u00e0 di ascensioni, percorsi attrezzati e sentieri, oltre a decine di rifugi e bivacchi in quota.\nIl gruppo si estende per circa 40\u00a0chilometri in direzione nord\u00a0\u2013 sud, e per circa 12\u00a0km da est ad ovest. Ha come confini naturali a nord la Val di Sole, ad est la Val di Non, il Lago di Molveno e la Paganella, a sud le Valli Giudicarie, e ad ovest la Valle Rendena con la famosa localit\u00e0 di Madonna di Campiglio. L'intero gruppo del Brenta \u00e8 compreso nel territorio del Parco naturale Adamello Brenta. Si noti tuttavia che la Paganella non \u00e8 affatto di natura dolomitica bens\u00ec effusiva ed \u00e8 separata fisicamente dal Gruppo del Brenta dalla Valle di Molveno e dall'omonimo lago (e non \u00e8 compresa entro i confini del Parco naturale).\nLe Dolomiti di Brenta si connotano per i suggestivi torrioni di roccia, che all'alba e al tramonto si tingono del caratteristico colore rosa, e per l'imponenza degli scenari naturali. Diverse sono le localit\u00e0 turistico-montane che vi si affacciano tra cui Andalo, Campo Carlo Magno, Folgarida, Madonna di Campiglio, Marilleva, Molveno, Pinzolo e Andogno.\nClassificazione.\nAlcune classificazioni delle Dolomiti inseriscono a pieno titolo il Gruppo del Brenta tra le Dolomiti nel senso stretto del termine.\nLe classificazioni come la Partizione delle Alpi e la SOIUSA che si basano maggiormente su criteri geografici non inseriscono le Dolomiti di Brenta entro la denominazione \"Dolomiti\" ma nelle Alpi Retiche la prima e nelle Alpi Retiche meridionali la seconda. Questo doppio metodo di classificazione resta uno dei nodi pi\u00f9 controversi e problematici della classificazione alpina.\nLa classificazione dell'AVE le definisce come il gruppo n. 51 nelle Alpi Orientali.\nNel dettaglio la classificazione della SOIUSA delle Dolomiti di Brenta \u00e8 la seguente:\nLa suddivisione del Gruppo.\nIl Gruppo \u00e8 tradizionalmente diviso in tre parti:\nSuddivisione della SOIUSA.\nLa SOIUSA suddivide le Dolomiti di Brenta in un supergruppo alpino, due gruppi e dodici sottogruppi:\nMontagne.\nLe montagne principali delle Dolomiti di Brenta sono:\nI laghi.\nNel Gruppo si trovano molti laghi alpini, il pi\u00f9 esteso dei quali \u00e8 il lago di Molveno, seguito dal Tovel. Gli altri laghi del Gruppo sono laghetti alpini di modeste dimensioni: il lago di Valagola in Val d'Agola, il lago Durigat nelle vicinanze del Rifugio Peller, il Lago delle Salare in prossimit\u00e0 del Passo della Nana, e il Lago di Asbelz.\nPrincipali rifugi alpini.\nTutto il gruppo \u00e8 ben servito da numerosi rifugi alpini. I principali sono:\nGli accessi al Gruppo.\nI principali accessi al gruppo sono quattro:\nNote.\n la cima pi\u00f9 alta del gruppo di Brenta \u00e8 la Tosa e poi la cima Brenta"}
{"id": "223054", "revid": "599013", "url": "https://it.wikipedia.org/wiki?curid=223054", "title": "Evandro Chagas", "text": "Biografia.\nFiglio di Carlos Chagas e di Iris Lobo Chagas, nel 1921 si iscrisse alla Facolt\u00e0 di Medicina di Rio de Janeiro, trascorrendo il per\u00edodo del suo internato presso l'ospedale Oswaldo Cruz - che successivamente verr\u00e0 ribattezzato \"Evandro Chagas\".\nLaureatosi nel 1926, assunse la direzione del servizio di Radiologia ed Elettrocardiografia dell'ospedale di Manguinhos - Rio de Janeiro. Fu professore associato di Medicina Tropicale alla Facolt\u00e0 di Medicina di Rio de Janeiro, assistente del padre, titolare della cattedra. In questo periodo scrisse la sua tesi di libera docenza dal titolo \"La forma card\u00edaca della tripanosomiasi americana\". Nel 1930, divenne direttore della Sezione di Patologia Umana della sua Facolt\u00e0.\nMor\u00ec prematuramente, l'8 novembre del 1940, vittima di un incidente aereo a Rio de Janeiro.\nAttivit\u00e0 scientifica.\nEvandro Chagas comp\u00ec importanti studi sulla febbre gialla, sulla malaria, sull'ancilostomiasi, sul beri-beri, sulla leishmaniosi viscerale americana (della quale descrisse i primi casi nell'uomo). L'argomento che pi\u00f9 l'appassion\u00f2 fu l'esame elettrocardiografico della cardiopatia chagasica, della quale fu il primo studioso.\nPresso il suo ospedale cre\u00f2 una struttura mobile di ricerca applicata per lo studio delle grandi endemie brasiliane. Cre\u00f2 nel 1936, l'Istituto di Patologia Sperimentale del Nord del Brasile (Ipen), a Bel\u00e9m do Par\u00e1, che funzionava come una filiale dell'Istituto Oswaldo Cruz. Realizz\u00f2 il primo grande studio epidemiologico della malaria nell'Amazzonia."}
{"id": "223056", "revid": "2033069", "url": "https://it.wikipedia.org/wiki?curid=223056", "title": "Wonderfalls", "text": "Wonderfalls \u00e8 una serie televisiva statunitense in 13 episodi di 45 minuti, creata da Bryan Fuller e Todd Holland, della quale solo 4 episodi sono andati in onda tra il 12 marzo ed il 1\u00ba aprile 2004 sulla rete televisiva Fox. Lo show, cancellato per mancanza d'ascolti, \u00e8 comunque riuscito a crearsi una nicchia di appassionati in America oltre ad un eccellente riscontro da parte della critica, come testimonia la nomination ai prestigiosi WGA Awards ottenuta nel 2005. In Italia, la serie \u00e8 stata trasmessa da Sky sul canale Fox.\nTrama.\nJaye Tyler \u00e8 una ragazza di 24 anni, disincantata e vagamente narcisista, che lavora come impiegata in un negozio di souvenirs ai piedi delle cascate del Niagara. La sua vita cambia di colpo il giorno che la ragazza si rende conto di poter comunicare con una variet\u00e0 di oggetti inanimati che le danno consigli (spesso oscuri ed apparentemente controproducenti) su come fare del bene attorno a s\u00e9.\nLa benestante famiglia della protagonista \u00e8 composta dalla madre Sharon, affettivamente maldestra ed apparentemente fredda anche se a modo suo affezionata alla figlia, il padre Darrin, la timida e spesso inascoltata voce della ragione, la sorella Karen, un'avvocata omosessuale di successo che non capisce Jaye ma corre sempre alla sua difesa, ed il fratello Aaron, l'unico che si convince dei \"poteri\" della ragazza e cerca di aiutarla come meglio pu\u00f2.\nJaye ha inoltre un'amica del cuore, Mahandra (che spesso le offre consigli ed una spalla su cui piangere), ed \u00e8 innamorata del barista Eric, che ricambia il sentimento ma non sa come gestire le stranezze della ragazza.\nIl futuro della serie.\nAnche se i creatori di \"Wonderfalls\" avevano pianificato i 13 episodi della prima stagione come un arco narrativo completo e a s\u00e9 stante (visto che i network americani spesso commissionano una stagione 'corta' di soli 6 o 13 episodi alle nuove serie, riservandosi l'opzione di riconfermare o meno il programma a seconda degli ascolti), gli scrittori dello show avevano gi\u00e0 pianificato i due anni successivi del programma. In un'intervista contenuta nel DVD, i creatori del programma spiegano che all'inizio della terza stagione avremmo visto Jaye detenuta in una clinica per malati di mente e ritenuta affetta da una forma di 'sindrome del Salvatore'."}
{"id": "223061", "revid": "599013", "url": "https://it.wikipedia.org/wiki?curid=223061", "title": "Elena Paparazzo", "text": "Ha giocato dal 1994 al 2007 nella Pool Comense nel ruolo di Centro, ed ha fatto parte anche della nazionale femminile. In campo ricopre il ruolo di centro. \u00c8 alta 193 cm.\nCarriera.\nClub.\nCresciuta nell'Unione Sportiva San Raffaele Basket, esordisce in Serie A2 nel 1987 con la Cor Roma. Nel 1990 passa alla Virtus Viterbo e nel 1992 all'Ancona. Dal 1994 \u00e8 alla Pool Comense: con la squadra ha vinto sei scudetti, quattro Coppe Italia, una Coppa Campioni, un Mundialito e cinque Supercoppe Italiane. Nel 2007-08 \u00e8 stata acquistta da Parma.\nLa stagione 2009-2010 la disputa, sempre in serie A1, con la maglia dell'Umana Reyer Venezia. Dall'ottobre del 2010 gioca con la Famila Schio; vince sia il campionato che la coppa.\nNazionale.\nCon la Nazionale, sia a livello juniores sia seniores, ha conquistato un argento ai Campionati Europei, un oro alle Universiadi, un argento ai Giochi del Mediterraneo. Le \u00e8 stato riconosciuto un Oscar del Basket."}
{"id": "223065", "revid": "533647", "url": "https://it.wikipedia.org/wiki?curid=223065", "title": "Clotilde Courau", "text": "Biografia.\nInfanzia.\nNata nell'Alta Senna, \u00e8 figlia di Jean-Claude Courau (n. 1942), ingegnere, e di Catherine, nobile dei conti du Pontavice des Renardi\u00e8res (n. 1948), insegnante. Trascorre la sua infanzia, per il lavoro del padre, tra l'Egitto e la Repubblica del Benin con i genitori e le tre sorelle: Christiane, Camille e Capucine.\nNel 1985, a 16 anni decide di abbandonare gli studi e diventare attrice teatrale.\nGli studi.\nS'iscrive a Parigi al \"Cours Simon\", alla scuola di arte drammatica \"Cours Florent\" e alla scuola nazionale di teatro \"\u00c9cole de la rue Blanche\" (ENSATT), facendo piccoli lavoretti per mantenersi gli studi.\nLa vita professionale.\nEsordisce nel 1989 a teatro con la compagnia di Francis Huster a fianco di Cristiana Reali, Valentine Varela, Val\u00e9rie Crunchant e Olivier Martinez.\nNel 1990 esordisce al cinema nel film \"Le Petit Criminel\" di Jacques Doillon vincendo il premio alla miglior attrice al Festival internazionale di Berlino oltrech\u00e9 una nomina per il premio C\u00e9sar alla miglior promessa femminile.\nDiventa cos\u00ec una dei nuovi idoli del cinema francese e prende parte a numerosi film con numerosi registi, continuando a lavorare al teatro.\nNel 1995 recita in \"\u00c9lisa\" di Jean Becker e riceve il \"premio della societ\u00e0 degli autori e compositori di arte drammatica\" (SACD) e la candidatura ai premi C\u00e9sar per la migliore promessa femminile e per la migliore attrice non protagonista.\nRiceve il premio Suzanne Bianchetti (giovane promettente attrice) e a marzo 2000 il premio Romy Schneider (migliore promessa del cinema francese).\nNel 2007 prende parte al film \"La vie en rose\", nel ruolo della madre di \u00c9dith Piaf, e nel 2011 a \"...Non ci posso credere\", con Stefano Accorsi.\nNel 2021 \u00e8 co-protagonista del film Benedetta di Paul Verhoeven, in gara al festival di Cannes, a proposito del quale ha dichiarato: \"il femminismo \u00e8 molto presente\", in Benedetta, \"grazie all'approccio e alla sensibilit\u00e0 di Paul. C'\u00e8 un lato animale nel film e questo \u00e8 parte integrante di un essere umano\".\nVita privata.\nIl 25 settembre 2003 sposa Emanuele Filiberto di Savoia nella basilica di Santa Maria degli Angeli a Roma. La coppia ha due figlie."}
{"id": "223069", "revid": "37401", "url": "https://it.wikipedia.org/wiki?curid=223069", "title": "Enlil", "text": "Enlil (Sumero: \ud808\udc2d\ud808\udc97\ud808\udda4 dEN.L\u00cdL, \"Signore delle tempeste\") era l'antico dio mesopotamico del vento, dell'aria, della terra e delle tempeste. Viene per la prima volta attestato come la principale divinit\u00e0 del pantheon sumero, ma in seguito fu adorato dagli Accadi, dai Babilonesi, dagli Assiri e dagli Hurriti. Il principale centro di culto di Enlil era il tempio Ekur nella citt\u00e0 di Nippur, che si credeva fosse stato costruito da Enlil stesso ed era considerato la \"corda di ormeggio\" del cielo e della terra. Si credeva che lui stesso fosse cos\u00ec santo che nemmeno gli altri d\u00e8i potessero guardarlo. Enlil si impose come dio supremo durante il XXIV secolo a.C. con l'ascesa di Nippur. Il suo culto cadde in declino dopo che Nippur fu saccheggiata dagli Elamiti nel 1230 a.C. e fu infine soppiantato come dio principale del pantheon mesopotamico dal dio nazionale babilonese Marduk.\nEtimologia.\nIl nome di Enlil deriva dal sumero EN, 'Signore', e L\u00cdL, 'tempesta', 'vento'. Il suo nome quindi si traduce letteralmente come \"Signore della Tempesta\". Il nome di Enlil non \u00e8 una costruzione genitiva, che indica che Enlil era visto come la personificazione della tempesta stessa piuttosto che semplicemente la causa delle tempeste.\nCulto.\nEnlil era il dio protettore della citt\u00e0-stato sumera di Nippur e il suo principale centro di culto era il tempio Ekur situato l\u00ec. Il nome del tempio significa letteralmente \"casa di montagna\" nell'antico sumero. Si credeva che l'Ekur fosse stato costruito e fondato da Enlil stesso. Si credeva che fosse la \"corda di ormeggio\" di cielo e terra, il che significava che era visto come \"un canale di comunicazione tra terra e cielo\". Un inno scritto durante il regno di Ur-Nammu, il fondatore della terza dinastia di Ur, descrive l'E-kur in grande dettaglio, affermando che le sue porte sono state scolpite con scene di Imdugud, una divinit\u00e0 minore a volte mostrata come un uccello gigante, nell'atto di uccidere un leone e un'aquila che afferra un peccatore.\nI Sumeri credevano che il solo scopo dell'esistenza dell'umanit\u00e0 fosse il servire gli dei. Pensavano che la statua di un dio fosse un'incarnazione fisica del dio stesso. Come tale, le statue di culto sono state sottoposte a cure e attenzioni costanti e un gruppo di sacerdoti \u00e8 stato loro assegnato per occuparsi di loro. La gente adorava Enlil offrendo cibo e altre necessit\u00e0 umane a lui. Il cibo, che era ritualmente disposto davanti alla statua del culto divino sotto forma di festa, era ritenuto il pasto quotidiano di Enlil, ma, dopo il rituale, sarebbe stato distribuito tra i suoi sacerdoti . Questi sacerdoti erano anche responsabili della modifica degli abiti della statua di culto.\nI Sumeri immaginavano Enlil come una divinit\u00e0 benevola e paterna, che veglia sull'umanit\u00e0 e si prende cura del loro benessere. Era considerato cos\u00ec glorioso che perfino gli altri dei non potevano guardarlo. Si pensava che, senza Enlil, la civilt\u00e0 non potesse esistere. Gli epiteti di Enlil includono titoli come \"La grande montagna\" e \"Il re delle terre straniere\". Anche Enlil \u00e8 descritta come una \"tempesta furiosa\", un \"toro selvaggio\" e un \"mercante\". I mesopotamici lo immaginavano un creatore, un padre, un re e il signore supremo dell'universo. Era anche conosciuto come \"Nunamnir\" e viene indicato in almeno un testo come \"Vento orientale e Vento del Nord\".\nI re consideravano Enlil come un sovrano modello e cercavano di emulare il suo esempio. Si diceva che Enlil fosse supremo e intollerante al male. I governanti di tutto il Sumer si sarebbero recati nel tempio di Enlil a Nippur per essere legittimati. Restituirebbero il favore di Enlil dedicando terre e oggetti preziosi al suo tempio come offerte. Nippur era l'unica citt\u00e0-stato sumera che non costru\u00ec mai un palazzo; questo era destinato a simboleggiare l'importanza della citt\u00e0 come centro del culto di Enlil dimostrando che Enlil stesso era il re della citt\u00e0. Anche durante il periodo babilonese, quando Marduk aveva soppiantato Enlil come dio supremo, i re babilonesi si recarono ancora nella citt\u00e0 santa di Nippur per cercare il riconoscimento del loro diritto a governare.\nEnlil divenne in primo luogo prominente durante il XXIV secolo a.C., quando l'importanza del dio An cominci\u00f2 a calare. Durante questo periodo, Enlil e An sono spesso invocati insieme in iscrizioni. Enlil rimase il dio supremo in Mesopotamia in tutto il periodo amorreo, con monarchi amorrei che proclamavano Enlil come fonte della loro legittimit\u00e0. L'importanza di Enlil cominci\u00f2 a diminuire dopo che il re babilonese Hammurabi conquist\u00f2 Sumer. I Babilonesi adorarono Enlil sotto il nome di \"Elil\" e gli Hurriti lo resero sincretizzato con il loro dio Kumarbi. In un rituale hurrita, Enlil e Apantu sono invocati come \"padre e madre di I\u0161\u1e2bara\". Enlil \u00e8 anche invocato insieme a Ninlil come membro dei \"dei potenti e fermamente stabiliti\".\nDurante il periodo dei Kassiti (1592 - 1155 aC circa), Nippur riusc\u00ec brevemente a riguadagnare influenza nella regione e Enlil divenne di nuovo di primo piano. Dal 1300 aC in poi, Enlil fu sincretizzato con il dio nazionale assiro A\u0161\u0161ur, che fu la divinit\u00e0 pi\u00f9 importante nel pantheon assiro. Poi, nel 1230 a.C., gli Elamiti attaccarono Nippur e la citt\u00e0 cadde in declino, portando con s\u00e9 il culto di Enlil. Circa cento anni dopo, il ruolo di Enlil come capo del pantheon fu dato a Marduk, il dio nazionale dei Babilonesi.\n\"\"Enlil che siede sulla pedana bianca, sull'alta piattaforma, che perfeziona i decreti di potere, signoria e principato, gli dei della terra si inchinano per la paura davanti a lui, gli dei del cielo si umiliano davanti a lui ...\" -inno sumero ad Enlil, tradotto da Samuel Noah Kramer\"\nIconografia.\nEnlil non era rappresentato antropomorficamente nell'iconografia mesopotamica. Invece, era rappresentato da un copricapo con le corna, che consisteva in un massimo di sette coppie sovrapposte di corna di bue. Tali corone erano un importante simbolo di divinit\u00e0: le divinit\u00e0 erano state mostrate indossandole fin dal terzo millennio a.C. Il cappuccio cornuto rimase coerente nella forma e nel significato fin dai primi giorni della preistoria sumera fino al tempo della conquista persiana e oltre.\nI Sumeri avevano un sistema numerologico complesso, in cui si credeva che certi numeri possedessero un significato rituale speciale . All'interno di questo sistema, Enlil era associato al numero cinquanta, che era considerato sacro per lui. A differenza di altre divinit\u00e0 mesopotamiche, Enlil non fu mai identificato con nessun particolare pianeta [38] perch\u00e9 si credeva che lui, An ed Enki fossero le incarnazioni del cielo stesso. Enlil era, tuttavia, associato alla costellazione di Bo\u00f6tes.\nMitologia.\nEnlil gioca un ruolo vitale nel mito della creazione sumera; separa An (cielo) da Ki (terra), rendendo cos\u00ec il mondo abitabile per gli umani. Nel mito del Diluvio sumerico, Enlil premia Zusudra con l'immortalit\u00e0 per essere sopravvissuto all'alluvione e, nel mito dell'alluvione babilonese, Enlil \u00e8 lui stesso la causa dell'alluvione, avendo inviato l'alluvione a sterminare la razza umana, che ha fatto troppo rumore e ha impedito lui dal sonno. Il mito di Enlil e Ninlil riguarda la seduzione seriale di Enlil della dea Ninlil in varie forme, dando origine alla concezione del dio della luna Nanna e delle divinit\u00e0 del mondo sotterraneo Nergal, Ninazu ed Enbilulu.\nMito delle origini.\nLa principale fonte di informazioni sul mito della creazione sumerica \u00e8 il prologo del poema epico Gilgamesh, Enkidu e gl'inferi, che descrive brevemente il processo di creazione: in origine, c'era solo Nammu, il mare primordiale. Quindi Nammu diede alla luce An, il cielo e Ki, la terra. An e Ki si sono accoppiati l'uno con l'altro, facendo s\u00ec che il Ki partorisse Enlil. Enlil separ\u00f2 An da Ki e port\u00f2 via la terra come suo dominio, mentre An port\u00f2 via il cielo. Enlil e Ninlil \u00e8 un poema sumero di 152 righe quasi completo che descrive la relazione tra Enlil e la dea Ninlil. Primo, la madre di Ninlil, Nunbarshegunu, ordina a Ninlil di fare il bagno nel fiume. Ninlil va al fiume, dove Enlil la seduce e la impregna con il loro figlio, il dio della luna Nanna. Per questo motivo, Enlil \u00e8 bandito a Kur, il mondo sommerso dei Sumeri. Ninlil segue Enlil negli inferi, dove impersona \"l'uomo della porta\". Ninlil chiede di sapere dov'\u00e8 andato Enlil, ma Enlil, ancora impersonando il guardiano, rifiuta di rispondere. Quindi seduce Ninlil e la impregna con Nergal, il dio della morte. Lo stesso scenario si ripete, solo che questa volta Enlil impersona invece \"l'uomo del fiume degli inferi, il fiume divoratore di uomini\"; ancora una volta, seduce Ninlil e la impregna con il dio Ninazu. Infine, Enlil impersona \"l'uomo della barca\"; ancora una volta, seduce Ninlil e la impregna con Enbilulu, \"l'ispettore dei canali\".\nLa storia del corteggiamento di Enlil con Ninlil \u00e8 principalmente un mito genealogico inventato per spiegare le origini del dio della luna Nanna, cos\u00ec come le varie divinit\u00e0 degli Inferi, [43] ma \u00e8 anche, in una certa misura, una venuta- storia di et\u00e0 che descrive l'emersione di Enlil e Ninlil dall'adolescenza all'et\u00e0 adulta. La storia spiega anche il ruolo di Ninlil come consorte di Enlil; nel poema, Ninlil dichiara: \"Come Enlil \u00e8 il tuo maestro, cos\u00ec sono anche la tua padrona!\" La storia \u00e8 anche storicamente importante perch\u00e9, se l'interpretazione attuale \u00e8 corretta, \u00e8 il pi\u00f9 antico mito conosciuto in cui un dio cambia forma.\nMito del diluvio.\nNella versione sumera della storia del diluvio, le cause dell'inondazione non sono chiare perch\u00e9 la porzione della tavoletta che registra l'inizio della storia \u00e8 stata distrutta. In qualche modo, un mortale conosciuto come Ziusudra riesce a sopravvivere al diluvio, probabilmente grazie all'aiuto del dio Enki. Il tablet inizia nel bel mezzo della descrizione dell'alluvione. L'alluvione dura sette giorni e sette notti prima che scompaia. Quindi, emerge Utu, il dio del sole. Ziusudra apre una finestra sul lato della barca e cade prostrato davanti al dio. Poi sacrifica un bue e una pecora in onore di Utu. A questo punto, il testo si interrompe nuovamente. Quando riprende il controllo, Enlil e An sono nel bel mezzo di dichiarare Ziusudra immortale come un onore per essere riuscito a sopravvivere al diluvio. La parte rimanente della tavoletta dopo questo punto viene distrutta.\nNella versione accadica successiva del mito del diluvio, registrata nell'epopea di Gilgamesh, Enlil causa effettivamente l'inondazione, cercando di annientare ogni essere vivente sulla terra perch\u00e9 gli umani, che sono enormemente sovrappopolati, fanno troppo rumore e lo prevengono dal sonno. In questa versione della storia, l'eroe \u00e8 Utnapishtim, che viene avvertito in anticipo da Ea, l'equivalente babilonese di Enki, che l'alluvione sta arrivando. L'alluvione dura sette giorni; quando finisce, Ishtar, che aveva pianto la distruzione dell'umanit\u00e0, promette a Utnapishtim che Enlil non causer\u00e0 mai pi\u00f9 un'alluvione. Quando Enlil vede che Utnapishtim e la sua famiglia sono sopravvissuti, \u00e8 indignato, ma suo figlio Ninurta parla a favore dell'umanit\u00e0, sostenendo che, invece di causare alluvioni, Enlil dovrebbe semplicemente assicurare che gli umani non si sovrappongano mai riducendo il loro numero usando animali selvatici e carestie Enlil entra nella barca; Utnapishtim e sua moglie si inchinano davanti a lui. Enlil, ora placato, concede l'immortalit\u00e0 a Utnapishtim come ricompensa per la sua fedelt\u00e0 agli dei.\nDio capo e arbitro.\nUn poema di 108 righe quasi completo risalente al Periodo Dinastico Antico (circa 2900 - 2350 aC) descrive l'invenzione di Enlil del piccone, una chiave agricola, zappa, ascia o strumento di scavo dei Sumeri. Nel poema, Enlil evoca il piccone e decreta il suo destino. [68]Il piccone \u00e8 descritto come gloriosamente bello; \u00e8 fatto di oro puro e ha una testa scolpita in lapislazzuli. Enlil d\u00e0 lo strumento agli umani, che lo usano per costruire citt\u00e0, soggiogano il loro popolo, e sollevano le erbacce. Si credeva che Enlil aiutasse la crescita delle piante.\nIl poema sumerico \"Enlil sceglie il dio pastore\"(ETCSL 5.3.3) descrive come Enlil, sperando \"di stabilire abbondanza e prosperit\u00e0\", cre\u00f2 rispettivamente due divinit\u00e0 Emesh ed Enten, un agricoltore e un pastore. I due dei discutono e Emesh rivendica la posizione di Enten. Portano la disputa di fronte a Enlil, che risolve a favore di Enten, i due dei si rallegrano e riconciliano.\nMiti di Ninurta.\nNel poema sumerico \"Lugale\" (ETCSL 1.6.2), Enlil d\u00e0 consigli a suo figlio, il dio Ninurta, consigliandogli una strategia per uccidere il demone Asag. Questo consiglio \u00e8 trasmesso a Ninurta per mezzo di Sharur, la sua mazza parlante incantata, che era stata inviata da Ninurta nel regno degli dei per chiedere consiglio ad Enlil direttamente.\nNel Vecchio, nel Medio, e nel tardo mito Babilonese di Anz\u00fb e le Tavole del Destino, l'Anz\u00fb, un gigantesco uccello mostruoso, tradisce Enlil e ruba le Tavolette dei Destini, delle tavolette di argilla sacra appartenente a Enlil che gli conferisce la sua autorit\u00e0, mentre Enlil si sta preparando per un bagno. I fiumi si prosciugano e gli dei vengono privati dei loro poteri. Gli dei mandano Adad, Gerra e Shara a sconfiggere l'Anz\u00fb, ma falliscono tutti. Infine, Ea propone che gli dei inviino Ninurta, il figlio di Enlil. Ninurta sconfigge con successo l'Anz\u00fb e restituisce la Tavolette dei Destini a suo padre. Come ricompensa, Ninurta riceve un posto di rilievo nel consiglio degli dei."}
{"id": "223071", "revid": "1369234", "url": "https://it.wikipedia.org/wiki?curid=223071", "title": "Rapsodo", "text": "Il raps\u00f2do \u00e8 il cantore professionista che nell'antico mondo greco recita e canta a memoria, Poemi epici di Omero e di altri autori, ma anche poesie liriche, elegiache e giambiche.\nIl termine inizia ad apparire nella letteratura greca nel V secolo a.C. e da un passo di Pindaro (\"Nemea\", 2.1) se ne ricava l'etimologia, collegabile al verbo (\"cucire\"), per cui il rapsodo sarebbe il \"cucitor di canti\".\nIn base a questa etimologia, alcuni studiosi hanno dedotto che il rapsodo, a differenza dell'aedo, ripetesse semplicemente ci\u00f2 che gli era stato trasmesso dalle generazioni precedenti.\nAltri, invece, pensano che anche i rapsodi intervenissero sul repertorio tradizionale, magari arricchendolo. Ad esempio si pensa che a loro sia dovuta la composizione di certi inni omerici, che nella recitazione precedevano certe parti dei poemi veri e propri. Resta fondamentale il loro ruolo di trasmissione del patrimonio mitico greco.\nComunque sia, i rapsodi originariamente recitavano accompagnandosi con la lira, pi\u00f9 tardi sostituita con un bastone, come si vede nelle raffigurazioni degli antichi vasi greci. Secondo Platone, Femio, il cantore che nell'Odissea \u00e8 indicato come un aedo, \u00e8 in realt\u00e0 un rapsodo.\nL'et\u00e0 d'oro dei rapsodi \u00e8 probabilmente tra i secoli V e IV a.C., quando essi erano molto diffusi e partecipavano a giochi e feste pubbliche, dove si facevano notare per la voce e l'abbigliamento vistosi e gareggiavano fra loro per vincere i premi. I rapsodi riuscivano a suscitare emozioni in chi li ascoltava mettendoci una passione che potrebbe avvicinarli ai moderni attori.\nL'importanza della trasmissione culturale da una generazione all'altra del patrimonio tradizionale portava a curare scrupolosamente l'addestramento dei rapsodi, tanto che essi mantennero nel repertorio la pronuncia omerica fino all'et\u00e0 alessandrina, forse anche per influsso e autorit\u00e0 degli Omeridi, la corporazione di Chio specializzata nel cantare la vita e le opere di Omero, che gli altri rapsodi consideravano arbitri e punto di riferimento per la categoria. \nNonostante fossero giudicati con disprezzo dalla classe colta (ma il loro livello era comunque pi\u00f9 alto di quello dell'attore omerico) e considerati inattendibili, l'attivit\u00e0 dei rapsodi continu\u00f2 a lungo, giungendo fino al III secolo d.C., cio\u00e8 quasi alla fine dell'era pagana."}
{"id": "223074", "revid": "486946", "url": "https://it.wikipedia.org/wiki?curid=223074", "title": "Aruru", "text": ""}
{"id": "223075", "revid": "57342", "url": "https://it.wikipedia.org/wiki?curid=223075", "title": "Gino Zappa", "text": "Biografia.\nNasce a Milano il 30 gennaio 1879. Allievo di Fabio Besta all'Universit\u00e0 \"Ca' Foscari\" di Venezia, consegue, nel 1904, la laurea e, nel 1905, l'abilitazione all'insegnamento della ragioneria. Dopo alcuni lavori sulle valutazioni di bilancio, assume l'incarico dell'insegnamento di Ragioneria nell'Universit\u00e0 degli Studi di Genova (1906), presso il Regio Istituto Superiore di Scienze Economiche e Commerciali. Qui rimane fino al 1921, anno della sua nomina in ruolo, per concorso, all'Universit\u00e0 Ca' Foscari di Venezia, sulla cattedra che era stata gi\u00e0 del Besta. A partire dal 1921 svolge attivit\u00e0 di insegnamento e ricerca presso tale Istituto e, contestualmente, presso l'Universit\u00e0 \u201cL. Bocconi\u201d di Milano.\nNel 1927, in occasione dell'inaugurazione dell'anno accademico dell'Universit\u00e0 \"Ca' Foscari\" di Venezia, pronuncia la celebre prolusione \"\u201cTendenze Nuove negli studi di Ragioneria\u201d\", che costituisce il manifesto fondativo dell'economia aziendale. Nel 1937 pubblica, nella sua edizione definitiva, l'opera fondamentale \"\u201cIl Reddito d'Impresa \u2013 Scritture doppie, conti e bilanci di aziende commerciali\u201d\". Alcuni scritti vedono la luce in litografia, come la \u201cTecnica delle speculazioni di borsa\u201d.\nL'amore per la scuola e la dedizione all'insegnamento lo spingono a pubblicare, in collaborazione con Azzini, Cudini e Marcantonio, anche alcune opere ad uso degli Istituti di istruzione secondaria superiore.\nSi dedica intensamente all'Universit\u00e0, formando una schiera di valorosi discepoli (Lino Azzini, Ugo Caprara, Pietro Onida, Aldo Amaduzzi, Teodoro D'Ippolito, Giordano Dell'Amore, Pasquale Saraceno, Ettore Lorusso, Arnaldo Marcantonio, Giorgio Pivato, Tommaso Zerbi, Carlo Masini, Napoleone Rossi, Luigi Guatri, Tancredi Bianchi ed altri ancora), suscitando un fervore di studi nel campo economico-aziendale.\nLa sua attivit\u00e0 si esplica, talvolta, al di fuori dei confini accademici, ricoprendo importanti incarichi: alta risonanza hanno, ad esempio, la relazione per il Senato, in funzione di Alta Corte di giustizia per taluni suoi membri, al tempo della caduta della Banca Italiana di Sconto; la relazione sulla funzione della Borsa in occasione di una clamorosa speculazione sui titoli azionari; la relazione stesa come Sindaco di un grande Istituto di credito; le numerose relazioni elaborate per incarico dell'I.R.I. sulle situazioni economico-finanziarie di varie imprese (Caprara 1961).\nIl conferimento, da parte del Presidente della Repubblica, nel 1955, del titolo di \"Professore emerito\" e, nel 1956, del \"Diploma di Prima classe dei benemeriti della scuola, della cultura e dell'arte\", con medaglia d'oro, attestano \u201c\u2026 il giusto, riconoscimento pubblico di un'attivit\u00e0 insigne\u201d (Onida, 1961, p.\u00a0354).\nCessato l'insegnamento universitario, nonostante la cecit\u00e0 da cui \u00e8 colpito negli ultimi dieci anni di vita, lavora instancabilmente ad un'opera di vasto respiro \"\u201cLe Produzioni nell'economia delle imprese\u201d\" (1956 e 1957) e all'opera, pubblicata postuma, su \"\u201cL'economia delle aziende di consumo\u201d\" (1962). In particolare, il suo pensiero si concretizza nella costruzione di una disciplina, l'Economia Aziendale, che arricchisce gli studi economici di contributi derivanti da una conoscenza intima delle aziende nelle loro problematiche amministrative (cfr. Canziani 1987).\nMuore a Venezia il 14 aprile 1960.\nIntorno ai Fondamenti dell'Economia Aziendale.\nL'Economia Aziendale: l'unitariet\u00e0 delle discipline di rilevazione, gestione, organizzazione.\n\"\u201cLa scienza che studia le condizioni di esistenza e le manifestazioni di vita delle aziende, la scienza dell'amministrazione economica delle aziende, insomma, l'economia aziendale \u00e8 la nostra scienza\u201d\".\nCos\u00ec G. Zappa in \"Tendenze Nuove negli studi di Ragioneria\" (1927). Le grandi linee del rinnovamento degli studi economico-aziendali vengono da lui tracciate in questa storica Prolusione, pronunciata nel 1926, in occasione dell'inaugurazione dell'anno accademico dell'Universit\u00e0 \"Ca' Foscari\" di Venezia, e pubblicata l'anno successivo, nel 1927. \u00c8 il discorso che segna, quasi, l'inizio ufficiale del nuovo corso degli studi economico-aziendali in Italia.\nNella Prolusione, egli pone le fondamenta dell'Economia Aziendale, concepita come disciplina in grado di comporre, in un tutto unitario, gli studi in materia di rilevazione, gestione e organizzazione.\nIn quest'opera, Zappa lancia una sfida avvincente: creare una \u201cscienza unitaria\u201d \u201cdi vasto contenuto\u201d che tenda \u201ca comporre in un tutto, ordinato generalmente per principi, lo studio dell'economia di azienda nelle sue molteplici e complesse manifestazioni\u201d (Zappa 1956, p.\u00a03). G. Zappa apre, cos\u00ec, nuovi scenari evolutivi nel pensiero economico e aziendalistico in Italia: gli studiosi delle discipline contabili, di gestione e di organizzazione sono chiamati ad allargare i rispettivi orizzonti e ad incamminarsi su percorsi di ricerca complementari.\nL'obiettivo unificante dei rispettivi sforzi di ricerca \u00e8 comprendere le aziende in profondit\u00e0 e, in ultima analisi, produrre conoscenze utili agli amministratori, ai manager, ai policy maker per migliorarne il governo.\nIl rinnovamento nel pensiero scientifico apportato dall'opera \"Tendenze Nuove negli studi di Ragioneria\" \u00e8 tanto pi\u00f9 evidente ove si consideri lo stato dell'arte, nel primo ventennio del secolo scorso, delle discipline aziendali ed economiche (Onida, 1961, pp.\u00a0337\u2013341).\nRilevati i ristretti spazi esplorativi in cui si muovevano le discipline aziendali del tempo, Zappa ne amplia gli orizzonti di indagine, creando, fra di esse, un legame inscindibile. Nella sua ipotesi, la conoscenza della gestione e dell'organizzazione non pu\u00f2 prescindere dalla rilevazione dei fenomeni considerati, cos\u00ec come la ragioneria necessita della gestione e dell'organizzazione per descrivere ed interpretare i contenuti economico-aziendali sottostanti ai bilanci e ai dati oggetto delle rilevazioni extracontabili.\nL'associazione \u201cin un coordinato procedere\u201d dei tre ordini di indagine verso un unico obiettivo rivoluziona i confini delle discipline aziendali, dando origine all'Economia Aziendale.\nQuesta, \u00e8 da sottolineare, non si limita al semplice accostamento delle tre discipline, presuppone, bens\u00ec, un orientamento nuovo e nuovi concetti e prospettive di indagine. Zappa ne elabora i capisaldi, indicando ai pensatori del suo tempo, e a coloro che sarebbero seguiti, le idee di fondo e le direttrici di sviluppo essenziali. Tali capisaldi possono essere cos\u00ec sintetizzati:\nIl posizionamento dell'Economia aziendale nell'ambito dell'Economia.\nNella concezione di G. Zappa, l'Economia aziendale non \u00e8 una disciplina a s\u00e9 stante, ma si posiziona nell'ambito della scienza economica, come ramo speciale dell'Economia, volto allo \u201cstudio delle condizioni di esistenza e delle manifestazioni di vita delle aziende\u201d (Zappa, 1927, p.\u00a054).\nConsapevole delle difficolt\u00e0, da parte della teoria economica classica, di interpretare il concreto dispiegarsi di produzioni e consumi, di risparmi e investimenti, Zappa assegna, esplicitamente, all'Economia aziendale il compito di avviare \u201cuna nuova e caratteristica comprensione dei fenomeni economici\u201d (1956, p.\u00a03), di quei fenomeni, cio\u00e8, che, seppure non possono essere \u201cpalesati dal solo studio dell'Economia di Azienda\u201d, hanno, per\u00f2, \u201cnelle aziende molte delle loro pi\u00f9 diffuse e cospicue espressioni\u201d (1956, pp.\u00a0172 s.).\nIn sostanza, nella concezione di Zappa, l'Economia aziendale si propone di integrare e contribuire alla comprensione di fenomeni di pi\u00f9 ampia portata, come il funzionamento stesso dei sistemi economici aperti e dei flussi di produzioni, consumi, risparmi e investimenti, di cui l'azienda \u00e8 soggetto partecipe e attivo.\nIl sistema azienda fra unitariet\u00e0 sistemica e dinamismo.\nLe idee di fondo della disciplina di Zappa convergono nel definire la specifica missione scientifica dello studioso di economia aziendale: quella di maturare una comprensione profonda delle aziende, nella loro concreta complessit\u00e0 sistemica e dinamica.\nLa vocazione alla concretezza e l'aderenza alla realt\u00e0 traspaiono gi\u00e0 dalle definizioni che Zappa d\u00e0 dell'azienda, cos\u00ec come dal continuo richiamo alla sua unit\u00e0 sistemica e al suo dinamismo.\nDefinire l'azienda come una \u201ccoordinazione economica in atto istituita e retta per il soddisfacimento di bisogni umani\u201d (Zappa 1927, p.\u00a054) \u00e8 un chiaro invito, allo studioso, ad immergersi negli accadimenti di cui si compone la vita aziendale e a coglierne le relazioni sistemiche e dinamiche.\nNon dissimilmente, la definizione di azienda - elaborata da Zappa nelle \"Produzioni\" \u2013 quale \u201cistituto economico destinato a perdurare che, per il soddisfacimento dei bisogni umani, ordina e svolge in continua coordinazione la produzione o il procacciamento e il consumo della ricchezza\u201d (Zappa 1956, p.\u00a037). Anche tale definizione, mentre delinea il destino duraturo dell'impresa, focalizza l'attenzione sulla \u201ccontinua coordinazione\u201d degli accadimenti gestionali.\nCostante \u00e8, nelle \"Produzioni\", il richiamo di Zappa alla complessit\u00e0 e al dinamismo dei sistemi aziendali e alla scarsa conoscenza che ne abbiamo. L'unit\u00e0 o, meglio ancora, la continua unit\u00e0 \u00e8 carattere e principio dominante che raccoglie, in un tutto, la vita economica sia delle singole aziende che dei sistemi pi\u00f9 ampi dei quali esse fanno parte (Zappa 1957, II). Unit\u00e0 sistemica che costituisce il fulcro di ogni categoria di azienda, di produzione, familiare di consumo e composta pubblica (Masini, 1966 pp.\u00a07\u20138).\nLa variet\u00e0 e il dinamismo dei fenomeni produttivi introducono elementi di grande complessit\u00e0 negli studi economico-aziendali e nella concreta gestione: \u201cLa variet\u00e0 della produzione d'impresa \u00e8 estrema. Si modificano continuamente i volumi delle produzioni attuate; si succedono in coordinazioni assai diverse i difformi processi produttivi e le loro dissimili combinazioni; le qualit\u00e0 dei prodotti ottenuti dai singoli processi, per la pressione della cangiante domanda e per le rinnovate tecniche produttive, mutano assiduamente.\u201d (Zappa 1957, III, pp.\u00a062 s.).\nNe consegue il continuo richiamo ad un'approfondita indagine sulle relazioni dinamiche fra i diversi fenomeni del sistema azienda.\nL'Economia aziendale per il Progresso sociale e civile.\nL'Economia aziendale, gi\u00e0 nell'impostazione datane da Zappa in \"Tendenze nuove\" (1927) e nel \"Reddito\" (1937), ma, soprattutto, nelle \"Produzioni\" (1956-57) e nelle Aziende di consumo (1962), emerge come disciplina volta ad assicurare il progresso economico, civile e sociale.\nTale tendenza scaturisce, in primo luogo, dalla centralit\u00e0 delle relazioni fra istituti e all'interno degli stessi, relazioni fondate su nessi sociali, e non su un sistema semplificato di relazioni di puro scambio.\nI nessi sociali evidenziano il profilo solidaristico della vita economica delle aziende: l'Economia aziendale propone una visione del mondo economico, in cui, tra lo Stato e gli individui, si interpongono, in gran numero e variet\u00e0, i complessi istituti di azienda, che vedono gli uomini \u201ceffettivamente operare in solidariet\u00e0 di intenti, di sforzi e di mezzi con altri uomini\u201d per il soddisfacimento dei loro bisogni (Zappa 1956, p.\u00a062), intrecciando \u201cnessi numerosi e tenaci, estranei non di rado agli scambi di mercato\u201d (Zappa 1962, pp.\u00a0700 s.).\nIn secondo luogo, la connaturata aderenza alla realt\u00e0, propria dell'Economia aziendale, costituisce antidoto contro ogni concezione riduttiva della natura umana e della vita economica. Ecco alcune affermazioni che testimoniano la presa di distanza dall'ipotesi dell\"homo economicus\" e dalle teorie su di essa costruite: l'uomo \u201ccome operatore di azienda non \u00e8 mosso unicamente da motivi utilitari\u201d; \u201cl'altruismo \u00e8 nell'uomo un carattere primario, peculiare della sua natura di animale socievole\u201d (Zappa 1962, p.\u00a0687); \u201cnelle aziende si compongono gli interessi dei singoli e per il bene comune si moderano gli egoismi particolari\u201d (Zappa 1956, p.\u00a038). In sostanza, l'uomo non \u00e8 portatore solo di bisogni materiali, ma anche di bisogni che hanno a che vedere con la sfera spirituale, intellettuale, morale, sociale.\nIn terzo luogo, nel sistema di pensiero di Zappa, ogni azienda, quale che essa sia, ha sempre una sua precisa ragione d'essere (o \u201cmissione\u201d, nel linguaggio della letteratura manageriale) nell'appagamento di determinati bisogni umani. In questo, e solo in questo, \u201csi riassume il fine economico di ogni processo di risparmio, di investimento, di produzione e di consumo di azienda\u201d (Zappa 1957, II, p.\u00a03). Ciascuna azienda \u00e8 chiamata a realizzare questa missione in coerenza con la propria identit\u00e0 istituzionale, di azienda profit o non profit, pubblica o privata, cooperativa o capitalistica, quotata o non quotata, variamente esposta alla concorrenza di mercato. Una missione che ciascuna azienda deve attuare in modo responsabile e in armonia con i molteplici interlocutori, in vista del bene della societ\u00e0. Consegue che la funzione obiettivo di un'azienda non \u00e8 mai riducibile ad un obiettivo singolo (come il profitto o la crescita o il consenso di determinati interlocutori), al quale ogni altro obiettivo debba essere subordinato, ma \u00e8 sempre sintesi di una molteplicit\u00e0 di obiettivi interrelati, interconnessi. L'insieme di questi obiettivi costituisce il \u201cbene comune dell'azienda\u201d.\nQuanto brevemente esposto, e i successivi sviluppi delle ricerche economico-aziendali lungo le linee tracciate da Zappa (Coda 2002) avvalorano la tesi che l'Economia aziendale, \u201cin quanto studia l'amministrazione economica [delle aziende] nella loro complessa concretezza, \u2026 concorre a riportare la scienza economica ad un pi\u00f9 vivo rapporto con i fini umani ed a reintegrarla nel sistema delle dottrine morali e civili\u201d (Onida 1961, p.\u00a0351).\nZappa, il Capo-scuola.\nZappa non \u00e8 solo portatore di un profondo rinnovamento nelle discipline economiche, ma \u00e8 anche fondatore della Scuola di Economia Aziendale italiana, il Maestro. Egli sceglie \u201cdi edificare una scuola, e di dedicarsi anima e corpo alla formazione degli allievi\u201d (Coda 2002, p.\u00a03).\nNel verbale del Consiglio di Facolt\u00e0 dell'Universit\u00e0 di Venezia di proposta per la sua nomina a Professore emerito (21 gennaio 1955), il profilo professionale di Zappa viene, cos\u00ec, delineato: \u201cLa cattedra di Ca' Foscari [\u2026] divenne quasi un simbolo dell'approfondita ricerca sulle condizioni di vita delle aziende. \u2026I migliori studiosi che oggi danno decoro, nel campo economico-aziendale, alle Universit\u00e0 italiane, uscirono dalla sua scuola e da quella trassero l'indirizzo dei loro studi, ed il suo nome si diffuse nel mondo e si alline\u00f2 accanto a quello del sommo Besta\u201d (Verbale, p.\u00a02).\nIl suo ruolo di capo-scuola si estrinseca in una molteplicit\u00e0 di dimensioni, di cui, in questa sede, si richiamano quelle essenziali.\nLa forza del suo pensiero, la lucidit\u00e0 delle sue intuizioni irrompono nel pensiero dominante del tempo, dischiudendo orizzonti nuovi e terreni fertili da esplorare. Tuttavia, una volta che le sue idee trovano ampia diffusione e accettazione nella comunit\u00e0 scientifica, Zappa non si adagia sui pubblici onori, n\u00e9 assume un atteggiamento protezionista a difesa delle proprie conquiste; egli si attiva per favorire l'avanzamento del pensiero scientifico, e non manca di dare slancio a ulteriori progressi. \u201cL'economia aziendale \u00e8 come un grattacielo altissimo, di cui sinora abbiamo posto solo le fondamenta\u201d: queste le parole con cui G. Zappa prospetta alle giovani generazioni l'immenso campo di lavoro che li attende (Coda, 2002, p.\u00a01).\nNell'attivit\u00e0 di ricerca, stabilisce rapporti di collaborazione con i suoi discepoli, divenendone guida accorta, premurosa, attenta. Tale attivit\u00e0 \u00e8 altrettanto importante quanto quella di studioso e, anzi, proprio all'attivit\u00e0 di guida dei suoi allievi dedica tempo, energie e risorse personali:\nGli studi economico-aziendali continuano cos\u00ec ad essere sviluppati nel tempo dai suoi allievi e collaboratori, \u201cche producono numerose opere: oltre 200 nelle sole collane della Bocconi e di Ca' Foscari\u201d (Masini 1966, p.\u00a01).\nIn tal modo, nel solco tracciato dal Maestro, essi contribuiscono alla divulgazione e allo sviluppo delle sue idee, dando impulso, nei decenni, alla costruzione di autonome scuole di pensiero. Queste, oltre ad alimentare un elevato numero di studi, danno luogo alla nascita di diverse discipline.\nIl ruolo di G. Zappa quale caposcuola va oltre i contenuti e il dispiegarsi del sapere nei decenni successivi. La sua impronta culturale e personale dura nel tempo e lascia traccia inconfondibile, oltre che nel pensiero e nella mente dei discepoli, nel loro animo e nella loro vita. Tutti lo ricordano con stima e rispetto, consapevoli di aver incontrato una persona di grande impronta caratteriale oltre che culturale, un maestro dai tratti severi ma gentili, un educatore dal rigore morale e intellettuale: \u201cegli ci prese la mente e il cuore. La mente per la potenza del suo pensiero; il cuore per la grandezza del suo animo, per la nobilt\u00e0 del suo agire, per l'austerit\u00e0 della sua vita\u201d (Caprara 1961, p.\u00a0295).\nL'impegno per la ricerca e lo sviluppo del libero pensiero caratterizzano le relazioni personali fra Zappa e i suoi allievi, e, da l\u00ec, agli allievi degli allievi, fino a connaturare la dimensione culturale della sua scuola intesa non come insieme di conoscenze specialistiche, bens\u00ec come abiti comportamentali e stili di relazione improntati alla condivisione del pensiero, al rispetto reciproco, alla libert\u00e0 d'animo, all'impronta etica.\nZappa svolge, infine, un ruolo chiave nello stabilire le premesse di metodo della ricerca, ci\u00f2 che avrebbe orientato i successivi, futuri sviluppi della scienza dell'Economia aziendale.\nIl metodo scientifico nell'Economia aziendale.\nG. Zappa assegna, al metodo scientifico, un ruolo chiave nella disciplina dell'Economia Aziendale. In avvio della sua Prolusione Tendenze nuove [prima ancora di avviare quei ragionamenti che avrebbero cambiato il corso degli studi economici in Italia], dedica ampio spazio alle premesse di metodo che devono informare il procedere della nuova dottrina, sottolineando come \u201cdi metodi convien discutere se con probit\u00e0 si riconosce l'autorit\u00e0 dei fatti\u201d (1927, p.\u00a011). Egli individua nel metodo \u201cl'ambiente che solo offre alle idee adeguate condizioni di sviluppo\u201d (1927, p.\u00a011). E ancora: \u201cinforma la scienza il metodo, fa il metodo progredire la scienza\u201d (1927; p.\u00a011); \u201ccoloro che disdegnano le considerazioni metodologiche, troppe vie, troppe indefinite possibilit\u00e0 di ricerca si precludono\u201d (1927, p.\u00a012).\nNel pensiero di Zappa, la scienza economico-aziendale, prima ancora che un insieme di conoscenze e risultati concettuali, \u00e8 metodo: \u201cnoi sentiamo che, pur nelle discipline di applicazione, la scienza, pi\u00f9 che un sistema di risultati, \u00e8 un'armonica associazione di metodi. I risultati raggiunti non sono che pietre miliari segnanti il cammino del vero: sola attitudine scientifica \u00e8 quella dell'indagatore che sempre \u00e8 atto a completare o ad abbattere le costruzioni gi\u00e0 erette\u201d (1927, p.\u00a013).\n\u00c8 su queste premesse di metodo che G. Zappa costituisce la base per lanciare la sfida al sapere della dottrina contabile del tempo, dichiarando, nei paragrafi immediatamente successivi della sua Prolusione,: \u201cAnche la ragioneria, se vuol vivere feconda, deve rinunciare alla presunzione di aver compiuto opera definitiva, deve ricevere impronta dal dinamismo fervido che informa la vita economica, deve coglierne lo spirito e in s\u00e9 riviverlo\u201d (1927, p.\u00a016).\nZappa, delinea, cos\u00ec, i tratti dell'Economia aziendale, come di scienza evolutiva, in grado di rimettere in discussione le proprie conquiste ed anche quelle conclusioni che, nella comunit\u00e0 scientifica, appaiono le pi\u00f9 consolidate ed indiscusse.\nIn tale dinamica evolutiva, le idee e l'aderenza alla realt\u00e0 dei fatti costituiscono la guida e la direzione del vero progresso scientifico. Idee e verit\u00e0 vanno anteposte alle appartenenze di scuola. A questo concetto vengono affidate le conclusioni di Tendenze nuove: \u201cnon menomate le vostre attitudini alla ricerca scientifica con esclusivit\u00e0 di metodo, con pregiudizi di cenacolo accademico, con egoismi di scuola. Anche in ragioneria, non ci sono che due scuole, la scuola di coloro che sanno e la scuola di coloro che non sanno\u201d (1927; p.\u00a038). Con la sua esperienza di vita, ne d\u00e0 testimonianza concreta e vivida; nel seguire gli studi dei suoi allievi, suole ripetere \u201callontanatevi il pi\u00f9 possibile da me\u201d (Onida, 1961, p.\u00a0353).\nIl progredire scientifico viene concepito come frutto di fatica e impegno, come il risultato di un programma di lavoro \u201csine lassitudine\u201d. Soprattutto, il progredire scientifico \u00e8 affidato al franco, aperto confronto delle idee fra studiosi, pi\u00f9 che alle speculazioni individuali, sviluppate nel chiuso di una mente umana. Il confronto delle idee \u00e8 alla base dello sviluppo scientifico secondo Zappa. Non a caso il documento fondativo Tendenze nuove \u00e8 dedicato a quelli che Egli definisce, con intonazione affettuosa: \u201cAi miei cari allievi, ai miei Collaboratori, tra gli Allievi i diletti\u201d. E ancora, in avvio della Prolusione, egli richiama esplicitamente il contributo dei suoi collaboratori ai risultati della sua ricerca, quei collaboratori che, dice Zappa, \u201cin salda comunione di pensieri mi prestano la fervida loro opera\u201d (1927, p.\u00a08). L'aperto confronto delle idee, alla base del processo di evoluzione scientifica dell'Economia aziendale, trova espressione in Zappa innanzitutto nel rapporto maestro-allievo.\nEgli svolge, di fatto, un ruolo chiave nello sviluppo dell'Economia aziendale, non solo come pensatore, ma anche come caposcuola, prendendosi cura dei suoi allievi e stabilendo, con loro, un rapporto di indirizzo, di stimolo e di rispetto. I ruoli essenziali del Maestro vengono da lui svolti con cura e dedizione: assegna obiettivi sfidanti e avvincenti ai suoi allievi, attribuendo a ciascuno la responsabilit\u00e0 per l'avanzamento di specifici rami del sapere; guida e indirizza personalmente i loro sforzi di ricerca, dedicando tempo e attenzione alla lettura dei loro elaborati; li incita e li sprona a perseverare nella direzione intrapresa, sostenendoli nella dura fatica del lavoro scientifico (Caprara, 1961).\nNel procedere del sapere, G. Zappa richiama la validit\u00e0 del metodo scientifico di matrice galileiana (1927, p.\u00a012); egli rifugge dalle eccessive generalizzazioni concettuali, quanto dal puro empirismo. Rispetto alle discipline economiche del tempo, Zappa avverte la necessit\u00e0 di adottare un metodo pi\u00f9 aderente alla concreta vita aziendale. Ad esempio, come riportato da Onida, all'inizio del suo percorso scientifico Zappa avverte con forza \u201cl'insufficienza della dottrina contabile\u201d che \u201cs'indugiava sulla formale tecnica della registrazione, senza penetrarne il significato economico e, spesso, dando ai conti ed alle loro variazioni significati irreali\u201d (Onida, 1961, p.\u00a0339).\nDal punto di vista metodologico, quindi, l'Economia aziendale esprime, innanzitutto, un radicale avvicinamento dell'indagine conoscitiva alla concreta realt\u00e0 dei fatti, al loro dispiegarsi nel tempo, al loro intrecciarsi in un complesso nesso di relazioni sistemiche. Zappa individua, nell'attenta osservazione della realt\u00e0 la base necessaria di ogni utile costruzione teorica. La metodica dell'osservazione sistematica dei fatti rappresenta, pertanto, il presupposto indispensabile per ogni progresso scientifico. Ne Il Reddito, egli scrive: \u201cLe teorie hanno dei doveri verso i fatti, mentre i fatti non hanno che dei diritti verso le teorie\u201d (1937, p.\u00a03).\nAl contempo, Zappa rifugge dal puro empirismo, rifiutando una concezione di sapere economico relegato a una semplice narrazione di fatti e accadimenti. E cos\u00ec dichiara che \u201cI concetti palesano i significati sovente risposti, dei fenomeni e delle cose\u201d (1960, p.\u00a023). Nell'assegnare all'allievo Caprara il compito di rielaborare la disciplina della gestione aziendale, Zappa enuclea esplicitamente l'obiettivo di \u201ctoglierla dall'empirismo in cui dimorava\u201d (Caprara, p.\u00a0295). Nella sua concezione, il metodo scientifico sottende una modalit\u00e0 strutturata, approfondita e accorta di osservazione del funzionamento delle aziende, al di l\u00e0 del palesarsi immediato dei loro fenomeni, per creare \u201cun mondo di pensiero che non trascende l'esperienza, ma che dalla vita dipartendosi e alla vita riaccostandosi la illumina di non fugace splendore\u201d (1927, p.\u00a013).\nIn questo difficile tentativo di coniugare l'elaborazione concettuale con l'aderenza ai fatti e con l'indagine empirica, risiede, secondo Zappa, il metodo scientifico dell'Economia aziendale: nel progredire del sapere, \u201canche ai concetti ultimi, cos\u00ec come alle prime proposizioni, si deve pervenire o per sintesi composte su osservazioni e analisi di fatti concreti, o per deduzioni raffrontate con la realt\u00e0\u201d (1937, p.\u00a03).\nIl metodo, in definitiva, \u00e8 il fulcro della scienza dell'Economia aziendale, la chiave della sua vitalit\u00e0 e della sua capacit\u00e0 di suscitare vivido interesse e continuo ingegno: \u201csolo una conoscenza non superficiale, solo una pratica acuta di adatti metodi di indagine pu\u00f2 risvegliare nei giovani il gusto della ricerca\u201d (1927, p.\u00a013).\nG. Zappa, l'Uomo.\nSe dal punto di vista scientifico rilevante \u00e8 delineare l'importanza dell'opera innovatrice di Zappa ed il suo profilo di Maestro, altrettanto importante \u00e8 far cenno degli aspetti umani della sua personalit\u00e0.\nIl suo allievo Ugo Caprara lo descrive cos\u00ec: \u201c\u2026 vestiva sempre con sobria distinzione.. dietro le lenti terse, gli occhi chiari, sempre illuminati da una luce interiore,\u2026 alto, asciutto, mai lo vidi incurvarsi nelle spalle\u2026 con tutti era semplice e affabile... lo si avvertiva consapevole della sua forza d'ingegno, della sua meditata preparazione, della sua illuminata erudizione. Come i suoi modi erano naturali e schivi di ogni ombra di ostentazione, cos\u00ec il suo parlare era sobrio, sempre essenziale\u201d (1961, p.\u00a0301).\nEgli \u201cnon identifica il benessere economico con il bene morale\u201d (Onida 1961, p.\u00a0354) e pone il primo a guida e orientamento delle sue scelte, personali e professionali. Impronta la sua vita ai valori morali di integrit\u00e0, impegno, senso di responsabilit\u00e0, prodigandosi per la ricerca del bene comune, mai anteponendo il proprio interesse personale: egli \u201cdisdegna cariche, onori e facili guadagni\u201d (Onida 1961, p.\u00a0354), \u00e8 \u201cligio al dovere pi\u00f9 austero, mai compensato in misura adeguata alla qualit\u00e0 dei compiti svolti\u201d (Caprara 1961, p.\u00a0304). In tale prospettiva, Zappa rende testimonianza, nella vita, dei propositi e degli orientamenti del suo stesso pensiero scientifico.\nIl suo rigore morale e la tempra caratteriale giocano un ruolo chiave. Caprara ricorda: \u201cci\u00f2 che tutti abbiamo potuto amare ed ammirare in lui, \u00e8 stata la sua forza morale, che gli permise di sostenere le proprie convinzioni con un ardire, impregnato dall'idea dell'umanit\u00e0 e superiore a qualsiasi conformismo.\u201d (Caprara 1961, p.\u00a0305)\nTrascorre il suo tempo in famiglia, donando e ricevendo amore e attenzione; \u201csente fortemente gli affetti familiari, lontano dalle manifestazioni di vita mondana\u201d (Onida 1961, p.\u00a0355); dedica la propria vita agli studi \u201cguidato da una base incrollabile di morale cristiana\u201d (Masini 1966, p.\u00a02).\nDalla propria famiglia, estende gli affetti alla famiglia dei discepoli: \u00e8 pronto a condividere, con loro, gli eventi pi\u00f9 importanti della sua vita, ma con riservatezza, e senza enfatizzazioni. Caprara (1961) ricorda come, una sera d'estate, al termine di una seduta di esami, nella vecchia sede della Bocconi, seduti al tavolo di una modesta trattoria, gli comunica di essersi unito in matrimonio con una dolce creatura\u2026 poi prende a parlare d'altro.\nIn un tale rapporto, non vengono meno la sua attenzione e la guida paterna: \u201cmentre li esorta a mantenersi sempre alacri, vigila sul cammino morale della loro vita. \u00c8 il forte amico di loro tutti, anche nelle ore tristi\u201d (Caprara 1961, p.\u00a0303).\nI suoi allievi danno testimonianza, nei loro numerosi scritti, della sua alta statura di uomo e di scienziato. \u201cSempre egli si manifestava a noi come il simbolo di una vita di eccezione, nella quale il sapere si integra di luci spirituali e di caldi sentimenti di bene\u201d (Caprara 1961, p.\u00a0304)."}
{"id": "223083", "revid": "79227", "url": "https://it.wikipedia.org/wiki?curid=223083", "title": "Enkidu", "text": "Enkidu (in cuneiforme: , EN.KI.DU3, lett. \"creazione di Enki\", talvolta traslitterato come Enkiddu, Enkita o, erroneamente in passato, Eabani) \u00e8 un personaggio della mitologia sumera ed \u00e8 rappresentato come un uomo selvaggio, allevato da animali.\nMitografia.\nNell\"Epopea di Gilgame\u0161\" la sua mancanza di civilt\u00e0 viene vinta dall'incontro con una cortigiana. Sempre nello stesso mito viene dato ampio spazio alla sua amicizia con Gilgame\u0161. Entrambi gli eroi si recano al palazzo di Ninsun, l'Egalmah, dove la regina madre affida ad Enkidu suo figlio Gilgame\u0161 perch\u00e9 lo protegga nel viaggio verso la Foresta dei cedri. \u00c8 la sua morte che spinge Gilgame\u0161 alla vana ricerca dell'immortalit\u00e0."}
{"id": "223089", "revid": "767487", "url": "https://it.wikipedia.org/wiki?curid=223089", "title": "Corte marziale (film 1955)", "text": "Corte marziale (\"The Court-Martial of Billy Mitchell\") \u00e8 un film biografico del 1955 diretto da Otto Preminger.\nTrama.\nIl generale di brigata William Mitchell, dell'Aviazione dell'Esercito, cerca di dimostrare il valore dell'Aeronautica come una forza armata indipendente tale da affondare una corazzata, ma in condizioni restrittive imposte da Esercito e Marina. Disobbedisce agli ordini che limitavano l'attacco da alta quota con bombe da meno di 500 libbre e ne carica invece da 2.000 libbre attaccando in picchiata. Con questo, dimostra che il suo aereo pu\u00f2 affondare una corazzata tedesca della Prima Guerra Mondiale, la \"SMS Ostfriesland\", precedentemente considerata inaffondabile. Ma i suoi superiori sono indignati per la sua insubordinazione.\nIn seguito a quanto accaduto, Mitchell \u00e8 retrocesso al grado di colonnello e inviato ad una unit\u00e0 di fanteria in Texas. Nel frattempo si verifica un grave disastro aereo in cui il suo amico Zachary Lansdowne rimane ucciso nello schianto del dirigibile USS Shenandoah. L'incidente \u00e8 seguito da un secondo disastro in cui sei aeroplani, partiti da una base sulla costa della California si schiantano in volo, mentre erano diretti a Fort Huachuca in Arizona, a causa di cattiva manutenzione per mancanza di fondi.\nA questo punto, Mitchell convoca una conferenza stampa in cui rivolge dure critiche all'Esercito, ma viene deferito alla corte marziale. Il processo \u00e8 rallentato grazie al suo avvocato e amico, il deputato Reed del Wisconsin, stesso stato natale di Mitchell, che tenta ogni possibile difesa, fino alla citazione come testimone del presidente Calvin Coolidge. A questo punto il giudice decide di rinviare.\nL'Esercito tenta di concludere anzitempo la vicenda, ma Mitchell si rifiuta di firmare un documento presentato da Reed in cui ritira le sue critiche in cambio della salvaguardia della sua carriera come ufficiale comandante dell'Esercito. Margaret Lansdowne, vedova dell'amico di Mitchell deceduto sul dirigibile Shenandoah, appare poi in tribunale. Il precedente blocco di prove che dimostrano una giustificazione per le critiche di Mitchell a proposito del fallimento delle critiche dei suoi superiori sullo sviluppo del potere aereo e molti testimoni sono poi chiamati per supportare le critiche di Mitchell, tra cui Eddie Rickenbacker e Fiorello La Guardia.\nInfine Mitchell testimonia ed \u00e8 interrogato da un procuratore appositamente scelto dalla corte, che sottolinea le sue responsabilit\u00e0, avendo disobbedito ai suoi superiori, e che ridicolizza i suoi tentativi di lungimiranza, come quello di descrivere con precisione che nel 1941, sia Filippine che Hawaii sarebbero stati attaccati dal Giappone, e senza preavviso.\nLa Corte dichiara Mitchell colpevole, ma egli ha comunque raggiunto lo scopo di portare il caso all'attenzione del pubblico, il che nelle sue intenzioni \u00e8 paragonabile a una vittoria, considerando che egli voleva aumentare la consapevolezza sullo stato del servizio aereo. Mentre i suoi piloti lo salutano, Mitchell esce e guarda verso l'alto, dove in quel momento \u00e8 in volo una squadra di quattro biplani. L'inquadratura conclusiva mostra i quattro biplani che si trasformano in uno squadrone di moderni jets, a dimostrazione di quale sia stata l'importanza dell'azione di Billy Mitchell per il futuro degli Stati Uniti e della sua \"Air Force\"."}
{"id": "223091", "revid": "767487", "url": "https://it.wikipedia.org/wiki?curid=223091", "title": "Corte marziale (film 1973)", "text": "Corte marziale \u00e8 un film del 1973, diretto dal regista Roberto Mauri.\nTrama.\nIl tenente Clint Warren ingiustamente accusato di omicidio e di alto tradimento, cerca di scoprire chi lo ha incastrato."}
{"id": "223092", "revid": "767487", "url": "https://it.wikipedia.org/wiki?curid=223092", "title": "Cortile (film 1930)", "text": "Cortile \u00e8 un film del 1930 diretto da Carlo Campogalliani e interpretato da Ettore Petrolini.\nFu il primo dei quattro film che Petrolini gir\u00f2 nel 1930 e l'unico di carattere drammatico.\nArriv\u00f2 nelle sale nel febbraio del 1931.\nTrama.\nLa storia narra il girovagare di un mendicante cieco per strade e cortili; l'uomo va alla ricerca di una ragazza, di cui si \u00e8 innamorato, perch\u00e9 essa gli doni un bacio.\nLa critica.\nScrive Raoul Quattrocchi nelle pagine del giornale Kines dell'8 febbraio 1931: \u00abDei due lavori Cortile \u00e8 il pi\u00f9 riuscito, vi sono scorci indovinati, inquadrature felici e un'ottima interpretazione di Petrolini e della Paola. Ma l'essenza del lavoro tutta finezze e sfumature verbali \u00e8 andata completamente perduta. E poi la parola sullo schermo deve essere un mezzo, mai uno scopo.\u00bb"}
{"id": "223093", "revid": "767487", "url": "https://it.wikipedia.org/wiki?curid=223093", "title": "Cortile (film 1955)", "text": "Cortile \u00e8 un film del 1955 diretto da Antonio Petrucci.\nTrama.\nRoma, immediato secondo dopoguerra. Nando, giovane figlio della borghesia capitolina, finisce in riformatorio per furto. Fuggito, si aggrega ad un gruppo di giovani, impiegati in una piccola stazione di servizio nei quartieri popolari, e li aiuta nel lavoro. Intanto fa amicizia con Luigi, anziano ed erudito suonatore ambulante presso ristoranti di origini napoletane. Il ragazzo evita la madre, per la vergogna dei furti passati, ma intanto pare ravvedersi. L'amico Giulio, per\u00f2, compie un furto di alcuni prestigiosi candelabri, e Nando \u00e8 incolpato. Ma con l'aiuto di Luigi riuscir\u00e0 a dimostrare la sua estraneit\u00e0 al furto e a rientrare in buoni rapporti con sua madre.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", allora molto in voga tra il pubblico italiano, in seguito ribattezzato dalla critica con il termine \"neorealismo d'appendice\".\nDistribuzione.\nIl film venne distribuito nel circuito cinematografico italiano il 27 dicembre 1955."}
{"id": "223096", "revid": "767487", "url": "https://it.wikipedia.org/wiki?curid=223096", "title": "Cose da pazzi (film 1954)", "text": "Cose da pazzi \u00e8 un film di genere commedia del 1954, diretto da Georg Wilhelm Pabst.\nTrama.\nLa giovane Dalia Rossi, che in realt\u00e0 voleva solo essere ricoverata in una clinica per problemi cardiaci, viene erroneamente scambiata per pazza e ricoverata in un manicomio dal nome eufemistico \"Villa Felicit\u00e0\", la \"Casa della Felicit\u00e0\", diretta dal Prof. Ruiz. Ma subito dopo il primo esame, si afferma che Dalia \u00e8 del tutto \"normale\" e sana. Solo questo giudizio non \u00e8 importante, perch\u00e9 lo psichiatra esaminatore \u00e8 lui stesso pazzo e crede solo di essere un medico. Di conseguenza, i pazienti da lui \u201ccurati\u201d non possono pi\u00f9 ritrovare la via del ritorno alla vita normale fuori dalle mura della psichiatria. Al contrario, il vero medico che dovrebbe esaminare Dalia non \u00e8 affatto convinto della sua \"normalit\u00e0\" e della sua salute. Questo \u00e8 seguito da una serie di incidenti bizzarri con diversi colpi di scena, fino a quando la polizia non arriva finalmente per un lungo raid. Dalia pu\u00f2 finalmente lasciarsi alle spalle la follia letterale lasciare l'istituto."}
{"id": "223098", "revid": "767487", "url": "https://it.wikipedia.org/wiki?curid=223098", "title": "Cose da pazzi (film 2005)", "text": "Cose da pazzi \u00e8 un film del 2005 diretto e interpretato da Vincenzo Salemme, ispirato allo spettacolo teatrale \"Lo strano caso di Felice C.\" del 1996, diretto dallo stesso Salemme.\nTrama.\nGiuseppe Cocuzza \u00e8 un funzionario statale che, tornato dalle ferie, si vede recapitare periodicamente, il 27 di ogni mese, misteriosi pacchetti contenenti euro l'uno. La sua coscienza gli consiglia di denunciare l'insolito fatto, ma le esigenze e i familiari lo spingono a tenere i soldi, soprattutto la moglie Francesca, la figlia Giulietta, adolescente inquieta tentata dalle ricchezze dei compagni, e la sorella Livia, sedotta e abbandonata da un trapezista dalle incerte origini spagnole, Fedor, che si rif\u00e0 vivo non appena saputa la notizia della comparsa delle misteriose somme.\nTutto ci\u00f2 alimenter\u00e0 nel solerte e ligio funzionario timori e sospetti che gli renderanno la vita davvero difficile, finch\u00e9 un giorno gli si presenta un uomo che chiarisce la situazione: un certo \"Felice C.\", un comunista che tredici anni prima aveva fatto domanda di pensione all'impiegato Cocuzza per ottenere una pensione di invalidit\u00e0 \"morale\" causatagli dalla caduta del comunismo, che lo aveva privato degli ideali politici in cui aveva creduto fino a quel momento. Chiaramente la pensione gli era stata rifiutata. Felice C. nel frattempo ha fatto visita alla famiglia di Cocuzza diverse volte, e con vari travestimenti: come finto ispettore dell'INPS, come postino, come cieco e come suora.\nL'uomo si presenta quindi a Cocuzza e lo spaventa dicendogli che aveva guadagnato quei soldi rubando ai barboni e a suo nonno, mandato a morire in un ospizio. In seguito Cocuzza scopre che in realt\u00e0 il nonno di Felice C. \u00e8 vivo e che quei soldi vengono in realt\u00e0 dalla schedina che Giuseppe aveva dettato al nonno tredici anni prima, e che il nonno aveva giocato tutte le settimane fino all'anno prima, quando aveva vinto 12 miliardi di lire. Nel confronto finale, Felice C. riesce quindi a scardinare le convinzioni morali di Giuseppe, cos\u00ec come era capitato a lui tempo prima.\nAccoglienza.\nIncassi.\nHa incassato \u20ac in tutto il periodo di programmazione nelle sale italiane."}
{"id": "223099", "revid": "767487", "url": "https://it.wikipedia.org/wiki?curid=223099", "title": "Crepuscolo di gloria (film 1928)", "text": "Crepuscolo di gloria (\"The Last Command\") \u00e8 un film del 1928 diretto da Josef von Sternberg. Il soggetto di Lajos Bir\u00f3 (che si guadagn\u00f2 la nomination per il miglior soggetto alla prima edizione degli Academy Awards, i Premi Oscar) deriva da un'idea di Ernst Lubitsch.\nTrama.\nUn vecchio generale zarista \u00e8 costretto a mendicare particine di comparsa nei film hollywoodiani. Un famoso regista russo, Leo Andreiev, lo riconosce in una fotografia e ordina che al vecchio venga data una parte nel film che sta girando e che ha come soggetto il crollo della Russia zarista. Ricorda la Russia del 1917, quando viene catturato insieme a Natacha, un'attrice, dal generale Alexander. Leo viene imprigionato e frustato e Natacha accetta la corte del generale per poterlo uccidere. Ma quando giunge il momento, non ci riesce e gli dichiara il suo amore. Anzi, quando i rivoluzionari si impossessano del treno dove si trovano tutti, lo aiuta a evadere, consegnandogli una collana di cui si priva perch\u00e9 lui la possa usare per conquistare la libert\u00e0. Il treno salta in aria e Natacha muore.\nDa quel momento, il generale resta afflitto da un tic nervoso, scuotendo continuamente la testa. Ormai povero, vecchio e solo, a Hollywood non gli resta che ricordare i tempi in cui lui, cugino dello zar, era uno degli uomini pi\u00f9 potenti della Russia. Andreiev per il film, gli affida la parte di un generale che combatte alla testa dei suoi uomini: Alexander, con in mano una frusta, si esalta nella parte e crede veramente di essere tornato in guerra: guida i suoi all'ultimo assalto dopo averli incitati a combattere con un discorso alla truppa. Poi, sotto le luci dei riflettori, cade morto, vittima di un collasso. \"Abbiamo vinto\", sussurra a Andreiev che gli risponde. \"S\u00ec, altezza, abbiamo vinto\".\nProduzione.\nSternberg scrive nella sua autobiografia di essere lui autore del soggetto tratto da un'idea di Lubitsch, e non l'accreditato Lajos Bir\u00f3: \u00abi produttori mi avevano chiesto di mettere il suo nome (nei titoli) perch\u00e9 questo signor Bir\u00f3 figurava da anni sul loro libro paga: bisognava quindi giustificarlo in un modo o in un altro\u00bb\".\"\nRiconoscimenti.\nNel 2006 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "223100", "revid": "767487", "url": "https://it.wikipedia.org/wiki?curid=223100", "title": "Crepuscolo di gloria (film 1942)", "text": "Crepuscolo di gloria (\"Rembrandt\") \u00e8 un film del 1942 diretto da Hans Steinhoff e basato sulla vita del pittore olandese Rembrandt Harmenszoon Van Rijn.\nProduzione.\nIl film fu prodotto dalla Terra-Filmkunst GmbH (Berlin) (Herstellungsgruppe E. G. Techow). Venne girato dal 18 ottobre al dicembre 1941 ad Amsterdam.\nDistribuzione.\nDistribuito dalla Deutsche Filmvertriebs (DFV), usc\u00ec nelle sale cinematografiche tedesche il 19 giugno 1942, presentato in prima al Mercedes-Palast Neuk\u00f6lln di Berlino."}
{"id": "223101", "revid": "767487", "url": "https://it.wikipedia.org/wiki?curid=223101", "title": "Crisi (film 1928)", "text": "Crisi (\"Abwege\") \u00e8 un film muto tedesco del 1928, diretto da Georg Wilhelm Pabst.\nTrama.\nLa ricca e inquieta Irene Beck, stanca della sua vita accanto al marito Thomas, accetta la proposta rivoltale da un amico pittore di fuggire con lui in Svizzera. Alla stazione ferroviaria si presenta per\u00f2 Thomas, che riporta a casa Irene. Dopo una lunga notte trascorsa in un locale frequentato dall'alta borghesia berlinese, Irene si convince che dopotutto la cosa migliore per lei \u00e8 di rimanere accanto al marito, il quale tuttavia continua a trattarla con distacco e severit\u00e0. La donna decide allora di inscenare un nuovo tradimento per scoprire se Thomas l'ami davvero.\nProduzione.\nIl film fu prodotto dalla Deutsche Universal-Film, Erda-Film GmbH. Venne girato nel marzo 1928 a Markgrafentheater a Erlangen in Baviera.\nDistribuzione.\nDistribuito dalla Deutsche Universal-Film, usc\u00ec in Germania presentato in prima ad Amburgo il 10 agosto 1928."}
{"id": "223102", "revid": "767487", "url": "https://it.wikipedia.org/wiki?curid=223102", "title": "Cronaca nera (film 1947)", "text": "Cronaca nera \u00e8 un film italiano del 1947 diretto da Giorgio Bianchi.\nDistribuzione.\nIl film venne distribuito nel circuito cinematografico italiano a partire dal 15 febbraio 1947."}
{"id": "223104", "revid": "547992", "url": "https://it.wikipedia.org/wiki?curid=223104", "title": "Cronaca nera (film 1992)", "text": "Cronaca nera \u00e8 un film del 1992 diretto da Faliero Rosati, con musiche di Pino Donaggio. \u00c8 stato trasmesso da Canale 5 il 18 marzo 1992 all'interno del ciclo \"Film dossier\". L'anno di realizzazione della pellicola \u00e8 il 1987.\nTrama.\nLori, giovane e bella ragazza che fa la commessa, viene reclutata da una signora come entraineuse d'alta classe per i notabili della citt\u00e0. Tempo dopo Lori \u00e8 divenuta la moglie di uno di questi, Enrico Pozzi, un politico, ma il loro matrimonio non \u00e8 felice, lei \u00e8 esasperata dal marito geloso e possessivo. Lori conosce Roberto Sacchi, un avvocato squattrinato col vizio del gioco, e i due diventano amanti. Quando viene trovato morto Enrico, Lori viene accusata, ma lei \u00e8 innocente e sospetta di un suo ex amante, l'industriale Gironda, che aveva chiesto a suo marito dei favori, senza successo. Lori \u00e8 difesa da Roberto, che riesce a far incriminare Gironda, ma la verit\u00e0 \u00e8 un'altra: Gironda \u00e8 stato il mandante dell'omicidio, ma Enrico \u00e8 stato ucciso materialmente da Roberto, costretto dall'industriale per saldare pesanti debiti di gioco. Al termine del processo Lori che ora sa la verit\u00e0 abbandona per sempre il suo amante."}
{"id": "223106", "revid": "767487", "url": "https://it.wikipedia.org/wiki?curid=223106", "title": "Cronaca nera (film 1988)", "text": "Cronaca nera (\"Grievous Bodily Harm\") \u00e8 un film del 1988 diretto da Mark Joffe."}
{"id": "223107", "revid": "767487", "url": "https://it.wikipedia.org/wiki?curid=223107", "title": "Cuore (film 1948)", "text": "Cuore \u00e8 un film del 1948, diretto dal regista Duilio Coletti e da Vittorio De Sica, che figura anche fra gli interpreti e che per questa interpretazione vinse il Nastro d'argento come miglior attore.\n\u00c8 ispirato al romanzo omonimo di Edmondo De Amicis.\nTrama.\nIl pretesto per la narrazione \u00e8 l'incontro sul fronte della prima guerra mondiale fra due protagonisti del romanzo, Enrico Bottini e Garrone suo vecchio compagno delle elementari. L'elemento di novit\u00e0 apportato in sceneggiatura \u00e8 la presa di conoscenza di Bottini che, conosciuto come mito della patria si rende conto dell'assurda ecatombe della guerra.\nDistribuzione.\nIl film venne distribuito nel circuito cinematografico italiano il 10 marzo del 1948.\nIncassi.\nIncasso accertato a tutto il 31 dicembre 1952: 163.750.000 lire dell'epoca."}
{"id": "223108", "revid": "767487", "url": "https://it.wikipedia.org/wiki?curid=223108", "title": "Cuore (film 1973)", "text": "Cuore \u00e8 un film del 1973, diretto dal regista Romano Scavolini.\nTrama.\nIl film rappresenta quattro famose storie tratte del romanzo di Edmondo De Amicis, che hanno per protagonisti quattro bambini:\nCuriosit\u00e0.\nIl film \u00e8 girato a Senigallia (AN) e a Ostra (AN)."}
{"id": "223109", "revid": "767487", "url": "https://it.wikipedia.org/wiki?curid=223109", "title": "Cuore di mamma (film 1954)", "text": "Cuore di mamma \u00e8 un film del 1954 diretto dal regista Luigi Capuano.\nTrama.\nLa signora Eleonora Manieri, ex cantante lirica, dal giorno in cui \u00e8 rimasta vedova, conduce vita ritirata. Due giovani popolani, Fortuna Carrino e il di lei fidanzato, Stefano Accardi, sono, insieme al commissario di pubblica sicurezza, le uniche persone che frequentano la sua casa. Un giorno arriva a Capri anche il di lei figliastro, Danny Alesco (figlio di primo letto del marito defunto), un giovane di gradevole aspetto, ma di vita scioperata e disonesta, venuto col preciso scopo di impadronirsi dei ricchi gioielli della matrigna. Per aiutarlo nell'impresa \u00e8 venuta in precedenza una sua complice, Lucienne, la quale circuisce Stefano, che inconsciamente le fa la corte, e lo stacca da Fortuna. In tal modo ella riesce a compromettere il giovane, al quale viene attribuita la responsabilit\u00e0 del furto dei gioielli, commesso nel frattempo da Danny. Questi ha scoperto per caso che Fortuna \u00e8 figlia della matrigna, che ritrovatala dopo averla perduta molti anni prima non ha voluto turbare la pace della figliola togliendola alla famiglia adottiva che l'aveva amorevolmente allevata. Danny pensa di trarre profitto dalla scoperta; ma tutto \u00e8 inutile, perch\u00e9 un abile segugio del commissariato \u00e8 riuscito a scoprire che Danny \u00e8 l'autore del furto e Lucienne \u00e8 la sua complice. I due vengono arrestati: Stefano, rimesso in libert\u00e0, corre a riabbracciare Fortuna.\nProduzione.\nIl film rientra nel filone dei melodrammi sentimentali, comunemente detto \"strappalacrime\", (in seguito ribattezzato dalla critica con il termine \"neorealismo d'appendice\"), molto in voga tra il pubblico italiano in quegli anni.\nDistribuzione.\nLa pellicola venne distribuita nel circuito cinematografico italiano a partire dal 24 settembre 1954.\nAccoglienza.\nIl film fu l'84\u00ba incasso della stagione cinematografica italiana 1954-55."}
{"id": "223110", "revid": "1331959", "url": "https://it.wikipedia.org/wiki?curid=223110", "title": "Ge\u0161tinanna", "text": "Ge\u0161tinanna \u00e8, nella mitologia sumera, una dea minore, sorella del dio-pastore Dumuzi.\nOrigine e collegamenti.\nIl mito di Ge\u0161tinanna \u00e8 parte integrante della storia che ha come protagonisti il fratello Dumuzi (Tammuz per i Babilonesi e Damu per gli Accadi) e la cognata Inanna, dea sumera dell'amore e della guerra.\nVe n'\u00e8 un accenno indiretto nell\"'Epopea di Gilgame\"\u0161, quando egli rifiuta le profferte amorose di Inanna ricordandole appunto la sorte dei suoi numerosi amanti e del suo sposo.\nStoria e mito.\nInanna, recatasi nel Kurnugea, gli inferi sumeri per recare le condoglianze alla sorella Ereshkigal, rimane col\u00e0 intrappolata e inerme. Per salvarsi, condanna in pratica il proprio marito Dumuzi a prendere il suo posto, ma Dumuzi fugge, inseguito dai demoni.\nQuando viene infine catturato e condotto nel sottomondo, la sorella Ge\u0161tinanna leva per lui un alto lamento, che in qualche modo commuove Inanna ed Ereshkigal, che infine accettano che Dumuzi resti negli inferi solo per sei mesi, e che per i restanti sei mesi dell'anno Ge\u0161tinanna prenda il suo posto, servendo come scriba e \"contabile\" col nome di Belet-seri, giustificando in tal modo l'alternarsi delle stagioni, in maniera simile al mito greco di Persefone e a quello latino di Proserpina, dei quali costituisce verosimilmente il prototipo.\nGe\u0161tinanna divenne in seguito dea della vite e del vino che da essa deriva, e come tale venerata nel mese di ottobre; il suo nome \u00e8 traducibile, infatti, come \"Vite del cielo\" (\u011ce\u0161tin.an.ak).\nGenealogia.\nGe\u0161tinanna era figlia di Enki e Ninhursag, sorella di Dumuzi e moglie di Ningishzida, dio delle messi e dell'agricoltura."}
{"id": "223111", "revid": "767487", "url": "https://it.wikipedia.org/wiki?curid=223111", "title": "Cuore di mamma (film 1969)", "text": "Cuore di mamma \u00e8 un film drammatico italiano del 1969, diretto dal regista Salvatore Samperi.\nTrama.\nLorenza \u00e8 una donna separata dal marito Andrea. La coppia ha avuto tre figli. Il figlio maschio, all'et\u00e0 di circa 8 anni, si rivela un bambino prodigio, lettore e studioso di testi scientifici, i cui apprendimenti ama citare a parenti ed amici durante i salotti mondani cui \u00e8 avvezza la famiglia. Tuttavia egli d\u00e0 un'interpretazione distorta alle nozioni culturali apprese, tanto da indossare in maniera permanente un elmetto tedesco con svastica, intentando una sorta di processo contro il fratellino di 2 anni accusandolo di comunismo davanti alla sorella di 6 fungente da giudice, e tentando di uccidere ripetutamente la tata (anche chiudendola in uno sgabuzzino e collegando il tubo del gas al buco della chiave). La madre, di fronte a questo comportamento, si convince di essere stata una cattiva madre. Un giorno la donna entra in contatto con un gruppo di rivoluzionaria e come reazione al nazismo del bambino, decide di unirsi a loro, contro la borghesia e il governo. Mentre \u00e8 impegnata in una riunione con i compagni, il figlio minore muore annegato. L'ex marito si offre di tenere i due bambini, sino al momento in cui la donna superer\u00e0 la crisi depressiva in cui \u00e8 caduta.\nMentre Lorenza aiuta i rivoluzionari a piazzare una bomba in una fabbrica, Andrea si trova con la sua nuova compagna e i suoi due figli ad un pranzo in casa dell'ex marito, un imprenditore, che propone ad Andrea di entrare nel settore dei medicinali. Improvvisamente per\u00f2 parte una registrazione audio nella quale si ascoltano chiaramente momenti di un rapporto sessuale tra l'ex marito Andrea e la sua nuova compagna: autori della registrazione sono i due bambini, con lo scopo di mettere in difficolt\u00e0 il padre.\nAndrea decide cos\u00ec di rimandare i due figli dalla madre; la trovano nella vasca da bagno, entrano con lei nell'acqua ed uno dei bambini inaspettatamente mette la testa dentro l'acqua: la madre, scioccata, lo solleva subito, cos\u00ec il bambino gli rivela com'\u00e8 morto il fratellino. Lorenza inorridita, esce dalla vasca ormai consapevole del fatto che siano stati i suoi due figli ad uccidere il fratellino pi\u00f9 piccolo.\nMentre la donna sta compiendo un attentato, il figlio maschio uccide la sorella con il monossido di carbonio; la madre lo trova con una maschera antigas, che egli stesso aveva inventato e costruito.\nLorenza, che continua a far parte della banda criminale, trova il figlio mentre sta registrando una dichiarazione in cui accusa la madre di infanticidio, anche se specifica che finch\u00e9 lei continuer\u00e0 a volergli bene, lui non consegner\u00e0 il nastro alla polizia.\nIl figlio ha costruito una navicella spaziale, ma la donna la fa esplodere, uccidendo il bambino. Dopo ci\u00f2 torna dai rivoluzionari che stanno attraversando un momento di crisi, dato che il loro leader \u00e8 stato arrestato; decidono cos\u00ec di chiudere con gli attentati."}
{"id": "223114", "revid": "767487", "url": "https://it.wikipedia.org/wiki?curid=223114", "title": "Dagli Appennini alle Ande (film 1916)", "text": "Dagli Appennini alle Ande \u00e8 un film del 1916 diretto da Umberto Paradisi.\n\u00c8 l'ottavo episodio del serial cinematografico \"Cuore\" (1915-1916), in cui due attori bambini, Ermanno Roveri e Luigi Petrungaro, si alternano come protagonisti dei nove racconti mensili del romanzo di Edmondo De Amicis. Qui \u00e8 il turno di Ermanno Roveri, interprete anche di \"Il piccolo patriota padovano\", \"Il piccolo scrivano fiorentino\", \"Valor civile\" e \"Naufraqio\", mentre a Luigi Petrungaro furono affidati \"La piccola vedetta lombarda\", \"Il tamburino sardo\", \"L'infermiere di Tata\" e \"Sangue romagnolo\"..\nL'episodio \"Dagli Appennini alle Ande\" \u00e8 tra i pi\u00f9 rappresentati tra i racconti mensili del libro \"Cuore\". Ermanno Roveri nel 1916 \u00e8 il primo di una lunga serie di attori bambini che si sono succeduti nel ruolo del piccolo Marco in numerosi adattamenti cinematografici e televisivi: Cesare Barbetti (1943), Marco Paoletti (1959), Damiano Ruggeri (1984), Umberto Caglini (1990) e Sergi M\u00e9ndez (2011-12).\nProduzione.\nIl film fu prodotto in Italia da Gloria Film.\nDistribuzione.\nFu distribuito da Gloria Film nelle sale cinematografiche italiane nel 1916."}
{"id": "223115", "revid": "767487", "url": "https://it.wikipedia.org/wiki?curid=223115", "title": "Dagli Appennini alle Ande (film 1943)", "text": "Dagli Appennini alle Ande \u00e8 un film del 1943, diretto dal regista Flavio Calzavara.\nIl film \u00e8 ispirato all'omonimo racconto contenuto all'interno del romanzo \"Cuore\" di Edmondo De Amicis.\nProduzione.\nProdotto da Mario Borghi per la INCINE (\"Industrie Cinematografiche S.A.\") associato con la Scalera, il film fu girato all'interno dei stabilimenti della Titanus alla Farnesina nell'estate del 1942.\nDistribuzione.\nIl film venne distribuito nelle sale cinematografiche italiane il 12 febbraio del 1943."}
{"id": "223116", "revid": "1345932", "url": "https://it.wikipedia.org/wiki?curid=223116", "title": "Tempio di Vesta", "text": "Il tempio di Vesta \u00e8 un piccolo tempio rotondo (\"tholos\") situato all'estremit\u00e0 orientale del Foro Romano a Roma, lungo la via Sacra accanto alla \"Regia\" ed alla Casa delle Vestali: insieme a quest'ultimo edificio costituiva un unico complesso religioso, con il nome di \"atrium Vestae\".\nArchitettura.\nI resti attualmente visibili appartengono ad una parziale ricostruzione moderna dell'ultima fase dell'edificio, che comprende alcuni elementi originali in marmo completati in travertino. In questa fase il tempio monoptero era costituito da un podio circolare in opera cementizia rivestito da lastre di marmo, dal diametro di circa 15 metri, che sosteneva la cella rotonda; dal podio sporgevano i piedistalli per le venti colonne corinzie che costituivano la peristasi. L'edificio doveva essere coperto da un tetto tronco-conico, con un buco centrale per i fumi del fuoco acceso all'interno.\nIl tempio di Vesta \u00e8 probabilmente tra i pi\u00f9 antichi di Roma, risalente forse all'epoca in cui la citt\u00e0 era ancora limitata al Palatino e costituita da un'aggregazione di villaggi e quindi prima della realizzazione del Foro. Secondo la tradizione romana la decisione della sua costruzione si deve a Numa Pompilio.\nLa conservazione del fuoco (risorsa e bene di straordinaria importanza) era un problema che comportava delle notevoli difficolt\u00e0; sia Virgilio che Ovidio riferiscono che all'epoca si otteneva col primitivo e laboriosissimo sistema dello sfregamento delle selci. Da qui la necessit\u00e0 di realizzare una struttura \u201cpubblica\u201d che fosse finalizzata alla conservazione, con personale addetto, di una risorsa sempre disponibile per i bisogni dell'intera comunit\u00e0. Per la mentalit\u00e0 antica era quasi una logica conseguenza che la struttura divenisse tempio ed il personale assumesse il ruolo di sacerdote (nello specifico, sacerdotesse). Il tempio diventava cos\u00ec simbolo di aggregazione della comunit\u00e0 e dispensario di un bene primario.\nQuando, da Servio Tullio in poi, il processo di aggregazione urbana coinvolse anche le genti stanziate sui colli vicini, il simbolo stesso dell'aggregazione assunse una forte connotazione politica. Non essendo pertanto pi\u00f9 possibile mantenerlo limitato al nucleo Palatino, venne trasferito nell'area che sarebbe poi diventata il Foro e che stava assumendo la caratteristica di luogo d'incontro e di scambio commerciale tra le genti circonvicine, sul tipo dell'agor\u00e0 greca.\nIl significato del tempio era anche quello di rappresentare il focolare domestico pi\u00f9 importante, connesso alla vicina casa del re, che rappresentava tutti i focolari dello Stato. Le prime sacerdotesse incaricate di sorvegliare il sacro fuoco erano le Vestali, che in seguito divennero l'unico sacerdozio femminile a Roma. Esse erano sei, con vari compiti, e provenivano tutte da famiglie del patriziato. Restavano vestali per trent'anni, a partire dai 6 o 10 anni, e dovevano rispettare un severo voto di verginit\u00e0, pena la morte per seppellimento essendo sacrilego versare il sangue di una vestale. In cambio ricevevano prestigio, tributi pecuniari e onorifici, oltre a una numerosa serie di privilegi.\nGli autori antichi riportano concordemente l'origine del tempio di Vesta nell'et\u00e0 regia, ma, a causa probabilmente della costante presenza del fuoco, il tempio, nella sua sistemazione all'interno del Foro, sub\u00ec numerose distruzioni per incendio e fu pi\u00f9 volte ricostruito, mantenendo sempre l'identica pianta, ma aumentando in altezza.\nLa sua forma circolare venne ricondotta sia dalle fonti antiche (Ovidio, \"Fasti\", 6, 261-262), sia nei primi studi archeologici, alla forma delle originarie capanne della Roma dell'VIII e VII secolo a.C., a causa anche della antichissima istituzione del culto di Vesta nella religione romana. Nel \"De verborum significatione\" dell\u2019enciclopedista romano Marco Verrio Flacco (I sec. a.C. - I sec. d.C.), opera arrivata a noi purtroppo solo in una forma mutila e compendiata da autori pi\u00f9 tardi, si legge che Numa Pompilio volle che il tempio fosse circolare (\"ad pil\u00e6 similitudinem\") per ricordare in tal modo la forma della terra, la cui sfericit\u00e0 infatti egli sosteneva convintamente.\nIl tempio fu interessato dagli incendi del 241 a.C. e del 210 a.C. (in seguito al quale si ebbe un esteso rimaneggiamento anche della casa delle Vestali). Alla successiva ricostruzione del tempio appartenevano probabilmente i resti di una profonda fondazione circolare in cementizio. Questa era dotata di una fossa centrale, che costituisce forse il ricettacolo di oggetti sacri del culto, di cui parla Varrone (\"penus Vestae\", passo conservato nell'opera di Festo, 296 L), ovvero la fossa per le ceneri del fuoco sacro.\nI resti dell'elevato di un podio in blocchi di tufo dell'Aniene, che sorgono sopra la fondazione, in passato attribuito ad una ricostruzione di epoca augustea dopo l'incendio del 14 a.C., sono stati in seguito attribuiti ad epoca pi\u00f9 antica (I secolo a.C.).\nSi ipotizza quindi una ricostruzione dopo il grande incendio del 64 d.C., contemporaneamente allo spostamento e ingrandimento della casa delle Vestali: il tempio venne infatti rappresentato in monete dell'epoca di Nerone e dei successivi imperatori Flavi.\nUna raffigurazione del tempio su un rilievo dell'epoca traianea attualmente alla Galleria degli Uffizi di Firenze lo mostra di ordine ionico, e con il podio a cui si addossano i piedistalli delle colonne, quindi conservati nella successiva fase severiana.\nDopo l'incendio del 191 il tempio venne nuovamente ricostruito sotto il regno di Commodo da Giulia Domna, moglie del futuro imperatore Settimio Severo, nella forma attuale, conservando tuttavia la parte bassa (il podio e i piedistalli delle colonne e forse anche i loro fusti e basi) che si doveva essere preservata.\nTeodosio I nel 391 abol\u00ec i culti pagani, quindi anche il culto di Vesta, con una serie di decreti. Il sacro fuoco venne spento e l'ordine delle Vestali venne sciolto.\nDopo l'et\u00e0 romana il tempio era ancora conservato nel 1549, secondo la testimonianza dell'erudito Onofrio Panvinio, ma successivamente and\u00f2 completamente distrutto fino alla sua riscoperta ad opera degli scavi archeologici ottocenteschi.\n\"Penus Vestae\".\nNel tempio l'area pi\u00f9 sacra, interdetta all'accesso di chiunque tranne che delle Vestali, era il \"Penus Vestae\", un \"sancta sanctorum\" dove erano conservati una serie di oggetti dall'altissimo valore simbolico, risalenti alle fondazioni mitologiche della citt\u00e0.\nTra questi il pi\u00f9 importante era il Palladio, il simulacro arcaico di Pallade Atena e che Enea aveva portato da Troia.\nForse il \"penus\" \u00e8 identificabile con una cavit\u00e0 di forma trapezoidale che si apre sul podio e che \u00e8 accessibile solo dalla cella; misura 2,40 x 2,40 metri."}
{"id": "223118", "revid": "767487", "url": "https://it.wikipedia.org/wiki?curid=223118", "title": "Dagli Appennini alle Ande (film 1959)", "text": "Dagli Appennini alle Ande \u00e8 un film del 1959 diretto da Folco Quilici, ispirato al romanzo \"Cuore\" di Edmondo De Amicis.\nTrama.\nLa mamma del piccolo Marco Valesini ha da tempo lasciato la sua casa, il marito e il figlio per recarsi presso uno zio in Argentina. Da molti mesi, la donna non d\u00e0 pi\u00f9 notizie di s\u00e9; il piccolo Marco, desideroso di ricongiungersi a lei, decide di recarsi nella lontana America. Eludendo la sorveglianza di suo padre, il ragazzino si imbarca clandestinamente, a Genova, su una nave in partenza per l'Argentina. Durante il viaggio viene scoperto da un marinaio ma l'affettuosa protezione di due emigranti siciliani gli consente di sbarcare, nascosto in una cassa di arance. Recatosi all'indirizzo dello zio, scopre che questi \u00e8 morto e che la mamma ha lasciato quell'abitazione. \u00c8 l'inizio per il piccolo Marco di un'estenuante e faticosa ricerca dell'amata mamma.\nProduzione.\nGli esterni sono stati girati in Argentina; alcune delle sequenze riprendono momenti di vita quotidiana dei nativi del posto, come la caccia ai coccodrilli di alcuni indigeni nei pressi del Chaco o quella ai condor dei gauchos."}
{"id": "223120", "revid": "767487", "url": "https://it.wikipedia.org/wiki?curid=223120", "title": "Debito d'odio (film 1930)", "text": "Debito d'odio (\"Paid\") \u00e8 un film del 1930, diretto da Sam Wood. Una delle versioni cinematografiche del melodramma \"Within the Law\" (1912) di Bayard Veiller. La storia di una ex detenuta che cerca la vendetta su coloro che la hanno mandata in carcere. Joan Crawford \u00e8 la protagonista; Marie Prevost e Polly Moran due detenute, compagne di pena della Crawford.\nNel 1917, il testo di Veiller era gi\u00e0 stato portato sullo schermo dal film \"Within the Law\" diretto da William P.S. Earle con Alice Joyce nel ruolo di Mary Turner.\nTrama.\nMary Turner, ingiustamente candannata, quando esce dal carcere medita vendetta contro Demarest, il procuratore distrettuale e l'altro suo accusatore, Edward Gilder. Insieme a Joe Garson, Mary mette in atto una truffa a danno di facoltosi anziani. Sposa, quindi, Bob Gilder il figlio del suo nemico. Piano piano, per\u00f2, la donna lascia perdere i suoi piani di vendetta, accettando di mettere una pietra sopra il suo passato. La polizia, nel frattempo, sventa il furto di un dipinto e arresta Garson.\nProduzione.\nIl film fu prodotto dalla Metro-Goldwyn-Mayer (MGM) con il titolo di lavorazione \"Within the Law\". Joan Crawford riusc\u00ec a convincere Thalberg ad affidarle l'importante ruolo che, in origine, era stato pensato per la famosa star e, soprattutto, moglie del produttore, Norma Shearer la quale, per\u00f2, dovette rinunciare al film a causa della sua gravidanza ormai troppo avanzata.\nDistribuzione.\nIl copyright del film, richiesto dalla Metro-Goldwyn-Mayer Distributing Corp., fu registrato il 15 dicembre 1930 con il numero LP1807.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi il 30 dicembre 1930.\nIl film ebbe un grande successo al botteghino facendo di Joan Crawford una superstar."}
{"id": "223122", "revid": "7336", "url": "https://it.wikipedia.org/wiki?curid=223122", "title": "Tempio di Ercole Oleario", "text": ""}
{"id": "223123", "revid": "767487", "url": "https://it.wikipedia.org/wiki?curid=223123", "title": "Delirio (film 1938)", "text": "Delirio \u00e8 un film del 1938 diretto da Marc All\u00e9gret.\nTrama.\nAndr\u00e9 Pascaud \u00e8 innamorato della moglie Gis\u00e8le, ma nel tentativo di convincere il fratello Gilbert di rompere con la studentessa Fran\u00e7oise Massard, si innamora follemente di lei e lascia la moglie.\nLa nuova coppia conduce una vita disordinata ma quando Fran\u00e7oise scopre che Gis\u00e8le aspetta un bimbo si uccide permettendo ad Andr\u00e9 di ricongiungersi alla moglie.\nRemake.\nNel 1954 viene realizzato \"Delirio\" un film con lo stesso titolo e la stessa trama con protagonisti Raf Vallone e Fran\u00e7oise Arnoul diretti da Pierre Billon e Giorgio Capitani."}
{"id": "223124", "revid": "767487", "url": "https://it.wikipedia.org/wiki?curid=223124", "title": "Delirio (film 1954)", "text": "Delirio \u00e8 un film del 1954, co-diretto da Pierre Billon e Giorgio Capitani (quest'ultimo al debutto alla regia), tratto dall'omonimo romanzo di Henri Bernstein.\nTrama.\nAndrea deve allontanare l'amante del cognato ma dopo averla conosciuta abbandona la famiglia per lei. Sar\u00e0 poi proprio la donna a lasciarlo.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", allora in auge tra il pubblico italiano (in seguito ribattezzato dalla critica con il termine \"neorealismo d'appendice\").\nFu frutto di una co-produzione italo-francese, tra la Bellotti Film di Leo Menardi e la francese Soci\u00e9t\u00e9 G\u00e9n\u00e9rale de Cin\u00e9matographie.\nDistribuzione.\nIl film venne distribuito nelle sale cinematografiche italiane il 17 aprile del 1954.\nIn Francia fu invece presentato il 16 luglio 1954 con il titolo \"Orage\".\nCensura.\nLa censura fece eliminare l'inizio della scena in cui Fran\u00e7oise Arnoul si mette le calze in camera da letto.\nOpere correlate.\nLa pellicola \u00e8 un remake dell'omonimo film realizzato nel 1938 da Marc All\u00e9gret."}
{"id": "223125", "revid": "767487", "url": "https://it.wikipedia.org/wiki?curid=223125", "title": "Delirio d'amore (film 1942)", "text": "Delirio d'amore (\"La Symphonie fantastique\") \u00e8 un film del 1942 diretto da Christian-Jaque e basato sulla vita del compositore francese Hector Berlioz.\nTrama.\nIl giovane Hector Berlioz abbandona gli studi di medicina per dedicarsi alla musica. Si innamora follemente dell'attrice Harriet Smithson, ne fa l'\"idea fissa\" della sua \"Sinfonia fantastica\" e la sposa nonostante l'opposizione della famiglia.\nLa gioia del nuovo amore forse non basta a superare le difficolt\u00e0 che si incontrano nel mondo musicale; dovr\u00e0 attendere la vecchiaia per vedere riconosciuta la sua bravura e la sua opera."}
{"id": "223126", "revid": "767487", "url": "https://it.wikipedia.org/wiki?curid=223126", "title": "Delirio d'amore (film 1977)", "text": "Delirio d'amore \u00e8 un film del 1977, diretto dal regista Tonino Ricci.\nTrama.\nNonostante la disapprovazione di sua madre Bianca, Marina decide di sposarsi con Giulio che dopo le nozze cambia stile di vita diventando ingegnere nell'azienda di famiglia venendo per\u00f2 spesso provocato dal cognato Alberto con cui ha un rapporto ostile. Quando Bianca ha un malore durante un litigio con Alberto a causa del suo stile di vita dissoluto, Marina e Giulio vanno su richiesta della madre a cercare il fratello, nel frattempo resosi irreperibile. Dopo aver trovato Alberto in un night, Giulio incontra casualmente la sua amica Isabel, che aveva frequentato in passato, con cui decide di tornare ad incontrarsi sino a tradire la moglie. Marina scopre il tradimento del marito grazie a delle foto mostrate da Bianca: la figlia non crede per\u00f2 alla madre decidendo in prima battuta di non affrontare l'argomento con il marito.\nSuccessivamente per\u00f2 i due litigano, ma Marina ripensando ai consigli datigli in precedenza da don Luigi sceglie di perdonare il marito. Giulio scopre in seguito da Aldo, zio di Marina, che la moglie ha tenuto nascosto al marito il fatto che Isabel fosse stata pagata da Bianca e Alberto per mettere in crisi il loro matrimonio. Giulio decide quindi di recarsi a casa di Isabel, dove vi \u00e8 anche Alberto, per avere dei chiarimenti sul suo comportamento: la donna gli rivela di averlo fatto perch\u00e9 in passato era attratta da lui. Durante la conversazione l'arrivo di Alberto sfocia in una rissa tra i due. Dopo la colluttazione, Giulio e Marina si riappacificano definitivamente di fronte alla madre."}
{"id": "223128", "revid": "767487", "url": "https://it.wikipedia.org/wiki?curid=223128", "title": "Delitto sull'autostrada (film 1938)", "text": "Delitto sull'autostrada (\"Mordsache Holm \") \u00e8 un film del 1938, diretto da Erich Engels.\nProduzione.\nIl film fu prodotto dalla Neue Film Erich Engels.\nDistribuzione.\nDistribuito dalla Terra-Filmkunst, il film fu presentato in prima a Regensburg il 18 giugno 1938,"}
{"id": "223131", "revid": "767487", "url": "https://it.wikipedia.org/wiki?curid=223131", "title": "Desiderio (film 1936)", "text": "Desiderio (\"Desire\") \u00e8 un film del 1936, diretto da Frank Borzage.\n\u00c8 conosciuto in Italia anche col titolo Canaglie di lusso.\nTrama.\nLa fascinosa Madeleine ruba con un ardito e ingegnoso stratagemma una preziosissima collana di perle a Parigi e usa l'ingenuo Tom Bradley, americano diretto in vacanza in Spagna, per far uscire il \"collier\" dalla Francia e raggiungere in sicurezza la Spagna. Infila infatti la collana nella tasca della sua giacca; una volta passata la dogana la donna, nel tentativo di recuperare le perle, incontrer\u00e0 comunque un mucchio di difficolt\u00e0.\nIn Spagna, dovr\u00e0 spiegare al suo complice Carlos che la catena di perle si trova ancora in possesso di Tom; i due faticheranno non poco a ricontattare Tom per sottrargliela. Anche questo scopo, comunque, sar\u00e0 realizzato ricorrendo a un trucco assai industrioso.\nArriva dunque per Carlos e Madeleine il momento di sbarazzarsi di Tom, cosa che per\u00f2 non riesce dato che lui si \u00e8 innamorato di lei e ben presto sar\u00e0 ricambiato. A complicare ulteriormente la situazione interviene la zia, terzo membro della banda criminale. Madeleine, secondo i suoi complici, dovrebbe aiutarli a vendere le perle, mentre lei oramai sembra decisa a staccarsi, tanto che arriva persino a confidare a Tom di essere stata lei l'artefice di quel furto di cui oramai si parla in mezza Europa.\nTom \u00e8 quindi diventato per Carlos e per la zia un testimone pericoloso. Alla fine, Madeleine e Tom riescono comunque a sbarazzarsi dei criminali. La donna riesce a restituire le perle al gioielliere e si sposa con Tom."}
{"id": "223132", "revid": "767487", "url": "https://it.wikipedia.org/wiki?curid=223132", "title": "Desiderio (film 1946)", "text": "Desiderio \u00e8 un film del 1946 diretto da Marcello Pagliero e Roberto Rossellini.\nTrama.\nPaola, figlia di un ferroviere, fugge dalla sua casa di campagna per trasferirsi in citt\u00e0. Qui, da lavorante in una sartoria, finisce per darsi con un'amica alla prostituzione di alto bordo.\nUna mattina viene sconvolta dalla visione di una ragazza suicida, gettatasi nel vuoto. \u00c8 in questa circostanza che conosce Giovanni, maturo floricoltore. I due si innamorano e in Paola nasce il desiderio di cambiare vita ma non ha il coraggio di raccontare la verit\u00e0 a Giovanni. Cos\u00ec, alcuni giorni dal matrimonio della sorella Anna, decide, dopo anni di assenza, di ritornare al paese natio e di rimanervi per un qualche tempo. Giovanni la raggiunger\u00e0 per chiedere la sua mano ai suoi genitori.\nIl suo ritorno nel piccolo paese di campagna porta per\u00f2 scompiglio: il padre non le rivolge la parola perch\u00e9 a conoscenza del mestiere della figlia, il neo-cognato Nando non sa nulla di queste voci e pensa che Paola lavori ancora come sarta. Rimasto stupito dall'avvenenza della ragazza Nando prova per lei un forte desiderio.\nAllo stesso tempo Riccardo, compaesano da cui Paola era stata sedotta anni prima e che conosce il suo recente passato, la ricatta, minacciandola di raccontare la verit\u00e0 a Giovanni. A Paola non rimane che cedere al ricatto ma Nando interviene in tempo.\nPaola ora \u00e8 ancora pi\u00f9 sola: la sorella tanto amata la detesta, il cognato la disprezza e Riccardo probabilmente cercher\u00e0 di creare problemi con Giovanni. Decide allora di buttarsi gi\u00f9 da un ponte.\nProduzione.\nIl critico ceco Mira Liehm, sostiene come Roberto Rosselini sarebbe stato sconvolto dall\u2019impatto con \"Ossessione\" di Luchino Visconti, uscito nel 1943; ed in effetti nell'estate di quell'anno \"Desiderio\" ebbe il primo ciack, sotto il titolo di \"Scalo merci\". Il film fu girato negli stabilimenti ACI alla Farnesina a Roma. Alcune scene furono girate nel quartiere popolare di San Lorenzo (Roma), tra ferrovieri e proletariato. Dopo il bombardamento di Roma, in cui il quartiere di San Lorenzo fu duramente colpito, Rossellini si spost\u00f2 con la sua troupe in Abruzzo, nella cittadina di Tagliacozzo, in cui si riconosce la chiesa della Madonna del Soccorso,cambiando inoltre il titolo in \"Rinuncia\". Dopo l\u20198 settembre le riprese del film furono interrotte una seconda volta e questo fu completato in un secondo momento da Marcello Pagliero, che ne modific\u00f2 la sceneggiatura. Lihem ricorda il coinvolgimento nell\u2019opera di Massimo Girotti, che sembrerebbe interpretare lo stesso personaggio di \"Ossessione\", e di Giuseppe De Santis che ne era stato uno degli sceneggiatori.\nDistribuzione.\nIl film venne distribuito nel circuito cinematografico italiano il 5 maggio del 1946. Fu in seguito ritirato dalla circolazione e drasticamente ridotto dalla censura a 73 minuti. Uno dei motivi fu la scena in cui si vede la protagonista Paola a seno nudo.\nIncassi.\nIncasso accertato nelle sale a tutto il 31 dicembre 1952, 26.400.000 lire dell'epoca.\nBibliografia.\n\"Catalogo Bolaffi del cinema italiano 1945/1955\"."}
{"id": "223133", "revid": "125845943", "url": "https://it.wikipedia.org/wiki?curid=223133", "title": "Desiderio (film 1983)", "text": "Desiderio \u00e8 un film drammatico del 1983, il primo diretto da Anna Maria Tat\u00f2.\nTrama.\nUna giornalista originaria della Puglia, che da anni vive a Parigi, di nome \"Lucia\", rinuncia a un viaggio in progetto e ritorna nella sua terra.\nNella mente di \"Lucia\" si affollano i ricordi, ma torna alla realt\u00e0 quando per opera di un giovane, che la giornalista incontra fra i campi, subisce uno stupro. Ma \u00e8 stato soltanto un sogno.\nProduzione.\nIl film per gli esterni \u00e8 stato girato a Trani, con particolare risalto alla Cattedrale.\nCritica.\n\"Anna Maria Tat\u00f2, regista originaria di Barletta, riflette sulle sue radici pugliesi riproponendo alcuni aspetti della societ\u00e0 meridionale contrapposta a diversi e pi\u00f9 evoluti modi di vita.\"\nIl film fu demolito da Giovanni Buttafava su \"Il Patalogo\", in reazione alla grande campagna stampa con cui fu presentato: il critico lo defin\u00ec \"Una tranvata che si chiama Desiderio\" e \"Tat\u00f2 cerca casa\"."}
{"id": "223134", "revid": "290023", "url": "https://it.wikipedia.org/wiki?curid=223134", "title": "Inti-Illimani 3 - Canto de pueblos andinos", "text": "Inti-Illimani 3 - Canto de pueblos andinos \u00e8 un album del gruppo musicale cileno Inti-Illimani, pubblicato nel 1975. \u00c8 il loro terzo album pubblicato in Italia. \nDescrizione.\nRegistrazione.\nRegistrato nel febbraio del 1975, questo disco \u00e8 costituito esclusivamente da brani gi\u00e0 pubblicati dal gruppo in album precedenti, in gran parte provenienti da \"Inti-Illimani\" e \"Canto de pueblos andinos vol. 1\". Il gruppo prosegue qui il progetto di reincisione dei pi\u00f9 significativi brani registrati prima del golpe di Augusto Pinochet e che pensavano oramai non pi\u00f9 recuperabili.\nNel periodo che va dalla fondazione del gruppo all'immediata vigilia del golpe (1967-1973) gli Inti-Illimani avevano sempre alternato dischi contenenti soprattutto brani legati al movimento della Nueva Canci\u00f3n Chilena (pi\u00f9 esplicitamente politici) con dischi che guardavano alla tradizione musicale delle Ande e anche nei loro primi anni di esilio continuano questa alternanza decidendo quindi di pubblicare un disco apparentemente meno politico e meno legato alla cronaca di quei mesi.\nAll'interno della copertina \u00e8 presente uno scritto, attribuito al gruppo, che spiega il senso di questa operazione e nel quale si legge, tra l'altro: \nRispetto alle versioni originali, i brani differiscono soprattutto per una migliore qualit\u00e0 delle registrazioni, dovuta al personale e ai macchinari dei Vedette Records Sound Studios, dove registravano, e alle parti della quena eseguite da un diverso, e migliore, interprete (Jos\u00e9 Miguel Camus). \nPubblicazione.\nIl disco fu pubblicato, in tempi diversi, in svariati paesi del mondo, sempre con identica track-list, ma con le copertine a volte cambiate e, in alcuni casi, anche con il titolo modificato.\nAll'interno del disco sono anche presenti delle brevi note introduttive per ognuno dei 12 brani che lo compongono unitamente ad alcuni dei testi cantati (tradotti in italiano e inglese). Il brano qui intitolato \"Lamento del indio\" era stato precedentemente pubblicato dal gruppo con il titolo \"Los arados\". \nNella prima edizione il disco aveva come copertina l'immagine di un uomo andino nell'atto di suonare un flauto (forse una quena), alla fine degli anni settanta, quando la EMI acquisisce il catalogo italiano degli Inti-Illimani, il disco viene ristampato modificando completamente la grafica originale, all'immagine realistica dell'uomo andino viene sostituita quella (stilizzata in stile \"murales\") di una figura umana che suona una specie di flauto di pan (forse dei sikus), inoltre il logo Inti-Illimani, in questa seconda edizione e a differenza della prima, viene scritto in maniera assai poco fedele all'originale. Questa nuova immagine comparir\u00e0 in tutte le ulteriori ristampe, compresa quella che a met\u00e0 degli anni novanta far\u00e0 la CGD nel rieditare il disco in formato CD."}
{"id": "223135", "revid": "767487", "url": "https://it.wikipedia.org/wiki?curid=223135", "title": "Destino (film 1921)", "text": "Destino (\"Der m\u00fcde Tod\") \u00e8 un film muto del 1921, diretto da Fritz Lang.\nSi tratta del primo successo internazionale del grande regista austriaco, il suo vero e proprio esordio nel mondo del cinema.(Georges Sadoul)\nTrama.\nLa vita in un tranquillo paese di campagna \u00e8 stravolta dall'arrivo di un sinistro straniero che, dopo aver stupito i paesani alla locanda locale, si stabilisce in un terreno vicino al cimitero, circondato da alte mura.\nQui vengono visti entrare cortei di anime: fra loro una ragazza riconosce il suo innamorato, che scompare. Disperata, cerca di accedere alla casa misteriosa e dopo esserci riuscita scopre che si tratta della casa della Morte, piena di candele che rappresentano le vite umane che si stanno consumando.\nLe viene allora offerta la possibilit\u00e0 di ricongiungersi al suo fidanzato, salvando almeno una delle tre vite che stanno per spegnersi. Alla fine, la ragazza dona la propria vita per un'altra persona, ritrovando il giovane amato nel regno dei morti.\nStruttura.\n\u00abBallata popolare tedesca in sei canti\u00bb, recita la didascalia iniziale. Il film dichiara la struttura e l'atmosfera musicale che lo caratterizzano: come una ballata, \u00e8 composto da un antefatto, tre storie in costume, un ultimo atto, il finale.\nRealizzazione tecnica, recupero e restauro della pellicola.\nLa schermata informativa che introduce il video \u00e8 in tedesco e vi sono presenti termini tecnici specifici.\n\u00abProbabilmente per \"Der m\u00fcde Tod\" sono stati montati tre negativi. Tali negativi e le copie colorate sono andati perduti sin dal 1921. Copie e duplicati in bianco e nero realizzati a partire dagli anni '30 sono riconducibili a due negativi da \u2018esportazione\u2019. Un duplicato negativo del Museum of Modern Art, New York, \u00e8 la base del restauro digitale della Fondazione Friedrich Wilhelm Murnau, Wiesbaden, del 2016. Singoli scatti provengono da una copia in bianco e nero della Cin\u00e9math\u00e8que de Toulouse.\nPer i sottotitoli sono state utilizzate ricostruzioni del Munich Film Museum basate sui \u2018titoli flash\u2019/lampo ('blitztitel') di una copia del Gosfilmofond of Russia, Moscow. I titoli mancanti sono stati ricostruiti e integrati con l'aiuto di materiali provenienti dal N\u00e1rodn\u00ed filmov\u00fd archiv, Praga, e dalla Cin\u00e9math\u00e8que Royale, Bruxelles. I titoli di nuova produzione sono identificati dalla sigla FWMS.\nLa colorazione perduta delle scene \u00e8 stata simulata utilizzando copie a noleggio (stampe) contemporanee di altre produzioni Decla dello stesso periodo.\nIl restauro di immagini digitali in risoluzione 2K \u00e8 stato effettuato da L'Immagine Ritrovata, Bologna.\u00bb\nAnalisi del film.\nTitolo.\nLetteralmente il titolo originale \"Der m\u00fcde Tod\" significa: \"La Morte stanca\".\nAntefatto.\nIn un'epoca non specificata, a cavallo tra XVIII e XIX secolo.\nAi margini di un crocevia, in un turbine di polvere, appare uno straniero, alto e asciutto, avvolto in un mantello nero e col capo coperto da un cappello nero dalle larghe falde. Attende la diligenza.\nNella carrozza viaggiano una coppia di innamorati e una contadina con un'oca. La ragazza tiene nella mano un mazzo di fiori e il giovane, per non permettere all'oca curiosa di sbirciare dal cesto il bacio che d\u00e0 alla ragazza, scherzosamente le copre il capo col suo fazzoletto. Alla fermata scende la contadina, sale lo straniero. Un brivido di gelo spegne i sorrisi dei due giovani.\nNel piccolo villaggio \"perso nel tempo e nello spazio\", alla locanda dell'\"Unicorno d'oro\", s'incontrano i notabili del paese: \"sua eccellenza\" il sindaco, \"sua altezza\" il reverendo, \"sua sapienza\" il medico, \"sua precisione\" il notaio e il nuovo maestro di scuola. Chiacchierano e commentano la presenza del misterioso viaggiatore e la sua strana richiesta, presentata al Consiglio Municipale, di acquistare il terreno circostante il cimitero, per farne un giardino.\nMalgrado la diffidenza e la precedente decisione di destinare quell'area all'allargamento del camposanto, il denaro contante dello straniero conquista l'unanime consenso dei consiglieri, che gli assegnano il terreno in concessione per 99 anni.\nUn'impressionante, insormontabile muraglia, priva di porte e di cancelli, viene eretta intorno al giardino invisibile.\nNella locanda giungono anche i due giovani. L'ostessa, come vuole la tradizione in auspicio di felicit\u00e0, li invita a bere nella doppia coppa nuziale, ma l'inquietante forestiero viene a sedersi proprio al loro tavolo.\nCome un presagio funesto, agli occhi della ragazza, il boccale di birra servito allo straniero pare tramutarsi in una clessidra e per lo spavento ella manda in frantumi la coppa del buon augurio. Allontanatasi a salutare le donne in cucina e attardatasi ad accarezzare i gattini e i cuccioli appena nati, quando ritorna non ritrova pi\u00f9 n\u00e9 l'innamorato n\u00e9 il forestiero.\nDisperata, la giovane cerca ovunque il suo amato ma inutilmente. Affranta, giunta ai limiti del villaggio, si abbandona sul sedile di pietra posto alla base dell'impenetrabile muro.\nIl campanile scocca le ore dieci.\nCome in un'allucinazione, vede sfilare il corteo delle anime dei defunti, uomini e donne di ogni et\u00e0, bambini, vecchi, storpi, fra i quali riconosce il suo amato. Tenta di abbracciarlo, ma le braccia si serrano su un'ombra evanescente. L'emozione dolorosa \u00e8 cos\u00ec intensa che perde i sensi.\nIl vecchio farmacista, uscito nella notte a raccogliere le erbe medicinali al chiaro della luna piena, la trova svenuta ai piedi del muro. La soccorre e la conduce nella sua farmacia. Lei trema di febbre e per ristorarla egli le prepara una forte tisana. Nell'attesa, lo sguardo della giovane \u00e8 attratto da una Bibbia, aperta sulla pagina che riporta l'inno di Salomone. Ne legge i famosi versi:\nSconvolta, decide di bere il veleno contenuto in una boccetta, sottratta di nascosto dallo scaffale dell'antica farmacia.\nIl campanile scocca le ore undici.\nMisteriosamente si apre un varco gotico nel muro inaccessibile che circonda il giardino proibito e la fanciulla sale una lunga scalinata. Ad accoglierla c'\u00e8 il viaggiatore misterioso, che altri non \u00e8 che la Morte.\nLa giovane \u00e8 condotta in un'immensa sala illuminata da migliaia di candele di varie misure: sono le vite degli uomini, che s'incendiano e bruciano per qualche tempo e si spengono quando Dio lo decide.\nProprio in quel momento una candela si spegne. Fra le braccia della Morte appare un neonato e in sovrimpressione scorre l'immagine della madre accasciata in un pianto disperato.\nLa Morte ha compassione di lei, per un attimo il suo viso impassibile si intenerisce in un sorriso, la prende per mano e le indica tre candele che stanno per consumarsi: \u00abSe riuscirai a riaccenderne anche una soltanto, ti regalo la vita del tuo amato\u00bb.\nHa cos\u00ec inizio un inserto narrativo fantastico (le tre storie in costume), riguardante le tre vite che, rappresentate dalle candele, stanno per spegnersi e i cui protagonisti sono significativamente interpretati dagli stessi attori che impersonano i protagonisti della storia principale.\nLa storia della Prima luce.\nBaghdad, IX secolo; un infedele, innamorato della sorella del Califfo, Zobeide, penetra nella citt\u00e0 santa, infrangendo la legge coranica, ed \u00e8 catturato. Lei non pu\u00f2 salvarlo dall'orribile supplizio a cui \u00e8 destinato: essere sepolto vivo.\nLa storia della Seconda luce.\nVenezia, XVII secolo. Impazza il carnevale per le vie della citt\u00e0. Complotti e intrighi si tramano nel palazzo del ricco Girolamo, che ha messo gli occhi su Monna Fiammetta. Il suo innamorato, Giovan Francesco, per un fatale scambio di persona, sar\u00e0 ucciso dallo schiavo nero.\nLa storia della Terza luce.\nAlla corte dell'Imperatore della Cina, il mago A Hi offre al monarca un'armata in miniatura e un cavallo volante, ma l'imperatore vuole la sua bella figlia, Tsiao Tsien Lieng. Ella vorrebbe fuggire con il suo innamorato, ma non riesce ad impedire che il giovane venga giustiziato dalle guardie del sovrano.\nUltimo atto.\nL'inserto fantastico si conclude: nessuna delle tre vite \u00e8 stata salvata. Tuttavia, la Morte, pietosa, offre un'occasione ancora alla donna: portarle una vita in cambio di quella del suo amato.\nLa giovane dunque riprende coscienza accanto al vecchio farmacista, che le sottrae il veleno di mano. Allora si fa coraggio e gli chiede se rinuncerebbe alla sua vita. N\u00e9 il farmacista, n\u00e9 il mendicante, n\u00e9 i vecchi e malati dell'ospizio, che imprecano contro i loro mali e invocano a parole la morte, sono disposti a morire davvero: alla proposta concreta della giovane donna, tutti si mostrano saldamente attaccati alla loro pur grama esistenza e la cacciano spaventati. Ad una delle vecchie dell'ospizio sfugge di mano una candela e un incendio divampa distruggendo la struttura. Un neonato \u00e8 rimasto prigioniero nelle stanze abbandonate: la madre \u00e8 all'esterno e la giovane innamorata potrebbe scambiare la vita del bambino con quella dell'amato, ma la sua generosit\u00e0 prevale. Coraggiosamente ella sfida il fuoco e cala il bimbo da una finestra perch\u00e9 sia riconsegnato salvo alla madre. Tale scelta le costa la vita.\nFinale.\nDefinitivamente sconfitta, ma al contempo disponendo di una vita, la sua stessa, che dunque pu\u00f2 offrire per quello scambio che nessuno aveva accettato, la giovane chiede di poter riunirsi a colui che ama almeno nel mondo dei Morti. La Morte l'accontenta. I due amanti si prendono per mano e si avviano verso un prato fiorito.\nIl campanile scocca la mezzanotte.\n\u00ab- Ascoltate quello che dico, brava gente!\nSuona la mezzanotte da ogni campanile!\nDifendetevi da fantasmi e magie,\nChe nessuno spirito maligno si impossessi della vostra anima!.\u00bb\nProduzione.\nIl film fu prodotto da Erich Pommer, che nel 1920 aveva unito la Decla e la Deutsche-Bioscop A.G., proprietaria di una catena di sale cinematografiche, ed era stato nominato direttore di produzione dell'UFA, che assorb\u00ec la Decla-Bioscop.\nRiprese.\nLe riprese avvennero negli studi di Neubabelsberg e durarono 9 settimane.\nScenografie.\nLa bella cittadina \u00e8 un giocattolo norimberghese disegnato per Lang da Herlth e R\u00f6hrig.\nCast.\nBernhard Goetzke, con il suo volto scarno, ieratico, triste, con la sua presenza silenziosa e impassibile, \u00e8 la personificazione della Morte nel film di Lang, pi\u00f9 ancora di Bengt Ekerot ne \"Il settimo sigillo\" (1957) di Ingmar Bergman. Goetzke sembra guardare oltre lo spettatore: il suo sguardo assente fissa un vuoto che \u00e8 l'eternit\u00e0. La solitudine della morte \u00e8 palpabile, terrificante, indimenticabile.\nLil Dagover, che interpreta la parte della fidanzata, aveva gi\u00e0 recitato in \"Harakiri\" (1919) e \"Die Spinnen\" (I ragni), film a episodi del 1919 e del 1920 per Lang e ne \"Il gabinetto del dottor Caligari\" per Robert Wiene e sarebbe presto diventata una delle star internazionali pi\u00f9 importanti dei primi anni venti e trenta.\nAccoglienza.\nPrima.\nLa prima del film si ebbe il 7 ottobre 1921, Mozartsaal e U.T. Kurtf\u00fcrste, Berlino.\nRicezione.\nIl film non ebbe un successo immediato: alla sua prima uscita in Germania non ricevette una buona accoglienza.\nNegli Stati Uniti fu distribuito tagliato e rimontato e fu visto da un piccolo numero di spettatori in questa versione massacrata. Ebbe successo solo dopo la sua uscita in Francia e in Inghilterra, allorch\u00e9 una critica pi\u00f9 acuta seppe far cambiare l'opinione generale e proprio nel Regno Unito fu usato per la prima volta il termine \"Fantasy Movie\" per definirlo.\nLang dichiara.\n\u00abCredo che in questo film si possa ravvisare una caratteristica prettamente viennese: l'intimit\u00e0 con la morte. Questa intimit\u00e0 si ritrova in molte canzoni viennesi\u00bb.\nAntecedenti culturali.\nIl regista, che in questo film vuole esprimere \"l'anima romantica tedesca\", attinge al patrimonio culturale medievale del Nord Europa, fatto di canzoni popolari e favole.\nDalla favola di Hans Christian Andersen, \"Storia di una madre\", Lang riprende l'idea della disperata ricerca del bambino morto da parte della coraggiosa madre (qui del promesso sposo da parte della fidanzata inconsolabile) che non arretra davanti alle prove pi\u00f9 dolorose pur di ritrovare il figlio perduto; da quella dei fratelli Grimm, \"Il padrino Morte\", gli proviene la visione della cattedrale (nella favola \u00e8 una caverna) dove bruciano migliaia di candele accese, di tutte le dimensioni, che rappresentano le vite degli uomini.\nStile e tecnica cinematografica.\nIl montaggio intuitivo.\nGeorges Franju:\nIl teatro di Max Reinhardt.\nLotte Eisner:\nUso della luce del cinema espressionista tedesco.\nLotte Eisner:\nInfluenze esercitate su altri registi.\nLuis Bu\u00f1uel:\nInoltre, la ripresa degli amanti sepolti nella sabbia nel Bu\u00f1uel di \"Un Chien Andalou\" (1928) \u00e8 un chiaro riferimento visivo all'episodio musulmano di \"Destino\".\nDouglas Fairbanks, pioniere del cinema fantastico e avventuroso e fondatore della United Artists, fu impressionato dagli effetti magici e dall'ambientazione esotica del film: lo compr\u00f2 per cinquemila dollari e ne utilizz\u00f2 gli effetti speciali ne \"Il ladro di Bagdad\" di Raoul Walsh, prodotto nel 1924."}
{"id": "223137", "revid": "287204", "url": "https://it.wikipedia.org/wiki?curid=223137", "title": "Destino (film 1942)", "text": ""}
{"id": "223138", "revid": "767487", "url": "https://it.wikipedia.org/wiki?curid=223138", "title": "Destino (film 1951)", "text": "Destino \u00e8 un film del 1951, diretto dai registi Enzo Di Gianni e Domenico Gambino.\nProduzione.\nProdotto da Enzo Di Gianni per Eva Film, il film rientra nel filone dei melodrammi sentimentali, comunemente detto \"strappalacrime\", allora molto in voga tra il pubblico italiano, in seguito ribattezzato \"neorealismo d'appendice\" dalla critica.\n\u00c8 stato girato negli Stabilimenti Incir-De Paolis di Via Tiburtina a Roma.\nDistribuzione.\nIl film \u00e8 stato distribuito nelle sale cinematografiche italiane il 9 settembre del 1951."}
{"id": "223139", "revid": "767487", "url": "https://it.wikipedia.org/wiki?curid=223139", "title": "Dietro la maschera (film 1948)", "text": "Dietro la maschera (\"Black Bart\") \u00e8 un film del 1948 diretto da George Sherman."}
{"id": "223140", "revid": "767487", "url": "https://it.wikipedia.org/wiki?curid=223140", "title": "Dietro la maschera (film 1985)", "text": "Dietro la maschera (\"Mask\") \u00e8 un film del 1985, diretto da Peter Bogdanovich ed interpretato da Cher ed Eric Stoltz.\nPresentato in concorso al 38\u00ba Festival di Cannes, \u00e8 valso a Cher il premio per la migliore interpretazione femminile. Il film \u00e8 tratto da una storia vera, la storia di Roy Lee Dennis, nato il 4 dicembre 1961 e morto il 4 ottobre 1978 due mesi prima del suo 17\u00ba compleanno.\nLa colonna sonora del film inizialmente doveva essere curata da Bruce Springsteen e il regista Peter Bogdanovich mont\u00f2 il film con le canzoni di Springsteen, ma quando i boss della Universal videro il primo montaggio ordinarono a Bogdanovich di togliere le canzoni di Springsteen e di rifare la colonna sonora affidandola al cantante Bob Seger. Bogdanovich, che aveva il final cut (il controllo definitivo sul film) denunci\u00f2 la casa di produzione di 19 milioni di dollari per violazione di contratto; tuttavia il film usc\u00ec con la colonna sonora di Seger come voleva la Universal. Nel 2004 Bogdanovich riusc\u00ec finalmente a inserire la colonna sonora di Springsteen nella director's cut del film restaurato in dvd.\nTrama.\nRocky Dennis \u00e8 un ragazzo che vive con la madre a Los Angeles. Ha 16 anni, \u00e8 molto intelligente e gli piace fare tutto quello che fa un ragazzo della sua et\u00e0: ascoltare musica, collezionare figurine di giocatori di baseball, leggere ed ha un sacco di amici. Qualcosa per\u00f2 lo rende speciale, molto speciale nell'aspetto fisico: il suo volto \u00e8 infatti deformato da una rara malattia che colpisce un bambino su 220 milioni, comunemente chiamata leontiasi, poich\u00e9 il volto di chi ne \u00e8 affetto ricorda le fattezze del felino.\nNonostante ci\u00f2, Rocky non si sente inferiore agli altri e, spesso, arriva persino a scherzare sulla sua condizione di ragazzo deforme. Arrivato in una nuova scuola per\u00f2 non viene accettato e viene visto dagli altri come un mostro, ma piano piano riesce a conquistare la fiducia di alcuni dei suoi compagni di classe e a diplomarsi. Rocky confessa alla madre che il suo unico vero rammarico per la sua condizione \u00e8 che non avr\u00e0 mai una ragazza. La madre gli fa trovare una prostituta in camera. Rocky mostra grande rispetto per la ragazza, ma declina garbatamente.\nDurante il periodo estivo, Rocky vuole andare a un campeggio per ragazzi non vedenti, per aiutare gente che non si curer\u00e0 del suo aspetto fisico. Qui conosce Diane, una bella e dolce ragazza ospite del campeggio e se ne innamora, ricambiato. La ragazza, non vedente dalla nascita, dice che nessuno \u00e8 mai stato in grado di spiegarle cosa sono i colori; Rocky dimostra per l'ennesima volta un acume e una sensibilit\u00e0 fuori dal comune, e con degli oggetti di uso quotidiano predispone una esperienza tattile molto efficace e molto intima. Quando Rocky confessa a Diane di avere una malformazione fisica, e lascia che lei passi le dita sul suo volto, la ragazza non sembra essere terrorizzata dalla cosa, ma lo accetta senza problemi.\nIl campeggio finisce e Diane torna a casa. I genitori vengono a prenderla e la ragazza \u00e8 ansiosa di far loro conoscere Rocky, ma la reazione di questi ultimi non \u00e8 buona: i genitori vedono il fidanzato della figlia come un'aberrazione vivente. Rocky torna quindi a casa. Tenta poi di chiamare Diane svariate volte, ma i genitori gli dicono sempre che non \u00e8 in casa. Quando un giorno la incontra, scopre che i genitori le hanno mentito e che Diane aspettava con ansia che lui la chiamasse. Purtroppo i due non possono tornare insieme: Diane deve traslocare.\nIl tempo passa e Rocky \u00e8 ormai rimasto solo. Una mattina, sua madre riceve una telefonata dalla scuola: Rocky non si \u00e8 presentato e quel giorno doveva sostenere una verifica di spagnolo. La donna entra nella stanza del figlio e capisce subito cosa \u00e8 successo, ma cerca disperatamente di far sembrare tutto normale, aprendo le tende e sgridando il ragazzo per aver saltato la scuola. Poi, poco a poco, avvicinandosi al letto constata che suo figlio \u00e8 deceduto nel sonno.\nDifferenze con la realt\u00e0.\nNel film la data di morte sulla lapide \u00e8 errata (1980), perch\u00e9 Roy \u00e8 deceduto nel 1978; inoltre, il vero Dennis non \u00e8 stato sepolto ma il suo corpo \u00e8 stato donato alla UCLA per la ricerca medica."}
{"id": "223142", "revid": "767487", "url": "https://it.wikipedia.org/wiki?curid=223142", "title": "Dietro lo specchio (film 1956)", "text": "Dietro lo specchio (\"Bigger Than Life\") \u00e8 un film del 1956 diretto da Nicholas Ray, ispirato a un fatto di cronaca riportato nel 1955 in un articolo del \"The New Yorker\" scritto da Berton Rouech\u00e9 e intitolato \"Ten Feet Tall\".\n\u00c8 stato presentato alla 21\u00aa Mostra internazionale d'arte cinematografica di Venezia il 1\u00ba settembre 1956.\nTrama.\nUn rispettato insegnante di scuola e padre di famiglia viene ricoverato per una grave forma di arterite. I medici, per salvarlo, gli impongono una terapia farmacologica a base di cortisone.\nEgli pu\u00f2 cos\u00ec tornare a condurre una vita normale, ma i farmaci che assume (custoditi dietro lo specchio) gli procurano, come effetto collaterale, lo sviluppo di ossessioni e disturbi mentali, a spese della moglie e del figlio, che ne subiscono le bizzarrie."}
{"id": "223143", "revid": "767487", "url": "https://it.wikipedia.org/wiki?curid=223143", "title": "Difendo il mio amore (film 1936)", "text": "Difendo il mio amore (\"Private Number\") \u00e8 un film del 1936, diretto da Roy Del Ruth.\nProduzione.\nIl film fu prodotto dalla Twentieth Century Fox Film Corporation."}
{"id": "223144", "revid": "767487", "url": "https://it.wikipedia.org/wiki?curid=223144", "title": "Difendo il mio amore (film 1956)", "text": "Difendo il mio amore \u00e8 un film del 1956 diretto da Giulio Macchi."}
{"id": "223145", "revid": "767487", "url": "https://it.wikipedia.org/wiki?curid=223145", "title": "Discesa all'inferno (film 1986)", "text": "Discesa all'inferno (\"Descente aux enfers\") \u00e8 un film del 1986, diretto da Francis Girod.\nTrama.\nUna moglie giovane, bella, sensualissima e misteriosa con il marito, scrittore quarantenne, deluso dalla vita e quasi alcolizzato: un rapporto a pezzi che solo il sesso tiene ancora in piedi. La vicenda si sviluppa nel caldo umido di Haiti che, in un crescendo di tensione, genera tradimenti ed omicidi."}
{"id": "223146", "revid": "767487", "url": "https://it.wikipedia.org/wiki?curid=223146", "title": "Disonorata (film 1931)", "text": "Disonorata (\"Dishonored\") \u00e8 un film del 1931 diretto da Josef von Sternberg. Propone Marlene Dietrich in veste di donna fatale paragonabile alla Greta Garbo del film \"Mata Hari\", che sarebbe uscito pochi mesi dopo.\nTrama.\nLa storia \u00e8 ambientata durante la prima guerra mondiale in un Impero austro-ungarico destinato al declino.\nMarie, una prostituta austriaca, \u00e8 conosciuta per il suo coraggio e viene ingaggiata dai servizi segreti dell'impero per diventare un agente; da allora, il suo nome sar\u00e0 X-27. Il primo compito affidato a Marie \u00e8 quello di smascherare una spia russa, il colonnello Hindau. Avvalendosi delle sue grazie femminili, la donna porta a termine la missione pur sfuggendo per un pelo alla spada del nemico.\nIn seguito al primo successo, Marie riceve l'incarico di occuparsi di un secondo caso, quello del tenente Kranau: quest'ultimo dovr\u00e0 essere assicurato al controllo dei servizi segreti austriaci, dato che opera anche lui come spia al servizio dei russi. Ben presto, la donna riesce a adescarlo in un casin\u00f2; nonostante una certa attrazione per Marie, il tenente fiuta per\u00f2 il pericolo e riesce a sottrarsi alla trappola, con grande disappunto dei servizi segreti che per tutta risposta spediscono X-27 in missione in Russia.\nIl tenente Kranau viene a sapere casualmente del progetto di questa nuova missione di X-27 e cos\u00ec i due antagonisti finiscono per ritrovarsi nell'impero zarista. Travestita da cameriera di campagna russa, Marie intraprende la nuova missione: deve impadronirsi di documenti custoditi presso un colonnello russo nella cui cerchia si trova anche il tenente Kranau. Quest'ultimo \u00e8 gi\u00e0 al corrente del pericolo, per cui riesce facilmente a smascherarla e a farla sua prigioniera. Ciononostante, la donna riesce a riprendere il flirt interrotto con il tenente e gli propina un sonnifero per poi darsi alla fuga, sottraendo ai russi i documenti da lei cercati. In seguito alla riuscita della missione di X-27, saranno fatti prigionieri dagli austriaci diversi militari russi e perfino lo stesso Kranau.\nDopo la cattura dei nemici, Marie ottiene il permesso di parlare a quattr'occhi con il tenente con lo scopo di ottenere da lui tutte le informazioni di cui \u00e8 in possesso. Una volta rimasta sola con il tenente, Marie comincia a parlare con lui e a giocherellare con la pistola, fino al momento in cui questa le cade di mano ed entra in possesso del tenente che riesce cos\u00ec a scappare. In realt\u00e0, per\u00f2, quella di raccogliere nuove informazioni non era stata altro che una scusa; la vera intenzione della donna era invece proprio quella di graziare il nemico e di offrirgli la possibilit\u00e0 di tornare a casa sano e salvo. A quanto pare, l'attrazione tra i due era reciproca e, nel dubbio, Marie aveva deciso di agire seguendo i suoi valori di peccatrice leale.\nA questo punto, comunque, Marie \u00e8 tenuta a rispondere dell'accaduto e viene condannata alla fucilazione per alto tradimento. Austera e senza paura della morte, all'esecuzione la dibba si ripresenta nei suoi vecchi abiti da prostituta, provocando la commozione di diversi tra i presenti, in disaccordo con un'esecuzione che resta per\u00f2 inevitabile. Prima di cadere una volta per tutte sotto gli spari del plotone, Marie si esibisce in un tacito manifesto per i propri valori femminili, rimettendosi a posto le calze, aggiustandosi il trucco e conquistando il rispetto di tutti.\nProduzione.\nIl film si inseriva nella scia del fortunato \n\"Marocco\", ma la produzione non rimase priva di conflitti: Sternberg prevedeva come titolo semplicemente \"X-27\", ma fu deluso dall'imposizione della Paramount che invece volle chiamare la pellicola \"Dishonored\", titolo pi\u00f9 colorito, ma meno calzante.\nAccoglienza.\nIl film ebbe un buon successo e consolid\u00f2 il sodalizio Dietrich-Sternberg presso la Paramount.\nDato che il vecchio impero viene caratterizzato in maniera assai approssimativa, gi\u00e0 prima della salita al potere di Hitler la critica tedesca lament\u00f2 il fatto che gli ambienti austriaci fossero stati negligentemente trasfigurati da Sternberg, a maggior ragione considerando che si trattava di un regista germanofono.\nLa pellicola \u00e8 stata indicata tra i migliori dieci film del 1931 dal National Board of Review of Motion Pictures."}
{"id": "223147", "revid": "767487", "url": "https://it.wikipedia.org/wiki?curid=223147", "title": "Disonorata (film 1947)", "text": "\"Disonorata (Dishonored Lady)\" \u00e8 un film del 1947, diretto da Robert Stevenson. Si basa su \"Dishonored Lady\", un lavoro teatrale firmato da Edward Sheldon e Margaret Ayer Barnes che, prodotto da Guthrie McClintic, venne rappresentato a Broadway all'Empire Theatre presentato in prima il 4 febbraio 1930.\nTrama.\nUna ragazza con un passato difficile che l'ha portata ad avere intenti suicidi viene convinta a desistere, ma dopo una lite con un uomo conosciuto proprio in quel passato torbido, si ritrova il cadavere dell'uomo, lei \u00e8 la sospettata di tale misfatto.\nLa stessa persona di prima, uno psichiatra, riesce ancora a calmare la donna ed aiutarla grazie alla disponibilit\u00e0 di un giovane che indaga sull'accaduto, sino a dimostrare l'innocenza della ragazza.\nProduzione.\nProdotto dalla societ\u00e0 Hunt Stromberg Productions (che utilizz\u00f2 il nome Mars Film Corp.), il film venne girato tra i primi di maggio e la fine di luglio del 1946 in California.\nDistribuzione.\nData di uscita.\nIl film venne distribuito in varie nazioni, fra cui:"}
{"id": "223149", "revid": "767487", "url": "https://it.wikipedia.org/wiki?curid=223149", "title": "Destino (film 1942 Bolv\u00e1ry)", "text": "Destino (\"Schicksal\") \u00e8 un film del 1942 diretto da G\u00e9za von Bolv\u00e1ry.\nDistribuzione.\nNel 1942, il film usc\u00ec nelle sale tedesche il 18 marzo, in quelle finlandesi il 18 ottobre e il 16 novembre dello stesso anno fu distribuito anche in Danimarca con il titolo \"Sk\u00e6bnen\"."}
{"id": "223150", "revid": "767487", "url": "https://it.wikipedia.org/wiki?curid=223150", "title": "Domani (film 1974)", "text": "Domani \u00e8 un film del 1974 diretto da Mimmo Rafele.\nTrama.\nSalvatore torna in Calabria vent'anni dopo la sua partenza verso gli Stati Uniti. Al suo rientro scopre che sua moglie \u00e8 morta, e il figlio che stava per nascere \u00e8 scomparso dopo esser stato affidato a dei parenti emigrati a loro volta. Decide allora di rimanere in Calabria, sperando che suo figlio decida di rientrare nel luogo in cui \u00e8 nato, e questa speranza diventa presto la sua unica ragione di vita.\nProduzione.\nIl film fu girato a Badolato. La sceneggiatura si basa sul racconto \"Domani\" (\"To-morrow\") di Joseph Conrad, pubblicato nell'agosto 1902.\nDistribuzione.\nIl film partecip\u00f2 alla XVII edizione della Mostra Internazionale del Film d'Autore a Sanremo nel marzo del 1974 e fu poi trasmesso dalla Rai sul secondo canale il 19 ottobre 1974."}
{"id": "223151", "revid": "767487", "url": "https://it.wikipedia.org/wiki?curid=223151", "title": "Don Bosco (film 1935)", "text": "Don Bosco \u00e8 un film del 1935, diretto dal regista Goffredo Alessandrini.\nTrama.\nAppartenente ad una famiglia contadina di una frazione collinare del Monferrato, Giovannino Bosco, grazie all'interessamento del cappellano don Calosso viene avviato agli studi ginnasiali, ed in seguito seminariali, a Chieri, dove stringe amicizia in particolare con Luigi Comollo, la cui dipartita lo segner\u00e0 profondamente.\nOrdinato sacerdote nel 1841, don Bosco frequenta le carceri, e si interessa dei ragazzi disagiati, con i quali fonda il suo primo oratorio, che lo porter\u00e0 a diverse contrapposizioni con il vicinato e le autorit\u00e0 locali, per l'irruenza dei suoi ragazzi. In esso chiamer\u00e0 in aiuto la madre Margherita.\nSeguono l'avvio delle scuole professionali ed agricole, e, nel 1859, la fondazione dei Salesiani, coadiuvato da 22 compagni, fra i quali il compaesano Giovanni Cagliero. Dopo aver dato l'avvio nel 1872 alla controparte femminile dell'ordine, le Figlie di Maria Ausiliatrice, don Bosco inizia ad organizzare l'attivit\u00e0 missionaria, che porter\u00e0 ad un'espansione dei Salesiani in tutto il mondo.\nAffidata la propria successione a Michele Rua, Giovanni Bosco si spegne nel 1888 a Valdocco. Nel 1934 Papa Pio XI eleva il sacerdote piemontese all'onore degli altari.\nRestauro.\nIl film \u00e8 stato restaurato a partire dal negativo conservato nel Fondo Salesiani depositato nel 2016 ad Ivrea. L\u2019opera restaurata \u00e8 stata presentata nel 2021 all'interno della 39a edizione del Torino Film Festival."}
{"id": "223152", "revid": "767487", "url": "https://it.wikipedia.org/wiki?curid=223152", "title": "Don Bosco (film 1988)", "text": "Don Bosco \u00e8 un film del 1988 diretto da Leandro Castellani.\nTrama.\nUn anziano don Bosco ritorna coi pensieri alla fanciullezza, quando camminava con lo sguardo rivolto al Signore sopra una fune, per far divertire i suoi amici, oltre alle varie vicissitudini accadutegli nella realizzazione del suo pi\u00f9 grande sogno: dedicarsi completamente ai giovani. Don Bosco raccoglie per le strade i giovani, i vagabondi, i ladruncoli e gli sbandati. Il modo di fare di don Bosco conquista subito i giovani e ben presto diventa il loro beniamino. Trovato un posto in campagna da adibire ad oratorio, don Bosco, con l'aiuto di don Borel e altri sacerdoti, inizia a porre i primi mattoni su quella che poi diventer\u00e0 la comunit\u00e0 dei salesiani, accogliendo all'oratorio tutti i giovani di Torino. Nonostante le buone intenzioni, don Bosco viene ostacolato pi\u00f9 volte dai politici del tempo e dagli insurrezionisti, che tentano addirittura di ucciderlo pi\u00f9 volte, ma don Bosco riesce sempre a cavarsela. Si reca allora da papa Pio IX e da papa Leone XIII per cercare un supporto alla sua comunit\u00e0, che nel frattempo si \u00e8 ingrandita tantissimo e che conta molti seguaci. Nel finale don Bosco ringrazia con una preghiera la Madonna, ritenuta da lui la fonte della sua opera di carit\u00e0, e poi muore."}
{"id": "223153", "revid": "767487", "url": "https://it.wikipedia.org/wiki?curid=223153", "title": "Don Chisciotte (film 1933)", "text": "Don Chisciotte \u00e8 un film del 1933 diretto da Georg Wilhelm Pabst.\nTrama.\nIl film \u00e8 la prima trasposizione cinematografica sonora del romanzo di Cervantes. Nella Spagna del primo 1600, un uomo di campagna con poderi, Alonso Quixote, si appassiona eccessivamente alla lettura di romanzi, poemi e scritti vari di storie cavalleresche, entrando completamente in quel mondo di codici di valori e onori, perdendo il senno, e immaginando di essere lui stesso cavaliere errante di quei tempi. Dunque decide di chiamarsi Don Chisciotte della Manci e di innamorarsi della Principessa Dulcinea del Toboso, e di andare all'avventura con il servitore di masseria Sancio Panza, alla ricerca di imprese degne di essere scritte nella storia, guerre, battaglie. Purtroppo la fantasia allucinatoria dei libri di cavalieri, mostrano a Don Chisciotte un mondo completamente diverso da quello fantasioso dei castelli e dei maghi,facendogli collezionare disonore, disavventure e dolori."}
{"id": "223154", "revid": "1875512", "url": "https://it.wikipedia.org/wiki?curid=223154", "title": "Don Chisciotte (film 1983)", "text": "Don Chisciotte \u00e8 un film per la televisione del 1983, diretto dal regista Maurizio Scaparro."}
{"id": "223155", "revid": "767487", "url": "https://it.wikipedia.org/wiki?curid=223155", "title": "Don Giovanni (film 1916)", "text": "Don Giovanni \u00e8 un film del 1916 diretto da Edoardo Bencivenga."}
{"id": "223156", "revid": "767487", "url": "https://it.wikipedia.org/wiki?curid=223156", "title": "Don Giovanni (film 1942)", "text": "Don Giovanni \u00e8 un film del 1942, diretto dal regista Dino Falconi.\nDistribuzione.\nIl film arriv\u00f2 nelle sale cinematografiche italiane il 25 settembre 1942."}
{"id": "223157", "revid": "767487", "url": "https://it.wikipedia.org/wiki?curid=223157", "title": "Don Giovanni (film 1970)", "text": "Don Giovanni \u00e8 un film del 1970, terzo lungometraggio scritto, diretto ed interpretato da Carmelo Bene, tratto dalla novella di Barbey d'Aurevilly.\nNel mese di maggio \u00e8 stato presentato nella Quinzaine des R\u00e9alisateurs al 23\u00ba Festival di Cannes, e il 29 agosto a Venezia; fu poi presentato in Germania e a Parigi.\nCaratteristiche del film.\nIl film, costato pochi milioni di lire, \u00e8 girato in uno spazio interno molto angusto. Il montaggio consistette nell'elaborare una grande quantit\u00e0 di inquadrature, di cui diverse talmente brevi, dell'ordine di pochi fotogrammi, da essere percepibili solo a livello subliminale. \"Don Giovanni\" inizia con una scena in bianco e nero (inframezzata da due fotogrammi colorati) e poi prosegue a colori. Carmelo Bene scrive nella sua \"Vita\":\nAccoglienza del film.\nIl \"Don Giovanni\" di Carmelo Bene fu accolto molto bene sia dalla critica francese che da quella italiana, come quella di Alberto Moravia e di Goffredo Fofi. Non ebbe comunque successo commerciale, e si somm\u00f2 cos\u00ec ai precedenti identici insuccessi: \"Nostra Signora dei Turchi\" e \"Capricci\".\nAccenno alla \"trama\" e al contenuto del film.\nLa \"trama\" del \"Don Giovanni\" \u00e8 incentrata sulla ricerca forsennata del protagonista atta a sedurre un'adolescente dispettosa, baciapile e di brutto aspetto, figlia dell'amante, consenziente, usando a questo scopo ogni espediente, riproponendo anche un teatro delle marionette, tratto dal \"Pinocchio\", arrivando ad assumere le fattezze salvifiche del redentore, ma ogni volont\u00e0 sembra negata...\nIl film inizia con uno sfondo buio dove appaiono scritti in sequenza gli otto versi delle due quartine del sonetto (n. 123) di William Shakespeare:\nSubentra dunque Don Giovanni seduto a una tavola imbandita di tutto punto con la musica dell'opera di Mozart e la voce fuori campo che declama: \"aveva fatto la scoperta pi\u00f9 impopolare: che la realt\u00e0 si differenzia dal mito nell'ambito del quale non \u00e8 mai del tutto finita\". Seguono altre citazioni o commenti in inglese, in spagnolo, in italiano e in francese, che di tanto in tanto si manifestano nella voce fuori campo in diverse sequenze del film.\nBisogna considerare che la \"storia\" viene disattesa dal montaggio frenetico delle immagini, degradate gi\u00e0 dalla gonfiatura da 16 a 35\u00a0mm, che taglia ogni possibile via libera all'azione o all'agire, e di pari passo l'aspettativa della \"suspense\" viene sempre rinviata o sospesa. Viene a crearsi un effetto stroboscopico, in cui l'agire sembra contraddirsi o negarsi, nel gioco delle inquadrature, perseguendo il suo esatto contrario, come per es. nell'ultima scena dove l'intento di Don Giovanni sembra regredire al suo stato iniziale. La musica, giocata in asincrono, contribuisce a sua volta non a sottolineare, ma a smentire e disattendere il phatos della \"trama\". Similmente alla musica, anche la pittura subentra a volte nelle sequenze del film a rendere il tutto inattendibile, con l'amante (interpretata da Lydia Mancinelli) che di volta in volta assume posture di figure di alcuni dipinti famosi come la \"Venere allo specchio\" di Velazquez.\nAlla fine, dopo vari sotterfugi, Don Giovanni sembra riesca, in un cruento assalto, a ottenere il suo tanto agognato obiettivo; vediamo dunque la ragazzina singhiozzante, con le lacrime agli occhi, raccontare (non senza difficolt\u00e0) alla madre dell'accaduto, di essere poi rimasta incinta... Don Giovanni frantuma lo specchio e in lingua inglese sentiamo fuori campo la frase borghesiana: \"gli specchi, e la copula, sono abominevoli, poich\u00e9 moltiplicano il numero degli uomini\". Questi mille frammenti di specchio restituiscono una molteplicit\u00e0 di riflessi del reale, in contraddizione con la tragicit\u00e0 univoca dell'evento o di una qualsiasi sua possibile interpretazione."}
{"id": "223158", "revid": "767487", "url": "https://it.wikipedia.org/wiki?curid=223158", "title": "Don Giovanni (film 1979)", "text": "Don Giovanni \u00e8 un film del 1979, diretto da Joseph Losey.\nLa pellicola costituisce una versione cinematografica dell'opera lirica \"Don Giovanni\" di Mozart. Il direttore d'orchestra \u00e8 Lorin Maazel. L'azione si svolge a Vicenza.\nTrama.\nUna notte, dopo un tentativo di violenza nei confronti di Donna Anna, Don Giovanni ne deve fronteggiare il padre, denominato solamente \"il Commendatore\", che vuole vendicarne subito l'onore, e che viene ucciso in duello.\nDon Giovanni con il suo servo si dirige verso la sua abitazione e l\u00ec incontra Donna Elvira da lui sedotta e abbandonata, a cui Leporello fa un elenco delle donne conquistate dal suo padrone, soffermandosi sui suoi gusti seduttivi, ma anche sulle indicazioni geografiche (\"Madamina il catalogo \u00e8 questo, delle belle che am\u00f2 il padron mio [...] ma in Ispagna son gi\u00e0 milletre!\"), srotolando lungo la scalinata della villa alcuni rotoli di carta riempiti con i nomi delle malcapitate.\nDurante una festa di matrimonio tra due contadini, Zerlina e Masetto, che vivono nei possedimenti di Don Giovanni, egli si invaghisce della sposa e tenta di sedurla: nonostante un primo cedimento da parte della donna (\"vorrei e non vorrei, mi trema un poco il cor\"), il suo tentativo non andr\u00e0 a buon fine. Don Giovanni e il suo servo si troveranno quindi inseguiti da Donna Anna e dal suo fidanzato (per vendicare l'uccisione del padre di lei) e da Donna Elvira.\nDon Giovanni si scambia gli abiti con Leporello, che per\u00f2 viene scoperto. I due si dirigono verso un cimitero, dove trovano la statua funebre del Commendatore, che parla loro. Per nulla intimorito, per sfidare la statua, Don Giovanni la invita a cena. La statua accetta.\nQui si svolge un dialogo, buffo e insieme grottesco, tra Don Giovanni e la statua, con Leporello terrorizzato, costretto dal padrone ad invitarla a cena. Una volta a tavola, con un Leporello nascosto sotto al tavolo, che invita il padrone a non accettare a sua volta l'invito a cena dalla statua, poich\u00e9 significherebbe accettare di avvicinarsi alla morte, quest'ultima esorta Don Giovanni a pentirsi; egli non lo far\u00e0 e sprofonder\u00e0 tra le fiamme dell'inferno. Alla fine tutti i personaggi, riuniti, intonano la morale della storia (\"Questo \u00e8 il fin di chi fa il mal!\").\nAmbientazione.\nDa Ponte nel suo libretto non ha lasciato indicazioni sulla possibile ambientazione della storia, si sa che i personaggi sono iberici, ma l'ambientazione spagnola non \u00e8 scontata, tanto che Losey ha deciso di girare il film nella citt\u00e0 di Vicenza (della quale tra l'altro sono mostrati la Basilica Palladiana, piazza dei Signori e Villa Almerico Capra detta la Rotonda), ricorrendo ad artifici tecnici per cui essa sembra essere situata in una zona lagunare."}
{"id": "223160", "revid": "767487", "url": "https://it.wikipedia.org/wiki?curid=223160", "title": "Donne (film 1939)", "text": "Donne (\"The Women\") \u00e8 un film del 1939 diretto da George Cukor.\nCommedia satirica con un cast stellare interamente al femminile (sono femmine perfino gli animali che vi compaiono), il film \u00e8 diretto da Cukor, \"regista delle donne\" per eccellenza, e racconta la vicenda di una signora dell'alta borghesia di New York di nome Mary Haines (Norma Shearer) che, con l'aiuto delle amiche, strappa il marito caduto nelle grinfie di una sofisticata commessa di profumeria di nome Crystal Allen (Joan Crawford).\nLa sceneggiatura, che si deve all'acuta penna di Anita Loos - autrice dei libri \"Gli uomini preferiscono le bionde\" e \"...Ma poi sposano le brune\" - si basa sull'omonima commedia di Clare Boothe Luce (futura moglie dell'editore Henry Luce). Grande successo di Broadway, il lavoro della Boothe rest\u00f2 in scena per oltre un anno e mezzo, dal 26 dicembre 1936 al luglio 1938, all'Ethel Barrymore Theatre per un totale di 657 recite.\nNel 2007, il film \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1956 David Miller realizz\u00f2 il \"remake\" \"Sesso debole?\" (\"The Opposite Sex\") nel cui cast figurano anche gli uomini. Un altro remake, \"The Women\", fu diretto nel 2008 da Diane English, con un cast nuovamente al femminile.\nTrama.\nIl mondo tutto al femminile nella New York di fine anni trenta. Mrs. Mary Haines \u00e8 una bella signora che vive felice e appagata tutta dedita alla famiglia, al marito Stefano (in originale Stephen, che non si vede mai) e alla figlioletta che ha nome Mary come lei. Le sue amiche passano da un divorzio all'altro o, quando va bene, figliano numerosi eredi, ridotte a fattrici riproduttive. Mary si crogiola nella sua vita ritirata e felice. Un giorno per\u00f2 in un lussuoso salone di bellezza la sua migliore amica Sylvia viene a sapere dalla pettegola manicure Olga che Stefano, il marito di Mary, tradisce la propria moglie con una raffinata commessa di nome Crystal Allen che lavora in un lussuoso negozio di profumi. Sylvia racconta tutto alle amiche che per l'appunto il pomeriggio stesso sono invitate da Mary a prendere un t\u00e8 a casa sua. Per non ferirla, fanno finta di niente ma la maliziosa Sylvia, poich\u00e9 Mary scopra il tradimento del coniuge, le consiglia di andarsi a farsi fare le unghie dalla pettegola Olga. Mary accetta il consiglio e la mattina dopo si reca al salone di bellezza. Per intrattenerla, Olga fa sfoggio di tutto il suo repertorio di pettegolezzi e, ignara di chi sia la sua interlocutrice, le racconta di come una delle sue colleghe in profumeria abbia conquistato un importante finanziere, tale Stefano Haines. Mary, inorridita, rivela il proprio nome ad Olga. Ma, incredula, all'inizio non accetta di credere al tradimento. Crystal \u00e8 molto bella e molto determinata: ha messo le sue mani sopra Stefano ma costui - si capisce dai discorsi delle donne e da una telefonata tra i due - non ha nessuna intenzione di lasciare la famiglia per lei.\nDavanti all'evidenza dei fatti, Mary si confida con sua madre che le consiglia di lasciar perdere e di aspettare che tutta la storia finisca come una bolla di sapone. Ma lei, pur con il cuore infranto, non recede dalla sua intenzione di signora rispettabile che non accetta compromessi e affronta il marito che le concede il divorzio. Mary parte in treno per Reno: per poter divorziare senza troppi problemi, vi deve soggiornare per un breve periodo. Sul treno conosce un gruppo di \"colleghe\", altre donne che fanno lo stesso genere di viaggio. La contessa De Lave, una signora un po' matura al suo divorzio numero non sa neanche lei quale; Peggy, una giovane signora timida innamorata di suo marito; Miriam, un'aggressiva bellezza che ha soffiato il marito a Sylvia, l'amica di Mary. Le donne, a Reno, sono ospiti in un ranch tenuto da Lucia (orig.: Lucy); diventate amiche, si scambiano confidenze. Nessuna \u00e8 pienamente felice, ma ognuna va incontro all'atto legale che le render\u00e0 libere come fosse un destino cui non ci si pu\u00f2 sottrarre. Tutte meno la timida Peggy, che alla fine riesce a tornare sui suoi passi, mettendosi in contatto col marito e riconciliandosi con lui.\nQuando Mary torna a casa, riprende la sua vita di sempre, accanto alla figlia e con la madre come confidente. Nella sua vita non ci sono altri uomini, mentre Stefano si \u00e8 sposato con Crystal.\nSono passati due anni. Dai pettegolezzi che circolano, sembra che il nuovo matrimonio non sia molto felice. Ritrovato il gruppo di amiche di Reno, Mary scambia con esse ricordi, chiacchiere e confidenze. Tutto il gruppo, dopo cena, dovrebbe ritrovarsi a un party e chiede a Mary di venire al ricevimento. Ma, lei non ha intenzione di rivedere il marito con la nuova moglie e decide di restare a casa. Prima di andare a letto, parlando con la figlia, viene a sapere per\u00f2 che Crystal sta tradendo Stefano: la piccola Mary ha sorpreso, mentre era a casa del padre, una telefonata di Crystal a un uomo. Mary decide di aver sbagliato nel troncare cos\u00ec nettamente col marito e si pente di non aver seguito i consigli di sua madre che le suggeriva di far finta di niente (e anche quello di Olga, la manicure, che le consigliava per le unghie il \"rosso giungla\"). Si veste e si reca al party. Qui, prende come quartier generale della sua riscossa i bagni delle signore.\nTutte le protagoniste della storia vi si radunano, anche una giornalista che prende nota delle parole di Mary che rivela di aver saputo che Crystal ha una relazione con il marito della contessa De Lave, Buck. Crystal non pu\u00f2 negare e, spavaldamente, rivendica la sua relazione con Buck, un bel ragazzone giovane con una carriera alla radio. Sfida le altre, dichiarando che pu\u00f2 fare tranquillamente a meno del marito a favore del nuovo amore. Ma la contessa De Lave, che incassa non troppo allegramente l'ennesimo fallimento matrimoniale, le annuncia che Buck deve la sua carriera radiofonica soltanto a lei: se divorzia, verr\u00e0 semplicemente licenziato. Ora tocca a Crystal prendere il treno per andare a Reno. Mary, vittoriosa su tutta la linea dopo aver sfoderato finalmente le unghie, vola tra le braccia di Stefano che la sta aspettando.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated).\nDistribuzione.\nDistribuito dalla Metro-Goldwyn-Mayer (MGM) (controlled by Loew's Incorporated), il film usc\u00ec nelle sale cinematografiche USA il 1\u00ba settembre 1939.\nNella versione italiana, che, dall'originale \"The Women\" passa a \"Donne\" (senza articolo), non solo alcuni nomi di battesimo sono italianizzati come nella tradizione dell'epoca (Stefano, Antonio, ecc.), ma il personaggio di Sylvia cambia cognome da Fowler a Mahlinas (l'H \u00e8 riportata nei titoli di testa italiani originali) per reggere il gioco di parole \"Fowler-prowler\" (\"prowler\" = malintenzionato) adattato con Mahlinas-maligna.\nRemake.\nDalla commedia di Clare Boothe Luce sono stati tratti altri due film:"}
{"id": "223161", "revid": "125862867", "url": "https://it.wikipedia.org/wiki?curid=223161", "title": "Donne - Waiting to Exhale", "text": "Donne (\"Waiting to Exhale\") \u00e8 un film del 1995 diretto da Forest Whitaker, tratto dal romanzo omonimo di Terry McMillan.\nTrama.\nPhoenix Anni 90. Quattro donne diventano amiche a causa della loro comune sfortuna in amore: la ragazza in carriera Savannah, la neo divorziata Bernadine, la casalinga Gloria e l\u2019attraente Robin.\nProduzione.\nMolto parlato, \u00e8 quasi un melodramma radiofonico messo in immagini, pi\u00f9 vicino a una soap opera in chiave femminile che a un'approfondita analisi sui problemi di coppia. Rappresenta l'esordio nella regia dell'attore Whitaker. Nella pellicola gli attori Wesley Snipes e Kelly Preston fanno comparse non accreditate.\nCuriosit\u00e0.\nIl film \u00e8 conosciuto per avere un cast composto interamente da attori Afroamericani.\nAccoglienza.\nSul sito Rotten Tomatoes il film ottiene il 60% delle recensioni professionali positive sulla base di 30 recensioni."}
{"id": "223162", "revid": "767487", "url": "https://it.wikipedia.org/wiki?curid=223162", "title": "Doppia personalit\u00e0 (film 1987)", "text": "Doppia personalit\u00e0 (\"Positive I.D.\") \u00e8 un film del 1987, diretto dal regista Andy Anderson."}
{"id": "223164", "revid": "767487", "url": "https://it.wikipedia.org/wiki?curid=223164", "title": "Doppia personalit\u00e0 (film 1992)", "text": "Doppia personalit\u00e0 (\"Raising Cain\") \u00e8 un film del 1992 scritto e diretto da Brian De Palma.\nTrama.\nAll'apparenza irreprensibile, uno psicologo, Carson, in realt\u00e0 soffre di gravissime turbe mentali causategli dal padre, anche lui psicologo, durante l'infanzia. L'uomo, misteriosamente scomparso nelle acque di un fiume (il cadavere non fu mai trovato), praticava, infatti, strani metodi di controllo e studio sui bambini, per primo suo figlio Carson.\nCarson, \u00e9 felicemente sposato con Jenny che \u00e9 un medico. L'uomo applica lo stesso metodo di educazione anche su sua figlia e lo propone anche ad amici e conoscenti per i loro figli. Quando una sua amica si rifiuta di far diventare suo figlio una cavia, arriva ad ucciderla e a rapire il piccolo.\nStrane vicende e la sparizione anche di sua figlia, portano Jenny a sospettare del marito. Durante un litigio tra i due, durante il quale Carson si rivela particolarmente violento e pericoloso, Jenny lo ferisce e lo fa arrestare. La polizia lo affida, vista la personalit\u00e0 complessa e contorta, ad una psichiatra che scopre che l'uomo ha molteplici personalit\u00e0. Carson, messa fuori gioco con un violento colpo alla testa la psichiatra, fugge travestito con gli abiti di quest'ultima. Jenny vedendo il medico andarsene la insegue, non sapendo che in realt\u00e0 sta seguendo il marito folle che la conduce nel luogo dove ha nascosto i bambini e dove ritrova anche il suocero, che non era morto come erroneamente creduto da tutti. Carson, infatti, procurava bambini al padre che continuava a praticare su di loro i suoi esperimenti senza paura di essere scoperto dato che da tutti era ritenuto morto. Carson lo uccide e\ndurante un concitato scontro con la polizia , durante il quale usa sua figlia come ostaggio e scudo per se stesso, questa cade nel vuoto. La piccola viene salvata da un amico di Jenny, da sempre innamorato, ricambiato, di lei, che la afferra al volo. Carson,travestito, riesce nuovamente a fuggire. La vita sembra riprendere tranquilla per Jenny con accanto il nuovo compagno e sua figlia. Ma, un giorno, nel parco giochi, la piccola si allontana richiamata dalla voce del padre. Jenny la raggiunge e le dice che ci\u00f2 non \u00e9 possibile, ma alle sue spalle ricompare Carson vestito da donna..."}
{"id": "223165", "revid": "380654", "url": "https://it.wikipedia.org/wiki?curid=223165", "title": "Seymour Skinner", "text": "Seymour Skinner (nato Armin Tamzarian), \u00e8 un personaggio della celebre serie animata de \"I Simpson\".\n\u00c8 il preside della scuola elementare di Springfield, frequentata da Bart e Lisa Simpson. Il cognome Skinner \u00e8 un classico nella figura del preside americano. Tale nome \u00e8 ispirato a Leonard Skinner, insegnante di liceo dei musicisti Gary Rossington e Bob Burns, componenti della band Lynyrd Skynyrd che aveva reso pi\u00f9 restrittive le regole della scuola, impedendo ai ragazzi di portare capelli lunghi. La storpiatura del nome di questo insegnante divenne infatti il nome della band Lynyrd Skynyrd. In originale viene doppiato da Harry Shearer, mentre in italiano da Stefano Mondini\nIl personaggio.\nSebbene Skinner ami mantenere l'immagine di un rigoroso educatore, \u00e8 spesso volitivo e nervoso e ha una dipendenza molto malsana da sua madre Agnes Skinner, che vive ancora con lui e che lo tormenta costantemente. A causa di ci\u00f2, Skinner prova spesso rancore nei suoi confronti. I due sono soliti avere liti furibonde a causa di un cuscino gonfiabile da bagno. Nel primo episodio della settima stagione, \"Casa dolce casettina-uccia-ina-ina\", Agnes teme che la contea possa portarle via il figlio per l'ennesimo litigio dovuto al cuscino, e nel ventunesimo episodio della quinta stagione, \"Il braccio violento della legge a Springfield\", Marge, al momento in forza alla polizia della citt\u00e0, viene chiamata per sedare una violenta discussione in casa Skinner, sempre a causa di suddetto cuscino (che la madre del direttore ha squarciato con un coltello).\nPur provando sincera preoccupazione per la qualit\u00e0 dell'istruzione dei suoi studenti, la maggior parte delle azioni di Skinner ruotano attorno alla garanzia che la scuola abbia finanziamenti adeguati. I suoi costanti, disperati e solitamente inefficaci tentativi di mantenere la disciplina sono uno sforzo per ricevere buone recensioni nelle frequenti ispezioni del suo severo capo, il sovrintendente Chalmers, che non fa alcuno sforzo per nascondere la sua disapprovazione per Skinner. Queste ispezioni di solito vanno male a causa degli elaborati scherzi di Bart Simpson, che mettono in discussione la disperazione di Skinner per l'ordine. Nel corso degli anni per\u00f2, Skinner ha sviluppato un rapporto di amore-odio con Bart; quando Skinner \u00e8 stato licenziato e sostituito da Ned Flanders, Bart ha trovato gli scherzi meno significativi, a causa dell'approccio lassista alla disciplina di Flanders, mentre Skinner provava nostalgia per le sue continue battaglie con Bart. I due hanno legato durante questo periodo e Bart ha fatto uno sforzo per far reintegrare Skinner nella scuola. Inoltre insieme a Homer, Apu, e il commissario Winchester (poi sostituito da Barney) fece parte del quartetto vocale noto come \"I Re Acuti\".\nUno dei tratti distintivi di Skinner \u00e8 che ha servito come sergente dei Berretti Verdi durante la guerra del Vietnam, dove \u00e8 stato catturato dai Viet Cong e ha trascorso tre anni come prigioniero di guerra. Vedere il suo intero plotone divorato da un elefante \u00e8 stata una delle tante cose che hanno portato allo sviluppo del suo disturbo da stress post-traumatico. \u00c8 anche piuttosto amareggiato per il trattamento che lui e altri veterani del Vietnam hanno ricevuto al ritorno dalla guerra. Skinner \u00e8 un combattente altamente qualificato, particolarmente nel corpo a corpo, e dimostra le sue abilit\u00e0 in diversi episodi. Skinner sembra spesso volitivo e facilmente represso, ma spesso utilizzer\u00e0 la sua esperienza di comando militare acquisita nella guerra del Vietnam per ottenere vero rispetto e disciplina. Quando lui e gli studenti sono invasi dalla neve a scuola, li tratta come la sua squadra per controllare temporaneamente il caos, prima che si ammutino.\nNelle prime puntate, era perdutamente innamorato di Edna Caprapall, maestra di Bart, tuttavia non voleva saperne di sposarsi con lei (nonostante in una puntata ci vada molto vicino). Nella puntata dove si scatena la loro attrazione, si rendono conto di non poter palesare il loro amore per evitare un conflitto d'interesse nella scuola. Tuttavia, scoperti, per dimostrare la purezza del sentimento, Skinner confessa di essere ancora \"verginello\" all'et\u00e0 di 44 anni. Tuttavia alla fine della puntata tale affermazione sembra venire smentita quando Skinner e la Caprapall si chiudono nello sgabuzzino mentre si baciano. Dopo molto tempo Skinner chiede a Edna di sposarlo, e lei accetta la proposta, ma il giorno del matrimonio Edna lo lascia sull'altare capendo che Skinner non sar\u00e0 mai pronto a concedersi completamente a lei. Nonostante tutto, l'uomo continua a perseverare in un loro possibile ritorno di fiamma, anche se alla fine Edna sposa Ned Flanders, per poi morire poco dopo.In precedenza Skinner aveva avuto un breve flirt con Patty Bouvier, con quest'ultima che tuttavia aveva dovuto rifiutare il suo amore, seppur ricambiato, per via del forte legame con la sorella gemella.\nUna gag ricorrente della serie \u00e8 che Skinner si intromette sempre nelle conversazioni, infatti, quando le persone discutono, lui passa in maniera disinvolta pronunciando una frase inerente al discorso (facendo sempre delle sottolineazioni) per poi andarsene subito dopo. Nell'episodio \"Il direttore e il povero (4F23)\" si scopre che, in realt\u00e0, il Seymour Skinner che si conosce nella serie \u00e8 un impostore di nome Armin Tamzarian (il che, dato il suo cognome, vorrebbe dire che Skinner \u00e8 in realt\u00e0 armeno-americano) che durante la guerra del Vietnam prese i documenti al vero Seymour Skinner, presunto morto in battaglia. Spinto dal dovere, torn\u00f2 a Springfield per comunicare alla madre la terribile notizia, ma non ce la fece a deluderla e si spacci\u00f2 egli stesso per il figlio, diventando il personaggio che si vede nella serie; nella puntata fa la sua apparizione il vero Seymour Skinner intenzionato a riprendere il suo posto, ma, dopo una specie di processo, la cittadinanza e la madre di Skinner decidono di tenersi l'impostore, rifiutando il vero Seymour, troppo deciso rispetto al vecchio."}
{"id": "223166", "revid": "767487", "url": "https://it.wikipedia.org/wiki?curid=223166", "title": "Due volte nella vita (film 1985)", "text": "Due volte nella vita (\"Twice in a Lifetime\") \u00e8 un film del 1985 diretto da Bud Yorkin. In Italia \u00e8 stato trasmesso in TV con il titolo \"Due donne nella vita\".\nTrama.\nHenry, un modesto operaio sposato con figli, conosce al pub la bella e simpatica Audrey mentre festeggia il suo cinquantesimo compleanno. Tra i due nasce una relazione e l'uomo lascia sua moglie Kate."}
{"id": "223168", "revid": "767487", "url": "https://it.wikipedia.org/wiki?curid=223168", "title": "Due volte nella vita (film 1998)", "text": "Due volte nella vita \u00e8 un film del 1998, diretto dal regista Emanuela Giordano.\nTrama.\nL'azione del film (per 3/4 girato in bianco e nero), si svolge all'interno di un obitorio "}
{"id": "223169", "revid": "438678", "url": "https://it.wikipedia.org/wiki?curid=223169", "title": "\u00c8 nata una stella (film 1937)", "text": "\"\u00c8 nata una stella (A Star Is Born)\" \u00e8 un film del 1937, diretto da William A. Wellman.\nIl melodramma ha attinto da una precedente opera, \"A che prezzo Hollywood? (What price Hollywood?)\" del 1932, con la regia di George Cukor. Esistono altre tre versioni del film: una del 1954 (\"\u00c8 nata una stella\" di George Cukor) con Judy Garland, una del 1976 (\"\u00c8 nata una stella\" di Frank Pierson) con Barbra Streisand ed una terza versione del 2018, diretta e interpretata da Bradley Cooper e con Lady Gaga nel ruolo della protagonista.\nTrama.\nEsther Blodgett \u00e8 una ragazza di paese che approda nella rutilante Hollywood per diventare un'attrice famosa; ma la ragazza non ha vita facile e gli inizi sono stentati. Il caso, per\u00f2, le d\u00e0 una mano: Esther incontra il famoso attore Norman Maine, che si innamora di lei e diventa, in qualche misura, il suo pigmalione, aiutandola nella scalata verso le majors e le produzioni che contano. Esther, che ha adottato lo pseudonimo di Vicki Lester, diventa una stella, proprio grazie ad un film che ha girato insieme a Norman \"The Enchanted Hours\". I due decidono di sposarsi. Ma, mentre la popolarit\u00e0 di Vicki cresce, quella di Norman scende, fino ad arrestarsi.\nNorman finisce quindi per suicidarsi, dopo aver cercato sollievo nell'alcol, sia perch\u00e9 incapace di gestire il successo della moglie, sia per un ultimo atto di amore nei suoi confronti; Esther infatti, a fronte dei fallimenti del marito, aveva deciso di interrompere la propria carriera per prendersene cura. L'uomo, ubriaco, durante la cerimonia di consegna degli Oscar, aveva interrotto i ringraziamenti della moglie per la vittoria, dando vita ad un monologo sinistro e privo di dignit\u00e0 che era terminato con uno schiaffo involontariamente dato a Vicki che gli si era avvicinata nel tentativo di fermarlo. In un certo senso Norman continuer\u00e0 a favorire la carriera di Vicki proprio attraverso questa decisione estrema.\nProduzione.\nIl film fu prodotto dalla Selznick International Pictures.\nCast.\nJanet Gaynor, gi\u00e0 premio Oscar nel 1929 per \"Aurora\" di Friedrich Wilhelm Murnau, \"L'angelo della strada\" di Frank Borzage e \"Settimo cielo\" sempre di Borzage. Interpreta con grande sensibilit\u00e0 Esther/Vicki, una giovane attrice in vertiginosa scalata al successo. Per la grande interpretazione la Gaynor ottenne una nomination all'Oscar alla Miglior Attrice.\nFredric March, gi\u00e0 premio Oscar nel 1932 per \"Il dottor Jekyll\", interpreta Alfred/Norman. Nella sua performance sottolinea i disagi, le fragilit\u00e0 e la labilit\u00e0 di una personalit\u00e0 devastata dalla mancanza di successo e di fama, disegnando contorni e sfumature sottili, tragiche e disperate. Anch'egli ottiene una nomination all'Oscar, come Miglior Attore.\nOwen Moore, qui nel ruolo di Casey Burke, con la partecipazione a questo film \u00e8 alla fine della sua carriera: la sua vita privata \u00e8 una delle tante che ispirarono la storia di \"\u00c8 nata una stella\" (un'altra, fu quella di Tom Forman). Famoso attore del muto, Moore fu il primo marito di Mary Pickford che conquist\u00f2 una popolarit\u00e0 e una fama che finirono per lasciarlo nell'ombra. Moore si rifugi\u00f2 nell'alcool, reagendo in maniera violenta. Dopo il divorzio, la sua carriera si trascin\u00f2 stancamente e, nel 1939, l'attore mor\u00ec a causa di un attacco cardiaco.\nAltre presenze: Adolphe Menjou (Oliver Niles), Lionel Stander (Libby) e Edgar Kennedy (Pop Randall).\nDistribuzione.\nDistribuito dall'United Artists, il film usc\u00ec nelle sale cinematografiche statunitensi il 27 aprile 1937 dopo essere stato presentato in prima a Los Angeles il 20 aprile e a New York il 22 aprile 1937.\nRiconoscimenti.\nNel 1937 il National Board of Review of Motion Pictures l'ha inserito nella lista dei migliori dieci film dell'anno."}
{"id": "223170", "revid": "125989115", "url": "https://it.wikipedia.org/wiki?curid=223170", "title": "Gae Aulenti", "text": "Considerata una dei migliori architetti della sua generazione, ha lasciato un'impronta indelebile nella storia del design internazionale. Nel corso della sua lunga carriera ha vinto numerosi premi, tra cui il prestigioso Premio Imperiale per l'architettura conferito dalla Japan Art Association di Tokyo.\nBiografia.\nNata nel 1927 a Palazzolo dello Stella (UD), figlia di Aldo Aulenti, di origini pugliesi, e Virginia Gioia, napoletana di origini calabresi. Suo padre era nato ad Acri, in Calabria, figlio di Giuseppe Michele Aulenti, nato a Canneto di Bari il 4 ottobre 1865.\nSi laurea in architettura al Politecnico di Milano nel 1953, dove consegue anche l'abilitazione alla professione. Gae Aulenti si forma come architetta nella Milano degli anni cinquanta, dove l'architettura italiana \u00e8 impegnata nella ricerca storico culturale di recupero dei valori architettonici del passato e dell'ambiente costruito esistente che confluir\u00e0 nel movimento Neoliberty. Aulenti fa parte di questo filone, che dissente dal razionalismo.\nFu legata sentimentalmente al noto politico Carlo Ripa di Meana.\nAttivit\u00e0 professionale.\nDal 1955 al 1965 fa parte della redazione di \"Casabella-Continuit\u00e0\" sotto la direzione di Ernesto Nathan Rogers. Sul fronte universitario \u00e8 assistente prima di Giuseppe Samon\u00e0 (dal 1960 al 1962) presso la cattedra di Composizione Architettonica all'Istituto Universitario di Architettura di Venezia, e poco dopo (dal 1964 al 1969) dello stesso Ernesto Nathan Rogers presso la cattedra di Composizione Architettonica al Politecnico di Milano. In quel periodo conosce il giovane Renzo Piano, impegnato ad effettuare una ricerca per la cattedra di Rogers.\nDel 1965 \u00e8 la sua celebre lampada da tavolo \"Pipistrello\", disegnata come \"site specific\" per lo showroom di Olivetti che realizza contestualmente a Parigi. Poco dopo, per la stessa Olivetti disegner\u00e0 lo showroom di Buenos Aires. La collaborazione con la nota azienda produttrice di macchine per scrivere le d\u00e0 una certa notoriet\u00e0, tanto che poco dopo Gianni Agnelli la chiamer\u00e0 per affidarle la ristrutturazione del suo appartamento milanese in zona Brera. Tra i due nasce un'amicizia che durer\u00e0 per tutta la vita e per gli Agnelli Aulenti concepir\u00e0 numerosi progetti.\nNel 1972 partecipa all'esposizione \"Italian: the new Domestic Landscape\" organizzata da Emilio Ambasz al MoMa insieme a numerosi altri designer e architetti emergenti, tra cui Marco Zanuso e Richard Sapper, Joe Colombo, Ettore Sottsass, Cesare Leonardi, Gaetano Pesce, Archizoom, Superstudio, Gruppo Strum e Gruppo 9999.\nDi se stessa usava dire di vedere la sua architettura in stretta relazione e in interconnessione con l'ambiente urbano esistente, che diviene quasi la sua forma generatrice, cercando, con questo, di trasferire nel suo spazio architettonico la molteplicit\u00e0 e l'intensit\u00e0 degli elementi, che vanno a definire l'universo urbano. Dal 1974 al 1979 \u00e8 componente del Comitato direttivo della rivista \"Lotus International\", poi fa esperienze artistiche e dal 1976 al 1978 collabora con Luca Ronconi a Prato al Laboratorio di Progettazione Teatrale.\nNel 1979 le viene affidata la direzione artistica della Fontana Arte, con cui aveva gi\u00e0 collaborato in passato. Vengono prodotte lampade e oggetti d'arredo ancora oggi a catalogo, tra i quali la Lampada Giova (1964), Tavolo con ruote (1980) esposto al Museum of Modern Art e Tavolo Tour (1993). Tra i collaboratori di maggior rilievo compaiono Piero Castiglioni, Pierluigi Cerri, Daniela Puppa e Franco Raggi.\nHa una lunga relazione con Carlo Ripa di Meana, da cui si allontaner\u00e0 per la sua vicinanza a quello che definir\u00e0 \"craxismo deleterio\". Nel 1984 viene nominata corrispondente dell'Accademia Nazionale di San Luca a Roma, mentre dal 1995 al 1996 \u00e8 presidente dell'Accademia di Belle Arti di Brera. Nel 2005 ha costituito, con Marco Buffoni, Francesca Fenaroli e Vittoria Massa, la \"Gae Aulenti Architetti Associati\" .\nMuore il 31 ottobre 2012 a Milano all'et\u00e0 di 84 anni. Prima della sua scomparsa, il 16 ottobre viene insignita del premio alla carriera consegnatole dalla Triennale. In una nota ufficiale, il Presidente della Repubblica Giorgio Napolitano esprime il cordoglio per la scomparsa dell'Aulenti, ricordandola come: \nIl 7 dicembre 2012 viene inaugurata ed intitolata a suo nome la nuova grande piazza circolare situata al centro del complesso della Torre Unicredit di Milano.\nOpere architettoniche rilevanti.\nFra le sue opere sia architettoniche, che di design, si ricordano il Museo d'Orsay con il tema floreale delle lunette della volta (1980-86), tra le principali opere della corrente Neoliberty.\nArchivio.\nIl suo archivio \u00e8 stato ordinato ma \u00e8 conservato presso privati; per la sua consultazione rivolgersi alla Soprintendenza archivistica e bibliografica della Lombardia. L'archivio \u00e8 composto da 630 progetti di architettura (dal 1956 ad oggi) corrispondenti a circa disegni su lucido (per lo pi\u00f9 in formato A0) cos\u00ec suddivisi: 305 progetti in 120 tubi di cartone; 287 progetti in 8 cassettiere metalliche per disegni formato A0; 38 progetti in 4 cassettiere in legno per disegni formato A0. Materiale di progetto per scenografie teatrali/disegni a mano libera o colorati a mano conservati in 1 cassettiera in legno per disegni formato A0. Materiale fotografico in 303 cartelle a sospensione (formato A4) contenute in 4 cassettiere e in 32 cartelle in cartone. 7 modelli architettonici con teca di plexiglas. Solo per i progetti dal 1990 ad oggi: copie piegate dei disegni e corrispondenza relativa ai progetti in 340 faldoni"}
{"id": "223171", "revid": "438678", "url": "https://it.wikipedia.org/wiki?curid=223171", "title": "\u00c8 nata una stella (film 1954)", "text": "\u00c8 nata una stella (\"A Star is Born\") \u00e8 un film del 1954 diretto da George Cukor. \u00c8 il secondo film pi\u00f9 famoso di Judy Garland dopo \"Il mago di Oz\" (1939).\nTale film \u00e8 il remake di \"\u00c8 nata una stella\" del 1937. Un altro remake \u00e8 uscito nel 1976 ed un altro ancora nel 2018.\nTrama.\nNorman Maine, famoso attore cinematografico in declino, viene salvato dalla cantante Ester Blodgett da una figuraccia nel bel mezzo di uno spettacolo. Grato del gesto, l'attore decide di lanciare la promettente cantante fino a portarla al successo, mentre la sua stella piano piano si oscura, e, nonostante i due si sposino, la decadenza di Norman porta l'attore a togliersi di mezzo volontariamente.\nDistribuzione.\nIl film ebbe la sua prima assoluta a Los Angeles il 29 settembre 1954; un'altra proiezione ufficiale avvenne a New York l'11 ottobre successivo; venne quindi distribuito nelle sale cinematografiche statunitensi dalla Warner Bros. dal 16 ottobre dello stesso anno.\nIn Italia venne distribuito al cinema dalla Warner Bros. dal 25 febbraio 1955.\nRiconoscimenti.\nIl film ha ricevuto sei \"nomination\" ai Premi Oscar 1955 (miglior attore protagonista a James Mason, miglior attrice protagonista a Judy Garland, migliore scenografia, migliori costumi, miglior colonna sonora e miglior canzone per \"The Man that Got Away\") e ha vinto due Golden Globe 1955 per il miglior attore di un film commedia o musicale a Mason e la miglior attrice di un film commedia o musicale alla Garland.\nNel 1954 il National Board of Review of Motion Pictures l'ha inserito nella lista dei migliori dieci film dell'anno.\nNel 2000 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 2002 l'American Film Institute lo ha inserito al 43\u00ba posto nella lista dei 100 migliori film sentimentali di tutti i tempi."}
{"id": "223172", "revid": "767487", "url": "https://it.wikipedia.org/wiki?curid=223172", "title": "\u00c8 nata una stella (film 1976)", "text": "\u00c8 nata una stella (\"A Star Is Born\") \u00e8 un film del 1976 diretto da Frank Pierson.\n\u00c8 il secondo remake di \"\u00c8 nata una stella\" del 1937, dopo \"\u00c8 nata una stella\" del 1954. Un terzo remake \u00e8 stato distribuito nelle sale nel 2018.\nTrama.\nJohn, cantante rock sul viale del tramonto (a causa dell'alcool e della droga), scopre in un night la bravissima ma sconosciuta collega Esther. I due si innamorano e si sposano. John decide di lanciare nello star system la consorte, che presto diventa una stella; lui ne \u00e8 felice ma anche geloso: si d\u00e0 di nuovo all'alcol e la tradisce. La crisi per\u00f2 passa e i due si ritrovano uniti, ma il destino vuole che John muoia poco dopo in un incidente d'auto. Lei lo ricorder\u00e0 nelle sue canzoni.\nColonna sonora.\nLa colonna sonora ha raggiunto la prima posizione nella Billboard 200 per sei settimane, nella Official Albums Chart per due settimane, in Canada ed in Nuova Zelanda, la terza in Australia, la settima nei Paesi Bassi e la decima in Norvegia vincendo 12 dischi di platino. Il brano \"Evergreen (Love Theme from A Star Is Born)\" ha raggiunto la prima posizione nella Billboard Hot 100 per tre settimane e la terza nella Official Singles Chart ed in Nuova Zelanda ed ha vinto il Grammy Award for Song of the Year 1978."}
{"id": "223174", "revid": "767487", "url": "https://it.wikipedia.org/wiki?curid=223174", "title": "Edizione straordinaria (film 1934)", "text": "Edizione straordinaria \u00e8 un film del 1934, diretto dal regista Edward Sedgwick."}
{"id": "223175", "revid": "767487", "url": "https://it.wikipedia.org/wiki?curid=223175", "title": "Edizione straordinaria (film 1941)", "text": "Edizione straordinaria \u00e8 un film del 1941, diretto dal regista Pietro Francisci."}
{"id": "223176", "revid": "767487", "url": "https://it.wikipedia.org/wiki?curid=223176", "title": "El Alamein (film 1957)", "text": "El Alamein \u00e8 un film italiano del 1957 diretto da Guido Malatesta.\nIl film \u00e8 noto anche con il titolo \"El Alamein (Deserto di gloria)\".\nTrama.\nRoma. Il giovane Sergio Marchi \u00e8 fidanzato con Nancy Carson, cantante inglese. Allo scoppio della guerra, Sergio \u00e8 inviato in Africa, ad El Alamein con i paracadutisti della Divisione Folgore, al comando del capitano Bruschi con l'ordine di presidiare un caposaldo della cintura difensiva di El Alamein. In seguito allo sfondamento del fronte operato dall'8\u00aa armata britannica il loro reparto si trova tagliato fuori, ricevendo il cap. Bruschi per via aerea, tramite un ufficiale di collegamento della Luftwaffe, tenente Kruger, l'ordine di resistere ad oltranza.\nDurante un contatto con le forze corazzate inglesi il capitano Bruschi viene ucciso in azione, il tenente Marchi nella medesima azione distrugge un carro Sherman e ne cattura l'equipaggio ferito. Durante una pausa nei combattimenti il comandante del carro inglese, capitano Moore, chiede di vedere il comandante italiano per protestare contro il trattamento dei suoi feriti da parte degli italiani. Alla risposta del ten. Marchi il suo atteggiamento cambia e i due iniziano a parlare, dopo qualche istante si ode una voce provenire da un mezzo inglese con un megafono che invita alla resa.\nDopo aver ricevuto con un plico lanciato da un aereo l'ordine di resistere fino alle sette di sera del giorno dopo, il ten. Marchi fa chiamare il comandante inglese per dirgli di tenersi pronto per la mattina dopo quando sarebbe stato restituito con i suoi uomini agli inglesi.\nIl capitano Moore vede la foto di Nancy e chiede a Marchi cosa la ragazza sia per lui. Marchi gli risponde: un caro ricordo, qualcosa che forse farei meglio a dimenticare. Moore gli dice di averla vista al Cairo cantare per i feriti inglesi. Al mattino le loro strade si dividono; l'inglese in viaggio verso un ospedale del Cairo, l'italiano a El Alamein a combattere una battaglia senza speranza. Mentre nel deserto il caposaldo italiano, dopo strenua resistenza, \u00e8 stato travolto, al Cairo Moore incontra Nancy Carson e le dice che nel deserto ha incontrato un ufficiale italiano, Sergio Marchi.\nI due si ritrovano in un ospedale da campo inglese sotto gli occhi di Moore e di un soldato inglese."}
{"id": "223177", "revid": "33689", "url": "https://it.wikipedia.org/wiki?curid=223177", "title": "El Alamein (film 2002)", "text": ""}
{"id": "223178", "revid": "767487", "url": "https://it.wikipedia.org/wiki?curid=223178", "title": "Enigma (film 1929)", "text": "Enigma (\"Die Frau, nach der man sich sehnt\") \u00e8 un film muto del 1929 diretto da Kurt Bernhardt (Curtis Bernhardt).\nTrama.\nHenri Leblanc, ultimo discendente di una dinastia industriale ormai sull'orlo della bancarotta, per salvare l'azienda di famiglia deve sposare una ricca ereditiera. Ma sul treno che lo sta portando in luna di miele con la moglie, Henri incontra la bellissima Stascha, una donna misteriosa, legata all'ambiguo dottor Karloff. Leblanc si innamora follemente di Stascha e per lei lascia la moglie, progettando una fuga con l'amante. Karloff, allora, per fermarli, li minaccia e, quando Leblanc chiama la polizia, spara a Stascha.\nProduzione.\nIl film fu prodotto dalla Terra-Filmkunst e fu girato a Berlino, nei Terra-Glashaus Berlin-Marienfelde nel gennaio e nel febbraio 1929.\nDistribuzione.\nDistribuito dalla Terra-Filmverleih, il film fu proibito ai minori e usc\u00ec nelle sale cinematografiche tedesche il 29 aprile 1929. In Italia, ottenne il visto di censura numero 25750 rilasciato il 31 maggio 1930 e venne distribuito dalla Terra Film in una versione di 2149 metri."}
{"id": "223180", "revid": "767487", "url": "https://it.wikipedia.org/wiki?curid=223180", "title": "Enigma (film 1988)", "text": "Enigma \u00e8 un film del 1988 diretto da Alberto Chiantaretto, Marco di Castri, Daniele Pianciola e Jean Rouch.\nTrama.\nUn misterioso personaggio incarica un falsario di dipingere il quadro che Giorgio de Chirico durante il suo soggiorno a Torino nel 1911 non riusc\u00ec a realizzare. L'atmosfera del film vuole ricreare le suggestioni dell'arte metafisica di De Chirico insistendo sull'aspetto architettonico della citt\u00e0 e sul pensiero di Friedrich Nietzsche che risiedette in questa citt\u00e0 quando fu colto dalla pazzia."}
{"id": "223182", "revid": "767487", "url": "https://it.wikipedia.org/wiki?curid=223182", "title": "Enrico IV (film 1943)", "text": "Enrico IV \u00e8 un film del 1943 diretto da Giorgio P\u00e0stina.\nTrama.\nDa un racconto di Luigi Pirandello pubblicato nel 1922, un film che narra la storia di un uomo ricco che, dopo una caduta da cavallo, crede di essere Enrico IV di Germania.\nVent'anni dopo una vita da recluso a Canossa ricever\u00e0 delle visite e ritrover\u00e0 la memoria.\nProduzione.\nAll'adattamento del film hanno partecipato anche Stefano Landi, figlio di Pirandello e Vitaliano Brancati. Il risultato \u00e8 efficace. Da notare inoltre la bizzarria riguardante l'attore Augusto Marcacci, che compare nel film con la voce di Amilcare Pettinelli poich\u00e9 presta la sua al protagonista del film, Osvaldo Valenti."}
{"id": "223183", "revid": "73125", "url": "https://it.wikipedia.org/wiki?curid=223183", "title": "Materia interstellare", "text": ""}
{"id": "223184", "revid": "767487", "url": "https://it.wikipedia.org/wiki?curid=223184", "title": "Enrico IV (film 1984)", "text": "Enrico IV \u00e8 un film del 1984 diretto da Marco Bellocchio, libera trasposizione dell'omonima tragedia di Luigi Pirandello.\n\u00c8 stato presentato in concorso al 37\u00ba Festival di Cannes.\nTrama.\nIl Marchese di Nolli, con la sua fidanzata Frida, uno psichiatra, Matilde, madre di Frida e Belcredi, suo compagno, vanno al castello dove il di lui zio si \u00e8 rinchiuso per vent'anni nella pazzia, convinto, dopo una caduta durante una cavalcata in costume in cui erano presenti Matilde e Belcredi, di essere l'imperatore del Sacro Romano Impero Enrico IV di Germania. L\u00ec \u00e8 mantenuto dalla sorella e da Di Nolli con servit\u00f9 e arredi verosimili, facendo credere all'uomo di essere realmente nel Medioevo, compresa la visita di prostitute con le quali Enrico si intratteneva e dalle quali ha avuto, presumibilmente, numerosi figli. Ogni anno, quando cade la neve, Enrico indossa il saio del penitente e si inginocchia davanti alla finestra del castello di Matilde di Canossa per ottenere il perdono dal papa, che puntualmente viene negato, scatenando la sua furia. Ma non \u00e8 possibile fare altrimenti perch\u00e9, un anno si \u00e8 provato a perdonarlo, ma ci\u00f2 lo aveva fatto infuriare ancora di pi\u00f9.\nDurante il viaggio lo psichiatra, sfogliando un album fotografico, fa delle domande a Matilde sul perch\u00e9 egli avesse scelto di mascherarsi da Enrico IV. La donna risponde che, chiamandosi Matilde, avrebbe impersonato la contessa Matilde di Canossa: dal momento che, da giovane, lui le faceva una corte sfrenata, suscitando per\u00f2 solo riso e derisione da parte di lei e dagli altri del gruppo. Di Nolli, invece \u00e8 in lutto perch\u00e9 sua madre \u00e8 da poco morta, andando a visitare Enrico nella convinzione che fosse vicino alla guarigione. La loro presenza nel castello \u00e8 quella dunque di fare l'estremo tentativo di far rinsavire Enrico.\nGiunti al castello, guidati dai servi, la compagnia comincia a mascherarsi, lo psichiatra da messo papale, Belcredi da umile frate al suo seguito e Matilde da suocera dell'imperatore, il quale accoglie di malavoglia gli ospiti. Lo psichiatra escogita un contro-trauma per poter far rinsavire Enrico: consisterebbe, dopo aver fatto finta di andarsene, nel disporre Frida e Di Nolli al posto delle due grandi tele nella sala del trono, e alle otto meno dieci, quando Enrico passer\u00e0 nella sala, Frida comincer\u00e0 a chiamarlo, poi il grande lampadario verr\u00e0 acceso con lampadine, in modo da causare uno shock a Enrico che, mettendogli vicino Frida e Matilde, farebbe tornare Enrico in s\u00e9.\nMa n\u00e9 loro, n\u00e9 i servitori del castello sanno che Enrico, da qualche tempo rinsavito, ha deliberatamente continuato questa sua commedia per il suo divertimento, per una sorta di vendetta contro coloro che lo chiamavano pazzo gi\u00e0 da prima.\nProduzione.\nIl film \u00e8 stato girato alla Rocchetta Mattei di Grizzana Morandi per le riprese esterne e per le riprese interne nei pressi di Roma nell'autunno del 1983 e nella primavera del 1984."}
{"id": "223186", "revid": "767487", "url": "https://it.wikipedia.org/wiki?curid=223186", "title": "Estasi (film 1933)", "text": "Estasi (\"Ekstase\") \u00e8 un film del 1933, diretto da Gustav Machat\u00fd, con protagonisti Hedy Lamarr (allora Hedy Kiesler), Aribert Mog e Zvonimir Rogoz.\nLa pellicola contiene una delle prime scene di nudo integrale in un film, aspetto che contribu\u00ec alla sua fama, pur essendo oggetto di censure e talvolta rimosso dal mercato.\nTrama.\nEva ed Emile si sposano. La notte di nozze per\u00f2 Eva rimane delusa: Emile non vuole congiungersi con lei. Anche nei giorni seguenti il marito non mostra passione verso di lei. Per questo, rattristata, decide di lasciarlo e ritorna dalla sua famiglia di origine, dove decide di vivere per qualche tempo.\nUna mattina, messa di buon umore dal sole splendente, Eva decide di fare una cavalcata. Arrivata nei pressi di uno stagno, lascia il cavallo, si spoglia e fa il bagno nuda. Ma perde sia il cavallo che il vestito. Adam, un ingegnere che costruisce una linea ferroviaria nei pressi, cattura il cavallo e lo conduce a lei. La sua disponibilit\u00e0 empatica impressiona Eva, i due si innamorano. Quella notte Eva raggiunge Adam nella sua abitazione e pu\u00f2 finalmente conoscere la passione amorosa.\nIl giorno dopo il padre di Eva le annuncia la visita del marito. Emile vorrebbe riconciliarsi con lei ma la donna \u00e8 categorica, anche perch\u00e9 la sera stessa ha un appuntamento con Adam in citt\u00e0. \nEmile sconsolato riprende la propria auto e se ne va. Per\u00f2 prende una strada sconosciuta e poco dopo deve fermarsi perch\u00e9 la strada \u00e8 interrotta da un cantiere ferroviario. Il direttore dei lavori \u00e8 proprio Adam; si presenta e gli chiede un passaggio. Mentre sono in macchina Emile si accorge che Adam tiene tra le dita la collana di Eva. L'uomo adesso ha capito che non ha alcuna possibilit\u00e0 di tornare con Eva.\nLa sera, mentre Eva e Adam ballano, Emile scrive un biglietto all'adorata madre e si spara. Adam riconosce in lui il forestiero che lo aveva accompagnato in citt\u00e0 e riflette sul fatto che forse avrebbe potuto aiutarlo; da parte sua, Eva si rende conto di essere lei stessa la causa del suicidio, ma non racconta nulla ad Adam.\nDurante la notte la coppia va alla stazione per prendere un treno per Berlino. C'\u00e8 molto da aspettare e i due si appisolano su una panchina. Eva si sveglia per prima e, mentre Adam dorme ancora, decide di partire da sola: ha pesato, nella sua decisione, il rimorso per il suicidio del marito.\nAdam torna al suo lavoro ma non dimenticher\u00e0 mai la ragazza.\nProduzione.\nProdotto dalla societ\u00e0 Elektafilm il film venne girato a Vienna (nell'atelier Sch\u00f6nbrunne) e a Praga.\nDistribuzione.\nIl film usc\u00ec in Austria il 18 febbraio 1933.\nData di uscita.\nIl film venne distribuito in varie nazioni, fra cui:\nAccoglienza.\nIl film all'epoca fece scalpore in quanto la protagonista, interpretata dall'attrice Hedwig Eva Maria Kiesler, nota con il nome d'arte di Hedy Lamarr, apparve completamente nuda in una scena del film. Era la prima scena di nudo integrale in un film, che contribu\u00ec alla notoriet\u00e0 dell'attrice ed alla fama del film, che sar\u00e0 oggetto di censure e talvolta tolto dal mercato.\nIl film, che venne vietato in alcuni paesi (in Italia venne presentato solo nel 1934 alla Mostra del Cinema di Venezia), fu uno dei primi film erotici della storia del cinema. Fritz Mandl, marito dell'attrice all'epoca del film, spinto dalla gelosia, cerc\u00f2 (inutilmente) di comprare tutte le copie esistenti al mondo del film per toglierle dalla circolazione.\nEdizioni Home Video.\nNel 2021 \u00e8 stata editata una versione DVD in Italia, a cura della DNA Srl, curata dallo studioso di Storia del Cinema Riccardo Cusin, che, presenta parte della pellicola col doppiaggio italiano, con le voci di Francesco Trabucco, Riccardo Cusin e Anna Maria Fontanini. Questa versione \u00e8 disponibile anche in streaming su alcune piattaforme. Il DVD inoltre include, come Extra, un secondo film di Machat\u00fd, \"Erotikon\" (Seduzione, 1929), in versione originale con sottotitoli in italiano."}
{"id": "223187", "revid": "767487", "url": "https://it.wikipedia.org/wiki?curid=223187", "title": "Estasi (film 1960)", "text": "Estasi (\"Song Without End\") \u00e8 un film del 1960 diretto da George Cukor e Charles Vidor e ispirata alla storia della vita del celebre compositore Franz Liszt.\nTrama.\nStoria d'amore fra Franz Liszt e la principessa Carolyne, che incoraggia il musicista a comporre piuttosto che limitarsi a eseguire brani composti da altri musicisti. Per lei egli \u00e8 disposto a lasciare la contessa con la quale convive e ha avuto i suoi figli. Mentre ella \u00e8 disposta a chiedere il divorzio dal marito, che glielo concede dopo una lunga trattativa. Per poter vivere la loro storia Franz Liszt accetta di diventare sovrintendente musicale alla Corte della Granduchessa di Weimar, che interverr\u00e0 pi\u00f9 volte come mediatrice. Ma, nonostante il consenso del marito, \u00e8 il Vescovo che nega ai due innamorati la possibilit\u00e0 di sposarsi con rito religioso. Carolyne decide allora di andare a Roma per convincere i cardinali del Sant'Uffizio, che in un primo tempo accolgono favorevolmente la domanda della principessa, ma all'ultimo, quando gi\u00e0 le nozze sono state organizzate, a causa della falsit\u00e0 del giuramento di essere stata costretta, la dispensa viene revocata.\nNel frattempo, Franz Liszt aiuta Richard Wagner, ricercato dalla polizia, a espatriare. Questi gli consegna lo spartito del Lohengrin. Durante la prima dell'opera il principe parla con la consorte ed esce dal loggione insieme a lei. Franz riceve un documento che annulla la dispensa a causa della rivelazione della falsit\u00e0 di quanto affermato dalla principessa che ha giurato di essere stata costretta al matrimonio. Essendo entrambe molto religiosi decidono di lasciarsi. Franz Liszt Wagner decide di abbandonare la carriera, lasciare tutti i suoi averi ai suoi figli e ritirarsi in un monastero cambiando stile di vita, diventandone l'organista."}
{"id": "223188", "revid": "767487", "url": "https://it.wikipedia.org/wiki?curid=223188", "title": "Estasi (film 1993)", "text": "Estasi \u00e8 un film del 1993 diretto da Maria Carmela Cicinnati e Peter Exacoustos."}
{"id": "223189", "revid": "767487", "url": "https://it.wikipedia.org/wiki?curid=223189", "title": "Ettore Fieramosca (film 1915)", "text": "Ettore Fieramosca \u00e8 un film muto italiano del 1915 diretto da Domenico Gaido e Umberto Paradisi, e tratto dall'omonimo romanzo di Massimo D'Azeglio del 1833.\nTrama.\nEttore Fieramosca \u00e8 un giovane soldato di ventura, amato dalla bella castellana di Monreale, che per\u00f2 \u00e8 costretta a sposarsi con Graiano d'Asti per avere il patrimonio delle terre assicurato.\nMa l'uomo si rivela un imbroglione facendo massacrare tutti gli uomini del castello facendo in modo da lasciare libera la strada alle armate francesi.\nSubito scoppia una battaglia tra francesi e spagnoli: l'esito si rivela subito favorevole per questi ultimi.\nAnche Fieramosca \u00e8 sceso in battaglia al fianco degli spagnoli, credendo che la sua \"signora\" ormai lo abbia abbandonato.\nL'ultima parte della battaglia si svolger\u00e0 a Barletta dove questi affiancato dalle truppe di Colonna e con alcuni prigionieri francesi, sfida tredici di questi per essersi ribellati alle offese che De La Morte aveva pronunciato durante un banchetto.\nLa vittoria \u00e8 degli italiani ed Ettore pu\u00f2 finalmente correre a Monreale dove sposer\u00e0 la sua amata."}
{"id": "223190", "revid": "767487", "url": "https://it.wikipedia.org/wiki?curid=223190", "title": "Ettore Fieramosca (film 1938)", "text": "Ettore Fieramosca \u00e8 un film del 1938 diretto da Alessandro Blasetti, liberamente tratto dall'omonimo romanzo di Massimo d'Azeglio, pubblicato nel 1833 e ispirato alla vicenda storica della disfida di Barletta.\nTrama.\nNel 1503, Francesi e Spagnoli si contendono la regione circostante il castello siciliano di Morreale. Giovanna, la bella castellana, anela a liberarsi dal giogo straniero e per questo vuole sposare un coraggioso cavaliere. Graiano d'Asti la inganna facendo combattere al proprio posto Ettore Fieramosca e poi vantandosi lui con Giovanna dell'impresa, riuscendo in tal modo a convincerla a sposarlo.\nDopo le nozze, Graiano rivela le sue vere intenzioni e apre ai Francesi le porte del castello, ottenendo di essere nominato duca di Morreale in cambio del tradimento. Solo Fieramosca si oppone eroicamente all'invasione, ma resta gravemente ferito. Assistito da Giovanna, attratta da lui, viene trasportato dai suoi compagni d'arme in Puglia. Qui arrivano anche Graiano e i Francesi, guidati da Guy De la Motte, che sono stati fatti prigionieri degli Spagnoli, con i quali adesso milita Fieramosca.\nDe la Motte, bench\u00e9 prigioniero, irride e schernisce i cavalieri italiani che combattono con gli spagnoli. Ci\u00f2 provoca la reazione di questi e ne nasce una sfida a cui partecipano tredici armati per parte. Tra i Francesi milita anche Graiano, che tenta di uccidere Fieramosca, ma la vittoria \u00e8 degli italiani e di Fieramosca che prevale su Graiano, uccidendolo, mentre tutti i cavalieri francesi vengono risparmiati. Potr\u00e0 cos\u00ec sposare l'amata Giovanna e regnare con lei su Morreale.\nRealizzazione del film.\nSoggetto e sceneggiatura.\nL'idea di trasporre sullo schermo il romanzo di Massimo D'Azeglio era stata proposta da Blasetti gi\u00e0 nel 1935, ma non venne approvata dalla Direzione generale della Cinematografia, l'ufficio del governo fascista incaricato di presiedere alla produzione italiana, che prefer\u00ec invece realizzare \"Scipione l'Africano\". Blasetti ritorn\u00f2 sul progetto nel 1937, sempre a partire dall'opera del D'Azeglio, proponendosi tuttavia di reinterpretarla con molta libert\u00e0: \u00abIl romanzo - dichiar\u00f2 - non viene n\u00e9 escluso, n\u00e9 accettato, servir\u00e0 come punto di partenza. Bisogna considerare l'epoca in cui scriveva il D'Azeglio e quindi sfrondarlo della simbologia di allora\u00bb.\nL'intenzione del regista era soprattutto di carattere nazionalista. L'anno precedente egli aveva sostenuto la necessit\u00e0 di realizzare un \u00abfilm che parli efficacemente dell'Italia fascista a 50 milioni di stranieri\u00bb. Il film esalta dunque quel personaggio come una \"gloria nazionale\" ed individua quali avversari i Francesi, dei quali Blasetti aveva \u00abl'idea di battere su quella che \u00e8 sempre stata la cosa pi\u00f9 fastidiosa, la \"suffisance\"\u00bb. Questo accade in un momento storico che gi\u00e0 era di forte tensione tra Italia e Francia, paese che dava asilo a tanti antifascisti e che era in quel momento governata dal Fronte popolare, sino a diventare poi nel 1940 nazione nemica. Molti anni dopo, per\u00f2, egli spiegher\u00e0 il film in maniera diversa. \u00abNon volevo fare una grossa esaltazione (ma) battere su questa necessit\u00e0 che c'era allora. e credo anche oggi, dell'unit\u00e0 tra gli italiani\u00bb\nOltre all'esaltazione dell'orgoglio nazionale, il \"Fieramosca\" assunse importanza anche sotto il profilo economico. Nel 1938, proprio quando il film usc\u00ec, era stata istituita una forte limitazione (il c.d. \"monopolio\") sull'importazione di pellicole straniere. Blasetti, quindi, \u00abpropone un film spettacolare che possa risarcire il pubblico italiano rimasto privo dei \"colossal\" stranieri pi\u00f9 amati\u00bb.\nCon queste premesse, la sceneggiatura fu preparata con intenti di grandiosit\u00e0. Del gruppo degli sceneggiatori fecero parte, oltre allo stesso Blasetti ed a Mazzetti, che poi sar\u00e0 aiuto regista, Ludovici, reduce l'anno prima dall'esperienza, completamente diversa, del film realista \"La fossa degli angeli\", e Novarese, che era in realt\u00e0 uno dei costumisti: l'aspetto figurativo entra cos\u00ec nella preparazione del film come un elemento essenziale, basato su uno studio approfondito della pittura degli inizi del Cinquecento, in particolare delle opere di Carpaccio, del Giorgione, di Antoniazzo Romano. mentre per il costume di Giovanna di Morreale ci si ispir\u00f2 al monumento funebre di Ilaria del Carretto scolpito da Jacopo della Quercia.\nProduzione.\n\"Ettore Fieramosca\", fu prodotto dalla \"Nembo Film\", di Vincenzo Genesi e Attilio Fattori, una societ\u00e0 che era stata appositamente costituita, nella quale si impegn\u00f2 personalmente anche Blasetti, entrando nel Consiglio di Amministrazione, e che poi realizzer\u00e0 solo tre altri film minori (l'ultimo nel 1960). Le riprese iniziarono nei primi giorni dell'aprile 1938 negli stabilimenti romani della \"Titanus\" alla Farnesina, che furono inaugurati, ancora in condizioni provvisorie, proprio in questa occasione.\nLo sforzo produttivo fu rilevante nelle scene \"di massa\" che richiesero un gran numero di comparse (furono utilizzati sino a 3.000 fanti e cavalieri, impiegando anche reparti forniti dall'Esercito) e negli allestimenti scenografici, con la costruzione \"ex novo\" del castello di Morreale nei teatri \"Titanus\". La complessit\u00e0 della lavorazione comport\u00f2 una durata delle riprese superiore al previsto, tanto che, mentre a maggio il film veniva annunciato tra quelli che ad agosto sarebbero stati presenti a Venezia, ad ottobre erano ancora in lavorazione gli esterni in localit\u00e0 Acquatraversa sulla via Appia.\nIl consistente impegno finanziario fu assistito dal governo: \"Ettore Fieramosca\" fu uno degli 8 film a cui nel 1938 fu concesso un contributo finanziario pubblico (sotto forma di anticipazione), pari a circa un terzo del costo, cui segu\u00ec poi l'anno successivo un premio straordinario di un milione di lire che il Ministro della cultura popolare, Dino Alfieri, concesse al film \u00abper il suo particolare valore etico ed artistico\u00bb. Inoltre il film fu agevolato anche nella distribuzione, che fu affidata all'E.N.I.C., societ\u00e0 pubblica.\nInterpreti.\nAnche nella scelta del cast, la produzione mise in campo un rilevante impegno, scritturando, accanto ai protagonisti Cervi e Cegani, una grande quantit\u00e0 di attori, alcuni dei quali agli esordi e poi destinati poi al successo, come Andrea Checchi, Arnoldo Fo\u00e0 ed il piccolo Tao Ferrari, poi Paolo Ferrari. Il \"Fieramosca\" fu anche il primo film importante per Clara Calamai ed una conferma per Osvaldo Valenti, che venne impiegato in un ruolo da \"cattivo\", una scelta che Blasetti confermer\u00e0 anche nei suoi due successivi film in costume.\nAltri apporti.\nPer la scenografia del film, elemento importante in una pellicola di grande valore figurativo, Blasetti scelse un quasi esordiente, Ottavio Scotti, che aveva da poco terminato gli studi presso il Centro Sperimentale di Cinematografia. Altro esordiente, almeno in Italia, fu G\u00e1bor Pog\u00e1ny, fotografo ungherese da poco trasferitosi a Roma, che sul set del \"Fieramosca\" fu aiuto operatore, senza essere accreditato. L'impegno produttivo richiese una suddivisione della costumistica: Novarese si occup\u00f2, come detto, di quelli maschili (pi\u00f9 quelli di Giovanna di Morreale), mentre quelli femminili furono disegnati da Marina Arcangeli, che per i costumi delle danzatrici si ispir\u00f2, oltre ai pittori gi\u00e0 individuati da Novarese, anche alla \"Nascita di Venere\" del Botticelli ed al \"Parnaso\" del Mantegna.\nIl commento musicale fu affidato ad Alessandro Cicognini, che poi scriver\u00e0 anche le musiche dei successivi film storici di Blasetti. La colonna sonora fu suddivisa in diversi \"temi\", tra cui il \"tema delle cortigiane\", il \"tema di Giovanna\", e naturalmente il \"tema di Fieramosca\", il \"tema della disfida\", ma soprattutto il \"tema della dignit\u00e0 italiana\", che fu suonato da un'orchestra di ben 50 musicisti con un coro di 33 voci maschili. Nelle scene iniziali delle danzatrici succintamente velate (che scandalizzarono i commentatori cattolici) furono impiegate allieve del corpo di ballo dell'Opera di Roma, mentre in quelle dei duelli ebbe una parte, come controfigura di Valenti, il Generale Giovanni Minuzzi (1906 - 2004), Maestro d'Armi presso l'Accademia di Scherma del Foro Italico di Roma.\nAccoglienza.\nTerminate le riprese all'inizio del novembre 1938, il film di Blasetti usc\u00ec sugli schermi il 29 dicembre di quello stesso anno, dopo un montaggio laborioso dovuto alla gran quantit\u00e0 di pellicola girata. Nonostante i suoi dichiarati intenti di esaltazione dell'onore nazionale, si trov\u00f2 al centro di un \"caso\" che coinvolse i maggiori critici cinematografici del tempo e che provoc\u00f2 l'intervento del Regime.\nCommenti contemporanei.\nAll'apparire del film, la critica cinematografica si divise nel giudizio. Vi furono molti commenti favorevoli da quello de \"La Stampa\" (\u00abL'attesa e le speranze non sono andate deluse; tutto il film \u00e8 un susseguirsi di quadri bellissimi\u00bb ) a quello di \"Film\", secondo cui \u00abBlasetti ha evocato e distribuito i fatti con ritmo ariostesco\u00bb. Per \"La Tribuna\" \u00abLa pagina cinematografica della scena finale della sfida \u00e8 degna di stare tra le pi\u00f9 belle del cinema mondiale\u00bb, mentre per la \"Gazzetta del popolo\" \u00abil film rappresenta uno degli sforzi pi\u00f9 notevoli ed interessanti che il cinematografo ci abbia dato\u00bb. Il film fu apprezzato per motivi non solo artistici anche da Francesco Pasinetti: \u00abA questo film va la nostra simpatia oltre che per il convincente risultato nella realizzazione di molte scene, per la posizione che pu\u00f2 avere nel cinema italiano\u00bb.\nMa, accanto a questi giudizi positivi, altri avanzarono riserve sul film. Tra questi vi fu Fabrizio Sarazani che accus\u00f2 Blasetti di \u00abaver voluto fare a modo suo, scegliendo di elaborare sceneggiatura e trama indipendente dal romanzo. Ha compiuto un atto di coraggio artistico che purtroppo non ha dato gli effetti sperati\u00bb. Analoghe le riserve del \"Corriere della sera\", secondo cui \u00absoltanto le allusioni all'attualit\u00e0 scaldano l'episodio della disfida, che senza quelle sarebbe pomposo e grandioso, ma cinematograficamente freddo\u00bb. Dubbi anche sul \"Messaggero\": \u00abdialogo borioso e non sempre ben registrato, personaggi poco intercomunicanti e cordiali; c'\u00e8 nel film infinitamente pi\u00f9 bravura che cuore, pi\u00f9 esteriore sapienza tecnica che chiarezza del racconto\u00bb.\nLa reazione del Regime.\nLe pur caute riserve contenute in alcuni commenti provocarono una forte irritazione tra gli esponenti del governo che attribuivano al film di Blasetti la doppia valenza di esaltazione dell'orgoglio nazionale e dimostrazione delle ritrovate capacit\u00e0 produttive della cinematografia italiana, e quindi il mancato sostegno di una parte della critica fu una cocente delusione. La reazione non si fece attendere: poche settimane dopo l'uscita del film, intervenne Vittorio Mussolini in persona, che accus\u00f2 la categoria dei critici cinematografici di \u00abdiffusa superficialit\u00e0 ed impreparazione\u00bb, lamentando che \u00abil \"Fieramosca\", questo bellissimo film che onora la nostra industria, tartassato da certi critici, ha avuto un attimo che poteva nuocere ingiustamente al film\u00bb.\nQuesto influente richiamo all'ordine, cui si unirono poi molti altri, fece temere ad alcuni di coloro che avevano espresso le riserve di essere licenziati dalle proprie testate. In difesa del film intervenne anche il futuro regista Luigi Comencini, sostenendo che esso \u00abmeritava invece di velate lodi, cio\u00e8 stroncature, un consenso caldo, largo e generoso\u00bb. Il settimanale \"Film\" scelse l'ironia promuovendo sulle sue pagine una \"Disfida dei critici\" in cui, confrontando le varie tesi, alla fine il \"Fieramosca\" venne \"promosso\", ma non senza un intervento di Corrado Pavolini, di lode all'impegno di Blasetti e di rimprovero ai critici non allineati.\nRisultato commerciale.\nBench\u00e9 manchino dati ufficiali, diversi elementi indicano che il \"Fieramosca\" di Blasetti fu uno dei film italiani di maggior successo commerciale sul finire degli anni trenta. Avrebbe infatti incassato oltre 5.580.000 lire dell'epoca, risultando, in tale periodo, tra le prime 10 pellicole pi\u00f9 viste (campione di incasso sarebbe stato all'epoca un altro film propagandistico, \"Luciano Serra pilota\" di Goffredo Alessandrini, con un intoito di oltre 7.700.000 lire). Lo straordinario riscontro di pubblico \u00e8 testimoniato anche dalle sue eccezionali \"tenute\" nelle sale di prima visione a Milano ed a Roma, entrambe da oltre 2000 posti. Il successo economico del film costitu\u00ec motivo di rivalsa verso quelle critiche tiepide che aveva ricevuto da parte di alcuni: \u00abFortunatamente - scrisse Vittorio Mussolini - \u00e8 intervenuto il giudizio del popolo che ha affollato, nonostante i silenzi sapienti di certa critica, le sale di proiezione\u00bb. Va ricordato che assieme al film venne distribuito il documentario \"Caccia alla volpe nella campagna romana\", sempre di Blasetti, della durata di circa 10 minuti, che costitu\u00ec il primo filmato a colori realizzato in Italia.\nCommenti successivi.\n\"Ettore Fieramosca\", considerato da Blasetti \u00abla pellicola che ho amato pi\u00f9 di tutte\u00bb, \u00e8 stato variamente considerato nei commenti retrospettivi, scontando il fatto di essere stato realizzato dal regista nel momento del suo pi\u00f9 intenso rapporto organico con il Regime. Per questo Savio lo considera un \u00abfilm sbagliato, sovraccarico di oneri ideologici e come irrigidito dall'ambizione, sciogliendosi solo nel finale con l'indimenticabile scena della disfida\u00bb, mentre Gori lo giudica \u00abun film forte, ma narrativamente debole (per cui) il regista cercher\u00e0 di porvi rimedio sia apponendo delle didascalie che rimaneggiando il film a pi\u00f9 riprese, cos\u00ec dagli originali 105 minuti si arriva agli attuali 92\u00bb. In tempi pi\u00f9 recenti, il \"Mereghetti\" lo ritiene \u00abuna rivendicazione di onore nazionale in sintonia con la retorica di quegli anni. Rivisto oggi si fa ancora apprezzare non per l'ingenua occasione propagandistica, ma per le qualit\u00e0 di forte figurativit\u00e0\u00bb."}
{"id": "223191", "revid": "767487", "url": "https://it.wikipedia.org/wiki?curid=223191", "title": "Eugenia Grandet (film 1918)", "text": "Eugenia Grandet \u00e8 un film muto del 1918 diretto da Roberto Roberti. Il film \u00e8 anche conosciuto con il titolo \"La figlia dell'avaro\"."}
{"id": "223192", "revid": "919135", "url": "https://it.wikipedia.org/wiki?curid=223192", "title": "Componente connessa", "text": ""}
{"id": "223193", "revid": "767487", "url": "https://it.wikipedia.org/wiki?curid=223193", "title": "Eugenia Grandet (film 1947)", "text": "Eugenia Grandet \u00e8 un film del 1947, diretto dal regista Mario Soldati tratto dal romanzo omonimo di Honor\u00e9 de Balzac.\nTrama.\nFrancia, 1820. La tormentata vicenda della giovane Eugenia Grandet, il cui ricco padre, Felix, pur essendo in possesso di un notevole patrimonio, \u00e8 tanto avaro da costringere moglie e figlia a vivere in condizioni appena accettabili. \n&lt;br&gt;Ben due famiglie, i Cruchon ed i De Grassin, si contendono la mano della ragazza, ma qualcosa di inaspettato avviene: come un fulmine a ciel sereno, in casa dei Grandet arriva Charles, figlio del fratello di Felix, recentemente suicidatosi per sopraggiunta rovina economica. Tramite una lettera, il defunto affida al vecchio avaro il giovane figlio, chiedendo di aiutarlo a trovar fortuna nelle Indie.\nMentre Felix cerca in ogni modo di liberarsi del nipote, Charles suscita in Eugenia un inaspettato sentimento, dapprima di semplice affetto, ma che ben presto diverr\u00e0 qualcosa di pi\u00f9 profondo. Charles decide di partire per le indie, aiutato da Eugenia che gli presta i soldi ricevuti ad ogni compleanno dall'avaro genitore.\nPassano gli anni e il cugino non d\u00e0 pi\u00f9 notizie di s\u00e9, frattanto la madre di Eugenia muore, seguita poco dopo dal padre. Eugenia, rimasta sola, non intende sposarsi e attende con fiducia il ritorno del giovane che ama, che si presenter\u00e0 dopo sette anni soltanto per restituirle il denaro e per annunciare il suo matrimonio con la figlia della marchesa d'Aubrion, della quale era stato amante. Il fidanzamento rischia di essere annullato perch\u00e9 Charles \u00e8 figlio di un fallito.\nAllora Eugenia, che aveva ereditato tutti i beni paterni, sacrificando l'amore che prova per lui, lo aiuta ancora una volta rilevando i debiti in questione. Cos\u00ec rende possibili le nozze dell'amato cugino con la nobildonna, che il giovane privo di scrupoli sposer\u00e0 per interesse, senza curarsi dell'amore fedele e disinteressato di Eugenia che rimarr\u00e0 sola nella casa vuota.\nProduzione.\nIl film fu girato negli studi di Cinecitt\u00e0 nell'autunno del 1946.\nLe musiche sono di Roman Vlad e Renzo Rossellini.\nPer l'Italia i manifesti e le locandine del film, furono realizzati dal pittore cartellonista Rinaldo Geleng.\nDistribuzione.\nIl film usc\u00ec nelle sale cinematografiche italiane il 4 gennaio del 1947."}
{"id": "223194", "revid": "767487", "url": "https://it.wikipedia.org/wiki?curid=223194", "title": "Evasione (film 1943)", "text": "Evasione (\"Douce\") \u00e8 un film del 1943 diretto da Claude Autant-Lara."}
{"id": "223196", "revid": "337", "url": "https://it.wikipedia.org/wiki?curid=223196", "title": "Sofista", "text": ""}
{"id": "223197", "revid": "767487", "url": "https://it.wikipedia.org/wiki?curid=223197", "title": "Experiences (film 1981)", "text": "Experiences (\"Manhattan Mistress\") \u00e8 un film erotico del 1981, diretto dal regista Joe Davian."}
{"id": "223199", "revid": "767487", "url": "https://it.wikipedia.org/wiki?curid=223199", "title": "The Birthday Massacre", "text": "The Birthday Massacre \u00e8 una band synth rock di Toronto, Canada. Il gruppo \u00e8 stato formato nel 1999 con il nome di Imagica.\nBiografia.\nLa band \u00e8 nata nell'anno 1999 e la formazione originale comprendeva: \"Chibi\" (voce), \"Rainbow\" (chitarra), \"M. Falcore\" (chitarra), \"Aslan\" (basso). Per le loro prime performance live al Diversity Night Club di London, Ontario, \"Dank\" suonava la tastiera e \"O.E.\" le percussioni. In quell'anno distribuirono una demo in edizione limitata.\nNel 2001 Dank lasci\u00f2 il gruppo e gli altri si spostarono a Toronto dove cominciarono le registrazioni. In questo periodo, a causa di conflitti legali la band cambi\u00f2 il suo nome da Imagica a The Birthday Massacre. Nel luglio 2002 il gruppo distribu\u00ec indipendentemente un CD in edizione limitata intitolato \"Nothing and Nowhere\".\nNel 2003 si unirono al gruppo il tastierista \"Adm\" e il batterista \"Rhim\". Il 20 luglio 2004 il gruppo pubblic\u00f2 il nuovo EP \"Violet\" e, alla fine dell'anno, una nuova versione di \"Nothing and Nowhere\". Adm lasci\u00f2 presto la band per avventurarsi in progetti indipendenti. Nell'autunno 2004 la band firm\u00f2 un contratto con la tedesca Repo Records, e pubblic\u00f2 una versione riprodotta ed espansa di \"Violet\" in Europa.\nIl 2005 \u00e8 stato un anno importante per il gruppo che ha incontrato grandi successi. Sono stati filmati i videoclip di \"Blue\" e \"Nevermind\" (con \"O-en\" alla tastiera) e la band ha firmato un contratto con Metropolis Records negli Stati Uniti per coprire Canada, Stati Uniti, Regno Unito e gran parte del Sud America.\nIl 1\u00ba agosto hanno pubblicato una collezione su DVD con video, foto e gallerie artistiche intitolato \"Blue\", e a distanza di una settimana anche una versione album di \"Violet\".\nSempre in agosto la band ha cominciato un tour che li ha portati negli Stati Uniti, in Svizzera, Germania, Paesi Bassi, Ungheria, Repubblica Ceca e Belgio."}
{"id": "223200", "revid": "767487", "url": "https://it.wikipedia.org/wiki?curid=223200", "title": "Fabiola (film 1918)", "text": "Fabiola \u00e8 un film del 1918 diretto da Enrico Guazzoni.\nTrama.\nRoma, 302 d.C. Ai tempi delle persecuzioni dell'imperatore Diocleziano era pericoloso professare la religione cristiana: per questo motivo gi\u00e0 l'antiochena Miriam, appartenente ad una facoltosa famiglia della provincia d'Asia, era stata ridotta ad essere la schiava personale della patrizia pagana Fabiola. Quest'ultima era oggetto delle mire matrimoniali (e patrimoniali) del dissoluto Corvino, figlio di un prefetto dell'urbe, mentre la cugina di lei, Agnese, cristiana, era insidiata, con lo stesso fine, proprio dal fratello di Miriam, l'avventuriero Fulvio.\nFulvio e Corvino, mentre infuriano i Saturnali, fanno leva sulla religione di Agnese, contraria alla legge, per costringerla al matrimonio, e non esitano a sobillare la plebe e a rivolgersi all'augusto Massimiano, il co-imperatore, perch\u00e9 emetta un atto di persecuzione, affisso al tempio dei Dioscuri: un amico e compagno di fede di Agnese, Torquato, di fronte agli strumenti di tortura rinnega la fede, e dopo l'abiura introduce i miscredenti nelle catacombe, dove il Papa Marcellino sta compiendo dei riti, contribuendo in tal modo alla cattura, da parte dei legionari, dei cristiani Cecilia, che verr\u00e0 lapidata, e Pancrazio, figlio (nel film) dei martiri Quintino e Lucilla. Stessa sorte letale spetta al giovane Tarcisio, sorpreso mentre recava l'eucaristia ai correligionari rinchiusi nel carcere Mamertino.\nIn tale clima di pogrom, in cui altri cristiani condannati alla costruzione delle terme vengono sbranati dalle belve feroci al circo, a nulla serve il tentativo di Fabiola di portare in salvo la cugina nella propria villa di Nemi: la situazione sfugge di mano a Fulvio e Corvino, e Agnese, davanti ai giudici, fa pubblica professione di fede e viene condannata a morte. I romani Quadrato, soldato, e Sebastiano, tribuno, conoscenti di Agnese, ne seguono l'esempio, scandalizzando i pagani, e fanno la sua stessa fine. Di fronte a tante atrocit\u00e0, ed ammirata dal comportamento dei cristiani, la stessa Fabiola bacia la fronte di Miriam e si converte."}
{"id": "223201", "revid": "767487", "url": "https://it.wikipedia.org/wiki?curid=223201", "title": "Farfalle (film 1997)", "text": "Farfalle \u00e8 un film del 1997, diretto dal regista Roberto Palmerini.\nTrama.\nSandra, la protagonista del film \u00e8 un'adolescente che ha una grande passione per la pallavolo e un forte sentimento per Dario, il suo ragazzo, anche lui giocatore di pallavolo. Il suo allenatore di pallavolo, \u00e8 anche il pap\u00e0 di Doriana, la prima giocatrice della sua squadra, una ragazza perfida e invidiosa che non fa altro che bullizzarla,approfittando anche del potere che ha nelle scelte del padre che, nonostante riconosca il talento di Sandra, la sacrifica sempre, lasciandola in panchina per accontentare la figlia.\nI cattivi risultati scolastici vedono, per decisione del padre, finire Sandra in una rigorosa scuola femminile a tempo pieno, gestita dalle suore, dove, lontano da qualsiasi distrazione, vige obbedienza, ordine e studio.\nIn questo istituto viene bene accolta dalle compagne di classe, in particolare da Romina, l\u2019allieva pi\u00f9 brava dell\u2019istituto che diventer\u00e0 la sua complice e amica speciale. Le due ragazze si aiutano reciprocamente, Romina le insegna latino e greco e lei, di nascosto, l\u2019allena a pallavolo.\nIn questo istituto lavora come factotum: Marco, un ex giocatore professionista di pallavolo, finito, in seguito a un incidente, sulla sedia a rotelle.\nSandra,che non riesce a rinunciare allo sport avr\u00e0 un\u2019idea geniale: \" formare una squadra di pallavolo all'interno del collegio\",allenata da Marco che, sulla base delle sue esperienze negative passate e l'amore viscerale per la pallavolo, trover\u00e0 validi motivi per trasferire alle sue giovani atlete nuovi valori e preziosi insegnamenti tecnici e di vita. Cos\u00ec, con l\u2019aiuto della professoressa di ed. Fisica riescono ad avere l\u2019approvazione delle suore, inizialmente avverse alle attivit\u00e0 \" corporali\" e, insieme, dopo aver rimesso a nuovo la palestra, cominciano un duro allenamento.\nNasce cos\u00ec la squadra \"FARFALLE\" che attraverso un assiduo impegno vedr\u00e0 vincere il valore dell\u2019unione e dell\u2019amicizia, superando gelosie, incomprensioni e attacchi continui da parte di Doriana ( l'eterna avversaria di Sandra) che tenter\u00e0 in tutti i modi di distruggere Sandra, la sua amicizia con Romina e l\u2019equilibrio della squadra.\nQuesto film pur non essendo un film particolarmente impegnativo evidenzia dei valori molto importanti come la tenacia nel perseguire i propri sogni, l\u2019impegno, la fiducia nelle proprie capacit\u00e0, la perseveranza e lo spirito di squadra, ma soprattutto l\u2019amicizia che, in questo caso \u00e8 pi\u00f9 forte e vince anche su un'\u201c apparente\u201d grande amore rivelatosi poi superficiale.\nredmaryluna"}
{"id": "223203", "revid": "767487", "url": "https://it.wikipedia.org/wiki?curid=223203", "title": "Fascino (film 1939)", "text": "Fascino \u00e8 un film del 1939, diretto dal regista Giacinto Solito."}
{"id": "223204", "revid": "767487", "url": "https://it.wikipedia.org/wiki?curid=223204", "title": "Fascino (film 1944)", "text": "Fascino (\"Cover Girl\") \u00e8 un film del 1944 diretto da Charles Vidor.\nIl personaggio di Gene Kelly ritorner\u00e0 diversi decenni pi\u00f9 tardi in un altro film, ossia \"Xanadu\" del 1980.\nTrama.\nLa ballerina Rusty Parker lavora nel night club del suo fidanzato Danny McGuire. Un giorno Rusty decide di partecipare al concorso per diventare la ragazza copertina di Vanity, il cui editore John Coudair anni prima aveva corteggiato la nonna della ragazza, Maribelle Hicks.\nIndecisa se seguire la carriera di cover girl o lavorare ancora per Danny, Rusty decide di restare al night club, a condizione che sia il fidanzato a chiederglielo. Danny non vuole per\u00f2 intralciare i piani della ragazza e le d\u00e0 un motivo per andarsene.\nRusty diventa col tempo una star di Broadway, alcolizzata e sul punto di sposare un uomo che non ama. Fino a che non decide di ripensarci.\nDistribuzione.\nEdizioni home video.\nEsistono al momento due edizioni italiane Home-Video del film in DVD: una nel formato originale 1,33:1, edita da Golem Video; l'altra, edita da DNA Srl con il titolo \"Cover Girl\", in doppio formato video (originale 1,33:1 ed anamorfico 1,78:1). Il DVD contiene anche uno dei primi film di Gene Kelly: \"Mademoiselle du Barry\" del 1943, in versione originale con sottotitoli in italiano.\nRiconoscimenti.\nVince un Oscar per la colonna sonora (a Carmen Dragon e Morris Stoloff). Per le canzoni Rita Hayworth viene doppiata da Nan Wynn."}
{"id": "223205", "revid": "767487", "url": "https://it.wikipedia.org/wiki?curid=223205", "title": "Fatalit\u00e0 (film 1940)", "text": "Fatalit\u00e0 (\"21 Days\") \u00e8 un film del 1940 diretto da Basil Dean. Basato sul dramma \"The First and the Last\" di John Galsworthy, il film ha come protagonisti Vivien Leigh, Laurence Olivier e Leslie Banks. Il film fu prodotto nel 1937 dalla London Film Productions di Alexander Korda, che ne rimand\u00f2 la distribuzione per due anni a causa del coinvolgimento di Leigh nel casting di \"Via col vento\". La pellicola venne infine distribuita nel Regno Unito dalla Columbia Pictures il 7 gennaio 1940. In Italia \"Fatalit\u00e0\" \u00e8 stato trasmesso in TV anche col titolo Tre settimane di paura, mentre per il mercato statunitense fu ribattezzato \"21 Days Together\".\nTrama.\nLarry Durrant \u00e8 la pecora nera della sua famiglia. Innamorato della bellissima Wanda, una donna sposata che \u00e8 stata abbandonata dal marito, un giorno incontra, nell'appartamento dell'amante, Wallen, il marito ricomparso all'improvviso. L'uomo minaccia Wanda e Larry, per difenderla, lo uccide. Dopo aver nascosto il cadavere, il giovane si reca dal fratello Keith, un brillante avvocato, per chiedergli consiglio. Keith, anche per non rovinarsi la sua brillante carriera, supplica il fratello di lasciare il paese. Ma Larry rifiuta quel suggerimento e ritorna nel vicolo dove ha lasciato il morto. Vi incontra John Evan, un sacerdote spretato. Evan, che ha raccolto i guanti insanguinati di Larry, viene poi arrestato per l'omicidio di Wallen. Larry, intenzionato a confessare il delitto, decide di passare gli ultimi giorni prima del processo insieme a Wanda che finalmente ha potuto sposare. Quelle ultime tre settimane insieme varranno per tutta una vita: ma Evan, in tribunale, viene condannato a morte. Keith chiede al fratello di restare in silenzio e di lasciare che l'innocente Evan vada al patibolo. Ma Larry adesso \u00e8 pronto a recarsi dalla polizia. Verr\u00e0 fermato da Wanda che giunge con la notizia che Evan, mentre veniva condotto in carcere, \u00e8 morto a causa di un infarto.\nProduzione.\nIl produttore Alexander Korda voleva che \"Fatalit\u00e0\" fosse un veicolo per Vivien Leigh, ma la sua costante interferenza caus\u00f2 grandi problemi sul set; egli riorganizz\u00f2 la tabella di marcia e aggiunse una sequenza. Il regista Basil Dean non vide mai un montaggio preliminare o il prodotto finito. Le riprese si tennero nel 1937 ai Denham Film Studios, nel Buckinghamshire.\nDistribuzione.\nData di uscita.\nLe date di uscita internazionali sono state:\nEdizioni home video.\nDVD.\nIl film \u00e8 stato distribuito in DVD nel Regno Unito il 7 maggio 2012 dalla Strawberry Media."}
{"id": "223206", "revid": "287204", "url": "https://it.wikipedia.org/wiki?curid=223206", "title": "Oswaldo Cruz", "text": "Biografia.\nXIX secolo.\nCruz, che nacque nello Stato di San Paolo da Bento Gon\u00e7alvez Cruz, medico, e Am\u00e1lia Bulh\u00f5es Cruz, fu un vero pioniere della medicina e della ricerca scientifica in Brasile. Ancora bambino, si trasfer\u00ec con la famiglia a Rio de Janeiro. A 15 anni si iscrisse alla Facolt\u00e0 di Medicina di Rio de Janeiro e nel 1892 si laure\u00f2 in medicina con una tesi sull'acqua come mezzo di propagazione dei microorganismi patogeni. Quattro anni pi\u00f9 tardi and\u00f2 a Parigi per specializzarsi in batteriologia all'Istituto Pasteur, grazie all'appoggio economico del suocero, un benestante commerciante portoghese.\nTornato in Brasile, Oswaldo Cruz trov\u00f2 il porto di Santos in balia di un'epidemia di peste bubbonica che minacciava di raggiungere Rio de Janeiro e si impegn\u00f2 per contenerla. Il sindaco di Rio de Janeiro autorizz\u00f2 la costruzione di uno stabilimento per la produzione di siero contro la peste, che era stato sviluppato da Alexandre Yersin e collaboratori all'Istituto Pasteur. Interpellati, i rappresentanti dell'Istituto Pasteur, raccomandarono Oswaldo Cruz, come responsabile della nascente struttura.\nXX secolo.\nCos\u00ec, il 25 maggio del 1900, nasce l\"'Istituto Federale Sieroterapico\" destinato alla produzione del siero e del vaccino contro la peste, sotto la direzione generale del barone Pedro Afonso e la direzione tecnica di Cruz. La sede del nuovo Istituto venne stabilita in una fazenda di Manguinhos, sulle sponde occidentali della baia di Guanabara, a Rio de Janeiro. Nel 1902, Cruz ne divenne direttore generale e ampli\u00f2 le sue attivit\u00e0 alla ricerca medica di base. Negli anni successivi, Oswaldo Cruz divenne Direttore Generale della Salute Pubblica (paragonabile alla carica di Ministro della Sanit\u00e0) e cominci\u00f2 una vasta campagna di miglioramento delle condizioni igienico-sanitarie del suo Stato. Per prima cosa si occup\u00f2 dell'endemia di febbre gialla, che faceva morti soprattutto tra i nuovi immigrati dall'Europa (4,000 morti tra il 1897 e il 1906).\nLa campagna contro la peste bubbonica fu un successo. Nel 1904, un'epidemia di vaiolo minacci\u00f2 Rio de Janeiro. Cruz fece reintrodurre la vaccinazione anti-vaiolosa dei bambini. La pratica della vaccinazione era malvista dalla popolazione e i giornali montarono una violenta campagna contro il provvedimento. Nacque addirittura una lega anti-vaccinazione. Il 13 novembre, a Rio de Janeiro, scoppi\u00f2 la \"rivolta del vaccino\", con scioperi, barricate e scontri armati per le strade; il giorno successivo i cadetti dell'Accademia Militare aderirono alla protesta. Il governo impose lo stato d'assedio: la rivolta fu domata e la vaccinazione obbligatoria sospesa. Nel 1908 esplose una violenta epidemia di vaiolo e la popolazione richiese in massa la vaccinazione.\nNel 1909,Oswaldo Cruz si dimise dalla Direzione della Salute Pubblica dello Stato di Rio de Janeiro e si dedic\u00f2 esclusivamente al suo Istituto di Manguinhos, che nel frattempo aveva preso il suo nome. Organizz\u00f2 spedizioni scientifiche che portarono a migliori conoscenze delle condizioni sanitarie dell'interno del Brasile. Eradic\u00f2 la febbre gialla dalle citt\u00e0 dello Stato di Par\u00e1. La sua campagna di bonifica nello Stato dell'Amazonas consent\u00ec la costruzione della ferrovia Madeira-Mamor\u00e9, che era stata interrotta dalle numerose morti tra gli operai, dovute a malaria e febbre gialla.\nNel 1913 fu ammesso nell'Accademia Brasiliana delle Arti e delle Lettere. Nel 1915 si dimise dalla direzione del suo Istituto per motivi di salute, e si trasfer\u00ec a Petr\u00f3polis, vicino a Rio de Janeiro. Nel 1916 divenne sindaco della citt\u00e0, ma, gi\u00e0 ammalato, mor\u00ec l'anno successivo, nel 1917, a soli 44 anni di et\u00e0, per insufficienza renale. In suo onore il protozoo scoperto da Carlos Chagas, agente eziologico della tripanosomiasi americana, fu chiamato \"Trypanosoma cruzi\"."}
{"id": "223207", "revid": "767487", "url": "https://it.wikipedia.org/wiki?curid=223207", "title": "Fatalit\u00e0 (film 1947)", "text": "Fatalit\u00e0 \u00e8 un film del 1947 diretto da Giorgio Bianchi, tratto dal dramma teatrale \"Aniello 'a ffede\" di Rocco Galdieri.\nIl film rientra nel filone dei melodrammi sentimentali, comunemente detto \"strappalacrime\", allora molto amato dal pubblico italiano (ribattezzato in seguito dalla critica con il termine \"neorealismo d'appendice\").\nTrama.\nRoma. Vincenzo \u00e8 un giovane imprenditore che \u00e8 riuscito a ripescare nel Tevere una draga affondata dai tedeschi e a rimetterla in funzione. I suoi affari prosperano, e con la sua giovane moglie Paola pu\u00f2 fare una vita relativamente agiata. Ma non hanno figli, e forse per questo la donna trova quella vita troppo monotona, e presta l'orecchio alla narrazione vivace, che Renato, il comandante della draga, le fa delle sue esperienze nelle lontane Americhe. Improvvisamente Renato dichiara a Paola il suo amore, e le propone di fuggire con lui. Paola accetta, ma quand'\u00e8 sul punto di fare il passo decisivo, nel piccolo albergo, dove con Renato dovrebbe aspettare l'ora della partenza, viene presa dal rimorso, e ritorna dal marito. Disgraziatamente nella piccola stanza d'albergo, dove Paola ha passato pochi momenti con Renato, si svolge quella notte una tragedia: un uomo si suicida e i quotidiani danno ampio spazio al fatto. La polizia vi trova, tra l'altro, l'anello di sposa, che Paola vi ha lasciato. Quando Paola, ignara di tutto, si reca all'albergo a cercare il suo anello, viene raggiunta da Vincenzo messo in sospetto da una notizia del giornale, che, dopo un breve scambio di parole, la uccide.\nProduzione.\nIl direttore di produzione del film era Ermanno Donati che era entrato nel mondo del cinema nel 1941, come assistente costumista di Gino Carlo Sensani; fu lui a proporre a Sensani il triplice incarico di scenografia, arredamento e costumi per un film di ambientazione contemporanea.\nLa production manager Jone Tuzi in questo film era segretaria di edizione.\nChiurazzi \u00e8 doppiato da Vittorio De Sica.\nCensura.\nNel film viene pronunciata la parola \"puttana\", termine estremamente raro in pellicole dell'epoca, pronunciata da Massimo Girotti, che la commissione di revisione decise di eliminare, ma infine inserita nel montaggio finale.\nColonna sonora.\nLe musiche di Enzo Masetti sono dirette da Fernando Previtali.\nDistribuzione.\nIl film usc\u00ec nelle sale cinematografiche italiane il 2 maggio del 1947."}
{"id": "223208", "revid": "767487", "url": "https://it.wikipedia.org/wiki?curid=223208", "title": "Fatalit\u00e0 (film 1992)", "text": "Fatalit\u00e0 \u00e8 un film drammatico del 1991, diretto da Nin\u00ec Grassia.\nTrama.\nNino Santoro, giovane rappresentante di calzature, \u00e8 felicemente sposato con Anna, finch\u00e9 conosce Barbara Chierici, figlia di un noto industriale, iniziando una relazione extra-coniugale. La donna lo coinvolge in una truffa organizzata da lei ai danni della ditta per cui lui lavora; Nino, cos\u00ec, abbandona la moglie e fugge a Roma con Barbara. Dopo sette anni, di cui quattro trascorsi in prigione per truffa, Nino torna a Napoli facendosi dare un passaggio da Gino Ramaglia, un cantante che si arrangia facendo mille mestieri, diventando subito amici; Gino decide inoltre di aiutare l'amico ospitandolo a casa sua e trovandogli lavoro come cameriere. Un giorno Nino sventa uno scippo ai danni di Aristide Iannotti, noto ingegnere proprietario di un cantiere navale, il quale, per sdebitarsi, gli propone di assumerlo come maggiordomo a casa sua; alla fine accetta coinvolgendo anche Gino. Aristide ha una figlia di nome Antonella, che immediatamente ha una simpatia per Nino, ma al ritorno della madre per un viaggio, Nino scopre che la madre della bambina non \u00e8 altro che la sua ex moglie Anna, che aveva abbandonato tempo prima, quand'ella era ancora incinta di Antonella. Infatti, la donna aveva conosciuto Aristide assistendone la madre come infermiera e l'aveva sposato. A causa poi dell'odio implacabile verso Nino, considerato come se fosse morto, tenta di farlo sentire ridicolo dicendogli la verit\u00e0 sulla bambina. Antonella intanto invita Nino a partecipare alla sua Prima Comunione: all'inizio accetta ma, dopo avere rivelato tutto ad Aristide, decide di partire per Milano, evitando di partecipare alla comunione della figlia, che per\u00f2 riesce comunque a raggiungerlo alla stazione prima della partenza.\nCast.\nQuarto e ultimo film di Nino D'Angelo girato da Nin\u00ec Grassia, vede nel cast anche Francesco Paolantoni (altro attore lanciato dal regista), Nina Soldano, Gabriele Villa e la piccola Maridea Santovito, una delle due bambine impegnate nei film di Grassia.\nProduzione.\nIl film \u00e8 stato prodotto dalla P.A.G. Film International. Il film \u00e8 stato girato a Napoli, Ravello, Amalfi e Vietri sul Mare.\nColonna sonora.\nNel film sono presenti le seguenti canzoni:"}
{"id": "223209", "revid": "21079", "url": "https://it.wikipedia.org/wiki?curid=223209", "title": "Omeomorfo", "text": ""}
{"id": "223210", "revid": "767487", "url": "https://it.wikipedia.org/wiki?curid=223210", "title": "Faust (film 1910)", "text": "Faust \u00e8 un cortometraggio muto del 1910, diretto da Henri Andr\u00e9ani, David Barnett e Enrico Guazzoni. Il film si basa sull'opera \" Faust\" di Charles Gounod e sul libretto di Jules Barbier e Michel Carr\u00e9.\nTrama.\nIl dottor Faust \u00e8 continuamente ossessionato dalla sua ricerca del sapere e del piacere assoluto.\nUn giorno, nel suo studio, gli appare il demone Mefistofele sotto sembianze umane che gli propone un accordo: un'intera vita di piacere totale in cambio della vita della sua fidanzata Margherita.\nFaust accetta ma presto \u00e8 costretto a rendersi conto dell'impossibilit\u00e0 di varcare i confini della conoscenza e dei limiti imposti da Dio.\nProduzione.\nIl film fu prodotto dalla Path\u00e9 Fr\u00e8res (con il nome S\u00e9rie d'Art Path\u00e9 Fr\u00e8res [SAPF]).\nDistribuzione.\nIl film usc\u00ec nelle sale cinematografiche nel 1910: nel Regno Unito, venne distribuito dall'Animatophone in giugno, in Francia dalla Path\u00e9 Fr\u00e8res il 27 giugno 1910 e negli USA dalla General Film Company il 16 giugno 1911, importato dalla Path\u00e9 Fr\u00e8res."}
{"id": "223211", "revid": "767487", "url": "https://it.wikipedia.org/wiki?curid=223211", "title": "Faust (film 2002)", "text": "Faust (\"Faust - Im Sog des Seelen-F\u00e4ngers\") \u00e8 un film del 2002 diretto da Mario Salieri.\nTrama.\nReinterpretazione hard dell'opera teatrale \"La Tragica Storia del Dottor Faust\" del poeta e drammaturgo Christopher Marlowe. Il film racconta il rapporto tra bene e male nelle varie epoche."}
{"id": "223212", "revid": "767487", "url": "https://it.wikipedia.org/wiki?curid=223212", "title": "Febbre di vivere (film 1932)", "text": "Febbre di vivere (\"A Bill of Divorcement\") \u00e8 un film del 1932 diretto da George Cukor.\nGeorge Cukor lanci\u00f2 con questo film Katharine Hepburn, allora giovane attrice teatrale del tutto sconosciuta, che si impose presso il pubblico delle sale cinematografiche.\nNel 1932 \u00e8 stato indicato tra i migliori dieci film dell'anno dal National Board of Review.\nTrama.\nHilary Fairfield \u00e8 un vecchio musicista appena uscito dal manicomio, dove \u00e8 rimasto rinchiuso per sedici anni a causa di un violento trauma di guerra. La sua speranza \u00e8 quella di ritrovare le cose come le aveva lasciate prima di partire, ma la moglie non vuole pi\u00f9 saperne di lui tanto che, durante la sua assenza, \u00e8 riuscita a ottenere il divorzio e sta per risposarsi. Invece Sidney, la giovane figlia che non ha mai conosciuto, gli dimostra un amore e una dedizione totali.\nProduzione.\nIl film fu prodotto dalla RKO Radio Pictures.\nDistribuzione.\nDistribuito dalla RKO Radio Pictures, usc\u00ec nelle sale cinematografiche statunitensi il 30 settembre 1932. All'estero, fu presentato in Danimarca (19 febbraio 1939 con il titolo \"Skilsmissen\"), in Portogallo (13 giugno 1941, \"V\u00edtimas do Div\u00f3rcio\"), in Germania Federale (23 giugno 1974, \"Eine Scheidung\")."}
{"id": "223213", "revid": "767487", "url": "https://it.wikipedia.org/wiki?curid=223213", "title": "Febbre di vivere (film 1953)", "text": "Febbre di vivere \u00e8 un film del 1953, diretto da Claudio Gora.\nIl film \u00e8 stato poi selezionato tra i 100 film italiani da salvare.\nTrama.\nMassimo vive nel lusso, ma in realt\u00e0 \u00e8 sommerso dai debiti ed \u00e8 stretto nei loschi affari della sala corse che gestisce. Per sostenere la sua illusoria vita da ricco \u00e8 costretto a rivolgersi ad usurai. Passa le giornate assieme a un gruppo di altri giovani snob e sfaccendati. La sua compagna Elena lo ama, ma egli non si fa scrupolo di tradirla. Il suo amico Daniele esce di prigione, dov'\u00e8 finito pur essendo innocente, e scopre che proprio Massimo per intascare una cifra irrisoria aveva corrotto l'avvocato che difendeva Daniele e tramato perch\u00e9 l'amico fosse condannato. Elena \u00e8 incinta e un imbroglio, scoperto alla sua sala corse, crea a Massimo nuovi guai.\nPer mettere a tacere Daniele, Massimo combina un incontro con Lucia, sua ex fidanzata, ma la ragazza non vuol pi\u00f9 saperne di quel vecchio amore. Per venir fuori dalle pressioni di Elena, Massimo convince un giovane amico a prendersi la responsabilit\u00e0 della gravidanza di Elena e a chiedere aiuto ai propri genitori. In questo modo ottiene che la ragazza sia affidata a un medico senza scrupoli che accetta di farla abortire. Quando l'amico scopre di essere stato usato e si ribella, scoppia una rissa e questi muore colpito proprio da Massimo. Per dare l'impressione di un suicidio, Massimo getta il cadavere dalla finestra, a questo punto Lucia, pur innamorata di lui, lo denuncia e lo fa arrestare. Elena si sottrae intanto alle grinfie del medico e decide di continuare la gravidanza, mentre Daniele non si rassegna, confessa a Lucia che la ama ancora e che sapr\u00e0 aspettarla.\nProduzione.\nCoraggiosa indagine di ambiente e di costume sulle nuove generazioni, \"Febbre di vivere\" \u00e8 tratto da \"Cronaca\", opera teatrale di Leopoldo Trieste andata in scena nel 1946. Il film \u00e8 la seconda prova come regista dell'attore Claudio Gora, dopo l'esordio tre anni prima con \"Il cielo \u00e8 rosso\", tratto dall'omonimo romanzo di Giuseppe Berto.\nIncassi.\nIl film fu accolto positivamente dalla critica, ma ebbe degli incassi modesti (incasso accertato sino a tutto il 31 marzo 1959 \u00a3 76.199.183)."}
{"id": "223214", "revid": "767487", "url": "https://it.wikipedia.org/wiki?curid=223214", "title": "Fedora (film 1916)", "text": "Fedora \u00e8 un film muto italiano del 1916, diretto e interpretato da Gustavo Serena (ma iniziato da Giuseppe De Liguoro)."}
{"id": "223215", "revid": "767487", "url": "https://it.wikipedia.org/wiki?curid=223215", "title": "Fedora (film 1942)", "text": "Fedora \u00e8 un film del 1942 diretto da Camillo Mastrocinque, tratto dall'omonimo dramma di Victorien Sardou.\nTrama.\nRussia, 1870: il principe Vladimiro Yariskine viene assassinato alla vigilia delle nozze con la principessa Fedora che, davanti al padre dell'ucciso, giura di vendicare il promesso sposo. Seguendo tracce incerte del colpevole, arriva a Parigi dove conosce un pittore suo connazionale, Loris e se ne innamora. Il caso vuole che si tratti dell'assassino che sta cercando e non esita a denunciarlo alla polizia russa attraverso una lettera. La lettera arrivata in Russia provoca l'arresto del fratello di Loris, come complice del delitto. Il giovane, in prigione, annega per una inondazione del fiume in piena che invade le carceri; la madre dei due muore di crepacuore. Questo porta Fedora a sapere dallo stesso pittore che il principe aveva offeso gravemente il suo onore: era l'amante di sua moglie, li aveva sorpresi insieme e nella sparatoria Loris era rimasto ferito e Vladimiro ucciso. Fedora disperata, si toglie la vita con il veleno contenuto in una croce che le aveva regalato suo marito il giorno precedente alle nozze. Muore fra le braccia del pittore.\nProduzione.\nLe riprese si svolsero negli stabilimenti di Cinecitt\u00e0.\nPer il film fu adattata da Nuccio Fiorda la musica della derivata opera lirica di Umberto Giordano.\nSui titoli di testa, fu conferito al costumista del film, Gino Carlo Sensani al vertice della carriera, l'onore del fotogramma unico, subito prima del nome del regista. Sempre sui titoli di testa il nome dell'autore viene italianizzato in Vittoriano Sardou mentre Umberto Giordano, l'autore delle musiche, ha l'onore del titolo di Eccellenza.\nDistribuzione.\nIl film usc\u00ec nelle sale cinematografiche italiane il 12 settembre del 1942."}
{"id": "223216", "revid": "19933", "url": "https://it.wikipedia.org/wiki?curid=223216", "title": "Dialettica eristica", "text": ""}
{"id": "223217", "revid": "2225", "url": "https://it.wikipedia.org/wiki?curid=223217", "title": "Preside Skinner", "text": ""}
{"id": "223218", "revid": "767487", "url": "https://it.wikipedia.org/wiki?curid=223218", "title": "Felicit\u00e0 perduta (film 1938)", "text": "\"Felicit\u00e0 perduta (Dreiklang)\" \u00e8 un film del 1938, diretto da Hans Hinrich.\nProduzione.\nIl film fu prodotto dalla Georg Witt-Film e dalla Universum Film (UFA).\nDistribuzione.\nL'Universum Film (UFA) distribu\u00ec il film in Germania il 24 maggio 1938. Negli Stati Uniti, il film - in versione originale senza sottotitoli - fu distribuito il 22 luglio 1938 dall'Ufa Film Company."}
{"id": "223219", "revid": "767487", "url": "https://it.wikipedia.org/wiki?curid=223219", "title": "Felicit\u00e0 perduta (film 1946)", "text": "Felicit\u00e0 perduta \u00e8 un film del 1946, diretto dal regista Filippo Walter Ratti.\nDistribuzione.\nIl film venne distribuito nel circuito cinematografico italiano il 21 ottobre del 1946."}
{"id": "223220", "revid": "1602064", "url": "https://it.wikipedia.org/wiki?curid=223220", "title": "Topologia quoziente", "text": "In topologia, la topologia quoziente \u00e8 intuitivamente quella ottenuta da uno spazio topologico \"attaccando\" alcuni punti fra loro. Lo spazio topologico che si ottiene viene anche chiamato spazio quoziente.\nDefinizione.\nSia formula_1 uno spazio topologico e formula_2 una relazione di equivalenza su formula_1. \nDefiniamo una topologia sull'insieme quoziente formula_4 (che consiste di tutte le classi di equivalenza di formula_2) nel modo seguente: un insieme di classi di equivalenza in formula_4 \u00e8 aperto se e solo se la loro unione \u00e8 aperta in formula_1.\nSia formula_8 la proiezione che manda ogni elemento di formula_1 nella sua classe. Elenchiamo alcune definizioni equivalenti di topologia quoziente sull'insieme formula_4:\nLa topologia quoziente \u00e8 l'unica topologia con questa propriet\u00e0: se formula_16 \u00e8 una funzione insiemistica (qualsiasi) tale che formula_17 implica formula_18 per ogni formula_19 e formula_20 in formula_1, allora esiste un'unica funzione formula_22 tale che formula_23 per cui valga: formula_24 \u00e8 continua se e solo se formula_25 \u00e8 continua.\nNell'ultima definizione, diciamo che formula_25 \"scende al quoziente\".\nPropriet\u00e0.\nPoich\u00e9 la proiezione sul quoziente \u00e8 continua, la topologia di quest'ultimo eredita alcune propriet\u00e0 dello spazio iniziale. Quindi:"}
{"id": "223224", "revid": "78273", "url": "https://it.wikipedia.org/wiki?curid=223224", "title": "Museo della Matematica, Roma", "text": ""}
{"id": "223225", "revid": "767487", "url": "https://it.wikipedia.org/wiki?curid=223225", "title": "Violet (The Birthday Massacre)", "text": "Violet \u00e8 il secondo album della band canadese The Birthday Massacre, uscito nel 2004.\nDell'album esistono due versioni: la prima \u00e8 quella originale, del 2004. La seconda, estesa, \u00e8 uscita il 9 agosto 2005. L'album \u00e8 difficilmente catalogabile per genere in quanto fonde elementi molto diversi, quali musica elettronica sullo stile dei primi giochi per computer, \"tocchi\" death metal, qualche nota in stile \"ambient\" e testi dark, macabri.\nTra le canzoni dell'album, oltre ad esserci l'omonima \"Violet\", vi sono i colori che creano il viola, ovvero \"Blue\" e \"Red\". L'altro colore presente \u00e8 il nero (\"Black\"), d'obbligo per band gothic.\nLa cover dell'album mostra due ombre, un coniglio ed una bambina con in mano una bambola decapitata, su di uno sfondo diviso in quadrati a varie tonalit\u00e0 di viola. Sono presenti all'interno di numerosi quadrati delle icone a bassa qualit\u00e0 (si distinguono i pixel che compongono le immagini non smussate) che rimandano nuovamente all'inizio dello sviluppo dei computer."}
{"id": "223226", "revid": "1272592", "url": "https://it.wikipedia.org/wiki?curid=223226", "title": "Cristina Comencini", "text": "Biografia.\nCristina, nata a Roma nel 1956, \u00e8 figlia del regista Luigi Comencini, nel 1978 si laurea in economia e commercio alla Sapienza di Roma, relatore Mario Tiberi, dopo aver frequentato i corsi di Federico Caff\u00e8, ma \u00e8 il mondo dello spettacolo quello che in realt\u00e0 la attrae e in cui il padre l'ha gi\u00e0 introdotta da anni. Ha infatti esordito come attrice nel film, diretto dal genitore, Infanzia, vocazione e prime esperienze di Giacomo Casanova, veneziano uscito nel 1969, e in alcune produzioni cinematografiche e televisive dirette dal padre come co-sceneggiatrice: di Massimo Patrizi ne \"Il matrimonio di Caterina\" (1982), di Suso Cecchi D'Amico nella miniserie televisiva \"Cuore\" (1984, dove recita anche suo figlio: un giovanissimo Carlo Calenda) e nel film \"La storia\" (1986, dall'omonimo romanzo di Elsa Morante del 1974), nonch\u00e9 di Ennio De Concini in \"Quattro storie di donne\", un'altra miniserie diretta, fra gli altri, da Franco Giraldi (1989).\nIl suo debutto alla regia \u00e8 del 1988 con il film \"Zoo\" cui seguono, dopo la sceneggiatura di \"Buon Natale... buon anno\" (del 1989), le regie di \"I divertimenti della vita privata\" (1990), \"La fine \u00e8 nota\" (1993, dal romanzo di Geoffrey Holliday Hall), \"Va' dove ti porta il cuore\" (1996, dal libro best seller di Susanna Tamaro; Globo d'oro e Nastro d'argento all'attrice Virna Lisi), \"Il pi\u00f9 bel giorno della mia vita\" (2002) e \"La bestia nel cuore\" (2005). Quest'ultimo film \u00e8 stato nominato ai Premi Oscar 2006, nella categoria miglior film straniero, dopo che il film \"Private\" di Saverio Costanzo, inizialmente nominato per l'Italia, era stato scartato dall'Academy poich\u00e9 girato in una lingua diversa dall'italiano.\nComencini \u00e8 anche scrittrice di romanzi: sono da ricordare \"Le pagine strappate\", del 1991, tradotto in francese (Premio Air Inter 1995), \"Passione di famiglia\", del 1994 (che ha ottenuto il Premio Rapallo Opera Prima 1992), \"Il cappotto del turco\", del 1997 (vincitore del Premio Nazionale Alghero Donna di Letteratura e Giornalismo 1997 nella sezione narrativa), Matrioska, del 2002 (finalista al Premio letterario Chianti 2003), \"La bestia nel cuore\", del 2004, \"L'illusione del bene\", del 2007 (finalista nel 2008 del premio letterario Premio Bergamo), \"Lucy\", del 2013 (vincitore nello stesso anno del Premio Cortina d'Ampezzo e del Premio Procida-Isola di Arturo-Elsa Morante), Essere vivi, del 2016 (vincitore del Premio Cesare Pavese e del Premio Tropea).\nNel 2004 partecipa pure alla fondazione dell'associazione culturale \"Artisti Uniti\" con Piero Maccarinelli, Carol Levi, Riccardo Tozzi, Carlo Degli Esposti, Roberto Cicutto, Tilde Corsi, con lo scopo di promuovere e realizzare iniziative teatrali.\nIn precedenza aveva scritto testi teatrali: \"La traviata\", del 2000, che porta all'interno della lirica di Verdi un'ondata di novit\u00e0. Poi \"Due partite\": commedia in due atti scritta per quattro interpreti femminili, \u00e8 stata messa in scena nel 2006 al Teatro Valle di Roma e poi ripresa con successo in tutta Italia. Dalla versione teatrale \u00e8 stato anche ricavato l'omonimo film di Enzo Monteleone, uscito in sala nel 2009.\nUn'altra sua opera teatrale \u00e8 Est-Ovest, sempre del 2009. Torna nel 2013 con \"La Scena\", spettacolo teatrale che vede protagonista il trio Angela Finocchiaro, Maria Amelia Monti e Stefano Annoni con scene e costumi della sorella Paola Comencini.\nL'impegno civile.\nDal 1969 al 1973 ha militato in Lotta Continua.\nTradizionalmente impegnata per i diritti civili e la parit\u00e0 di genere, il 13 febbraio 2011 ha partecipato alla manifestazione \"Se non ora, quando?\" per il rispetto e la dignit\u00e0 delle donne, dopo il caso Ruby, che ha visto la partecipazione di un milione di donne nelle piazze italiane.\nIl 17 maggio dello stesso anno interviene alla manifestazione a Piazza Navona contro l'omofobia e in favore della proposta di legge volta ad introdurre la componente omofobica come aggravante per i reati di aggressione.\nCollabora saltuariamente a La Repubblica, specialmente sui temi relativi alla parit\u00e0 di genere e alla violenza sulle donne.\nVita privata.\nCristina Comencini \u00e8 sorella di Francesca, Paola ed Eleonora e ha tre figli. Il suo primo figlio, Carlo Calenda, nato quando lei non aveva ancora 17 anni, ha recitato a 10 anni nella miniserie televisiva \"Cuore\" sotto la direzione del nonno Luigi Comencini, per poi intraprendere la carriera di dirigente d'azienda e uomo politico. La figlia Giulia Calenda \u00e8 una sceneggiatrice. Il figlio Luigi Tozzi \u00e8 musicista e \"producer\". Cristina \u00e8 stata sposata con il produttore Riccardo Tozzi fino al 2016."}
{"id": "223227", "revid": "57342", "url": "https://it.wikipedia.org/wiki?curid=223227", "title": "Francesca Archibugi", "text": "Biografia.\nFamiglia.\nFrancesca Archibugi \u00e8 nata in una famiglia intellettuale romana. Figlia dell'urbanista Franco Archibugi e della poetessa Muzi Epifani, \u00e8 cresciuta insieme a numerosi fratelli e sorelle, tra cui lo studioso di teoria politica ed economica Daniele Archibugi. Si \u00e8 spesso ispirata sarcasticamente alle proprie vicende familiari nei suoi film, in particolare \"Mignon \u00e8 partita\", \"Il grande cocomero\" e \"Lezioni di volo\".\nFormazione.\nViene scelta per strada a sedici anni per interpretare la parte di Ottilia nel film RAI \"Le affinit\u00e0 elettive\", diretto da Gianni Amico, tratto dall'omonimo romanzo di Goethe. Nel modo pi\u00f9 casuale incontra il cinema. Finito il liceo, dove incontrer\u00e0 Battista Lena, suo compagno tuttora, si iscrive al Centro Sperimentale di Cinematografia, in qualit\u00e0 di regista. Giovanissima, si diploma con un cortometraggio che vince numerosi festival internazionali.\nDirige altri quattro cortometraggi tra cui \"La piccola avventura\" (1983) sui bambini disabili e continua sporadicamente a interpretare ruoli di attrice. A teatro interpreta Cressida nel \"Troilo e Cressida\" di Shakespeare diretta da Pierluigi Pizzi. Al cinema partecipa al film \"La caduta degli angeli ribelli\" (1981) di Marco Tullio Giordana. Gira il cortometraggio \"Un sogno truffato\" (1984) prodotto da Ipotesi Cinema di Ermanno Olmi, che indicher\u00e0 sempre come uno dei suoi maestri. Nel 1985 vince il premio Solinas per la migliore sceneggiatura.\nEsordi.\nDopo l'apprendistato al Centro Sperimentale di Cinematografia, la frequentazione di Furio Scarpelli e del corso di sceneggiatura di Leo Benvenuti, debutta dietro la macchina da presa con \"Mignon \u00e8 partita\" (1988), un ritratto amaro della famiglia che descrive le prime esperienze e delusioni sentimentali degli adolescenti. Il film si aggiudica 5 David di Donatello (miglior regista esordiente, migliore sceneggiatura, miglior attrice protagonista: Stefania Sandrelli, miglior attore non protagonista: Massimo Dapporto e miglior suono), due Nastri d'Argento, una Concha de Oro al Festival Internazionale del Cinema di San Sebasti\u00e1n e numerosi premi internazionali.\nAffermazione.\nIl secondo film \u00e8 \"Verso sera\" (1990), con Marcello Mastroianni e Sandrine Bonnaire. Si parla degli anni di piombo e del difficile rapporto tra un padre professore di letteratura russa, comunista, e il giovane figlio movimentista. Il film vince il David di Donatello come miglior film, Marcello Mastroianni il Nastro d'argento e numerosi riconoscimenti in Italia e all'estero.\nCon \"Il grande cocomero\" (1993), la Archibugi affronta il tema della neuropsichiatria infantile attraverso il ritratto della famiglia infelice di una dodicenne epilettica. Il film si ispira a un saggio del neuropsichiatra infantile Marco Lombardo Radice e alle sue esperienze al reparto di via dei Sabelli a Roma. Il film vince due David di Donatello (miglior film e migliore sceneggiatura) e il premio Ocic e della Giuria Ecumenica al Festival di Cannes.\nNel 1994 gira \"Con gli occhi chiusi\", tratto da un romanzo di Federigo Tozzi, in cui narra un complesso intreccio d'amore nella violenta campagna senese dei primi anni del Novecento. Tra gli interpreti Marco Messeri (vincitore del Nastro d'argento), Laura Betti, Stefania Sandrelli, Sergio Castellitto e Debora Caprioglio.\n\"La strana storia della banda sonora\" (1997) \u00e8 un documentario musicale su un progetto del marito Battista Lena. Racconta la vita di una comunit\u00e0 di un paese della provincia senese attraverso i componenti di una banda che si prepara per un concerto al fianco di grandi musicisti jazz, fra cui Enrico Rava, per il festival Umbria Jazz. Presentato al Festival di Venezia, vince il premio Jean Rouch per il miglior documentario.\n\"L'albero delle pere\" (1998), presentato al Festival di Venezia, affronta il rapporto fra un figlio adolescente costretto ad essere troppo maturo davanti a una madre resa fragile dalla tossicodipendenza. Il film vince il premio Ocic della Giuria Ecumenica, la medaglia d'oro della Settimana del cinema europeo di Madrid, e la Grolla d'Oro del cinema italiano come miglior regista.\nRitrae Ornella Muti in \"Domani\" (2001) sul terremoto in Umbria del 1997, un film corale girato interamente dal vero in un paese distrutto e sotto ordinanza di sgombero generale. Il film ottiene il Premio speciale della giuria al festival di Tokyo.\nDopo la partecipazione al film \"Pier Paolo Pasolini e la ragione di un sogno\" di Laura Betti (2001), torna a dirigere un film con Giovanna Mezzogiorno e due esordienti diciottenni in \"Lezioni di volo\" (2006). Del 2009 \u00e8 il suo lavoro \"Questione di cuore\", con Antonio Albanese e Kim Rossi Stuart nel ruolo di due uomini che si incontrano in una sala di rianimazione, pellicola che vince il premio Alabarda d'oro per la miglior sceneggiatura. Vince anche il premio Suso Cecchi D'Amico al Bif&amp;st 2010 per la migliore sceneggiatura. Il film viene selezionato per rappresentare l'Italia agli EFA, gli oscar europei.\nDel 2012 \u00e8 il docufilm \"Giulia ha picchiato Filippo\", con Riccardo Scamarcio e Jasmine Trinca, insieme a un collage di testimonianze, prodotto dal Dipartimento per le pari opportunit\u00e0 e trasmesso da Rai Uno per la Giornata Internazionale contro la violenza alle donne. Vince il Peace Award sotto il patrocinio dell'Unicef nella XVII edizione del festival Capri-Hollywood.\nNel 2015 scrive insieme al regista Paolo Virz\u00ec la sceneggiatura de \"La pazza gioia\", lungometraggio vincitore, nel 2017, di 5 David di Donatello e 5 Nastri d'argento, e per il quale Francesca Archibugi si aggiudica nello stesso anno il premio Suso Cecchi D\u2019Amico.\nNel 2016 iniziano le riprese della serie tv in dodici puntate per Rai 1 \"Romanzo famigliare\", con Giancarlo Giannini e Vittoria Puccini.\nInsieme a Paolo Virz\u00ec, Francesco Piccolo e Stephen Amidon, scrive la sceneggiatura di \"Ella &amp; John: The Leisure Seeker\", lungometraggio con l'attrice britannica Helen Mirren e l'attore canadese Donald Sutherland in concorso alla Mostra internazionale d'arte cinematografica.\nNel 2017 iniziano le riprese del lungometraggio tratto dal libro del giornalista Michele Serra \"Gli sdraiati\", del quale la Archibugi oltre che regista, \u00e8 anche sceneggiatrice insieme a Francesco Piccolo."}
{"id": "223228", "revid": "125672381", "url": "https://it.wikipedia.org/wiki?curid=223228", "title": "Chiesa di San Giovanni degli Eremiti", "text": "La chiesa di San Giovanni degli Eremiti \u00e8 un monumento nazionale situato nel centro storico di Palermo, nei pressi del palazzo dei Normanni.\nStoria.\nGiulio Carlo Argan scrive: \u00abI Normanni che instaurarono la loro dinastia in Sicilia nel 1072, distruggono i monumenti, non la tradizione dell'architettura bizantina e araba. San Giovanni degli Eremiti a Palermo (1132) \u00e8 araba nel nitido rapporto tra i corpi cubici e le cupole emisferiche\u00bb.\nLa chiesa \u00e8 costruita secondo i canoni dell'architettura siculo-normanna; si tratta di una chiesa romanica e che esternamente ricorda edifici orientali. Tale richiamo all'Oriente viene ancor pi\u00f9 enfatizzato dalle cupole di colore rosso acceso, restaurate nell'Ottocento dell'architetto Giuseppe Patricolo, secondo un'interpretazione del colore originale basata su antiche tracce di intonaco di color rosso cupo.\nNel corso dei secoli la chiesa ha subito alcune manomissioni che tuttavia non hanno in alcun modo intaccato l'edificio interno. Sovrapposizioni sono state eliminate intorno al 1880, dall'architetto Giuseppe Patricolo, che ne volle ripristinare l'aspetto originale.\nDal 3 luglio 2015 fa parte del Patrimonio dell'umanit\u00e0 (UNESCO) nell'\"Itinerario Arabo-Normanno di Palermo, Cefal\u00f9 e Monreale\".\nDescrizione.\nLa chiesa, caratterizzata all'esterno dalle cupole di colore rosso, appoggiata con un fianco ad un corpo quadrato anteriore, \u00e8 realizzata a croce commissa divisa in campate quadrate su ciascuna delle quali poggia una semisfera. Il presbiterio, terminante in nicchia, \u00e8 sormontato da una cupola, come quella dei due corpi quadrangolari che la fiancheggiano e di cui quello di sinistra si eleva a campanile.\nIl chiostro, abbellito da un lussureggiante giardino, \u00e8 la parte meglio conservata del primitivo monastero; spiccano per bellezza e leggerezza le colonnine binate con capitelli a foglie d'acanto che reggono archi ogivali a doppia ghiera. Vi si trova inoltre una cisterna araba.\nOggi l'edificio presenta una nuda cortina muraria fatta con conci di tufo squadrati; l'interno ha tre absidi semicircolari ed \u00e8 suddiviso in cinque campate quadrate coperte da cupolette che si raccordano alle pareti tramite nicchie."}
{"id": "223229", "revid": "466539", "url": "https://it.wikipedia.org/wiki?curid=223229", "title": "Ettore Scola", "text": "Noto soprattutto per aver diretto film come \"C'eravamo tanto amati\" (1974), \"Brutti, sporchi e cattivi\" (1976), \"Una giornata particolare\" (1977), \"La terrazza\" (1980) e \"La famiglia\" (1987).\nBiografia.\nNato a Trevico (AV) il 10 maggio del 1931, poco dopo la nascita si trasferisce con la famiglia a Roma, nel rione Esquilino, dove cresce e frequenta il Liceo classico Pilo Albertelli. Appena quindicenne disegnava vignette che portava alle riviste umoristiche \"Marc'Aurelio\" e \"Il Travaso delle Idee\". Ancora studente della facolta di giurisprudenza presso l'Universit\u00e0 di Roma, \u00e8 un giovane collaboratore dello stesso \"Marc'Aurelio\". Dall'inizio degli anni cinquanta comincia a scrivere sceneggiature di commedie all'italiana, spesso in coppia con Ruggero Maccari. Dalla fine degli anni quaranta collabora con i testi a diverse trasmissioni di variet\u00e0 sia radiofonici che televisivi della Rai, tra l'altro \u00e8 coautore dei testi delle scenette settimanali interpretate da Alberto Sordi tra cui il Conte Claro e Mario Pio.\nEsordisce alla regia nel 1964, ma il suo primo grande successo lo conseguir\u00e0 quattro anni dopo dirigendo Alberto Sordi, Nino Manfredi e Bernard Blier in \"Riusciranno i nostri eroi a ritrovare l'amico misteriosamente scomparso in Africa?\" (1968): con Sordi lavorer\u00e0 solo altre tre volte, vale a dire in un paio di episodi del collettivo \"I nuovi mostri\" (1977) e nei film \"La pi\u00f9 bella serata della mia vita\" (1972) e \"Romanzo di un giovane povero\" (1995). \"Il commissario Pepe\" (1969) e \"Dramma della gelosia (tutti i particolari in cronaca)\" (1970) traghettano Scola nel decennio pi\u00f9 importante della sua carriera. Nel 1974 dirige infatti il suo capolavoro, \"C'eravamo tanto amati\", che ripercorre un trentennio di storia italiana attraverso le vicende di tre amici: l'avvocato Gianni Perego (Vittorio Gassman), il portantino Antonio (Nino Manfredi) e l'intellettuale Nicola (Stefano Satta Flores), i primi due innamorati di Luciana (Stefania Sandrelli). Nel film, dedicato a Vittorio De Sica, compaiono anche Marcello Mastroianni, Federico Fellini e Mike Bongiorno nella parte di loro stessi, oltre ad Aldo e Lella Fabrizi e Giovanna Ralli.\nOrmai Scola \u00e8 un maestro del cinema italiano e un regista di fama internazionale che realizza film come \"Brutti, sporchi e cattivi\" (1976), grottesca commedia delle borgate romane con Nino Manfredi, e la storia semplice e poetica di \"Una giornata particolare\" (1977), con Marcello Mastroianni e Sophia Loren. Nel 1980 il regista tira le somme della commedia all'italiana ne \"La terrazza\", amaro bilancio di un gruppo di intellettuali di sinistra in crisi, con Ugo Tognazzi, Vittorio Gassman, Jean-Louis Trintignant e Marcello Mastroianni. Nel 1981, lontano dal cinema sociale, il regista confeziona una rigorosa versione cinematografica di un capolavoro della letteratura ottocentesca con \"Passione d'amore\", tratto dal romanzo di Tarchetti \"Fosca\", con Valeria D'Obici nella parte della protagonista. Nel 1982 affronta la Rivoluzione francese in \"Il mondo nuovo\" (1982), in cui Mastroianni impersona Giacomo Casanova.\nScola riceve un'ottima accoglienza di critica e pubblico quando dirige \"La famiglia\" (1987), commedia che ripercorre 80 anni di storia (1906-1986) attraverso la saga di una famiglia con l'interpretazione di Vittorio Gassman, Stefania Sandrelli e Fanny Ardant. Altri due titoli di un certo rilievo sono \"Splendor\" (1988) e \"Che ora \u00e8\" (1989), entrambi con Mastroianni e Massimo Troisi. Nel 1998 gira \"La cena\", sempre con Gassman, la Ardant e la Sandrelli, nel 2001 \"Concorrenza sleale\", con Diego Abatantuono, Sergio Castellitto e G\u00e9rard Depardieu, e nel 2003 il semidocumentaristico \"Gente di Roma\". Dieci anni dopo torna inaspettatamente per l'ultima volta dietro la macchina da presa per dirigere il documentario \"Che strano chiamarsi Federico\", dedicato a Federico Fellini nel ventennale della scomparsa, con il quale partecipa fuori concorso alla Mostra del Cinema di Venezia.\nDopo aver ricevuto nel 2009 il \"Premio Federico Fellini8\u00bd\" per l'eccellenza artistica al Bif&amp;st di Bari, ne \u00e8 stato nominato presidente su proposta del direttore artistico Felice Laudadio; nel maggio dello stesso anno riceve il David di Donatello alla carriera in occasione dei suoi 80 anni. Non ha mai nascosto le sue simpatie politiche orientate verso la sinistra e ha fatto parte del governo ombra del Partito Comunista Italiano nel 1989 con delega ai Beni Culturali.\nNel corso della sua carriera ha vinto otto David di Donatello e ha ricevuto quattro candidature al Premio Oscar per il miglior film straniero: nel 1977 per \"Una giornata particolare\", nel 1978 per \"I nuovi mostri\", nel 1983 per \"Ballando ballando\" e nel 1987 per \"La famiglia\". Ha fatto parte del comitato scientifico della Scuola d'arte cinematografica Gian Maria Volont\u00e9: una scuola pubblica e gratuita, istituita dalla Provincia di Roma nel 2011, che rappresenta oggi un polo formativo di riconosciuta eccellenza per le professioni del cinema.\nMuore nella serata del 19 gennaio 2016 a Roma, nel reparto di cardiochirurgia del Policlinico, dove era ricoverato per una malattia. Era sposato con la sceneggiatrice e regista Gigliola Fantoni da cui ha avuto due figlie, Paola e Silvia, le quali hanno entrambe collaborato professionalmente con il padre rispettivamente come aiuto regista e sceneggiatrice, dedicandogli alfine il documentario \"Ridendo e scherzando\" e il libro di memorie \"Chiamiamo il babbo. Ettore Scola, una storia di famiglia\".\nAl \"Marc'Aurelio\".\nL'itinerario creativo di Ettore Scola ha inizio alla fine degli anni '40 con le prime collaborazioni al settimanale umoristico \"Marc'Aurelio\"; un'esperienza di grande importanza per l'acquisizione di specifiche capacit\u00e0 espressive, attraverso la vignetta e la caricatura e per l'affinamento di un metodo di scrittura basato sulla sintesi del bozzetto, sulla caratterizzazione \"a tipage\" dei personaggi.\nEttore Scola ha, fin dall'infanzia, una particolare predisposizione verso il disegno caricaturale e la vignetta. Abbozza caricature un po' dovunque, con l'unica finalit\u00e0 del divertimento e i suoi interessi verso la storia e/o gli autori della letteratura si traducono immancabilmente in immagini umoristiche, come testimoniano le tante figurine ritratte in atteggiamenti e tic fra i pi\u00f9 disparati, schizzate nelle parti bianche dei superstiti libri di scuola.\nQueste prime cellule grafiche contengono, in nuce, l'humour di Scola e caratterizzer\u00e0 tanta parte della sua produzione.\nProprio nel suo ultimo film, \"Che strano chiamarsi Federico\", Scola ricostruir\u00e0 la redazione del \"Marc'Aurelio\", mettendo in scena i suoi stessi ricordi, mostrando al lavoro assieme a lui personalit\u00e0 come Age &amp; Scarpelli, Steno, Ruggero Maccari, Giovanni Mosca, Vittorio Metz, nonch\u00e9 Federico Fellini.\nRiconoscimenti.\nPremio Oscar\nDavid di Donatello\nFestival di Cannes\nNastro d'argento\nGlobo d'oro\nGrolla d'oro\nCiak d'oro\nEfebo d'oro Premio Internazionale Cinema-Narrativa\nFestival cinematografico internazionale di Mosca\nTorino Film Festival\nGolden Globe\nPremio Flaiano\nBiennale di Venezia\nFestival di Berlino\nPremi C\u00e9sar\nOnorificenze.\nCittadinanza Onoraria conferita dal Comune di Viareggio il 21 novembre 2013"}
{"id": "223232", "revid": "1708986", "url": "https://it.wikipedia.org/wiki?curid=223232", "title": "Somnium Scipionis", "text": "Somnium Scipionis (in lingua italiana Il sogno di Scipione) \u00e8 un celebre brano del trattato \"De re publica\" di Marco Tullio Cicerone (composto nel 54 a.C.), corrispondente all'ultima parte del sesto libro.\nTradizione del testo.\nIl titolo \"Somnium Scipionis\" non risale all'opera di Cicerone che, invece, indica il sogno di Emiliano con il termine \"visum\" (\"visione\"); infatti, nonostante il brano sia arrivato a noi di fatto come un'opera a s\u00e9 stante, nelle intenzioni dell'autore esso era semplicemente una parte del sesto libro del suo trattato (il \"De re publica\"). Cicerone, per riferirsi a esso, usa pertanto l'espressione \"sesto libro\", come sembra fare nella lettera ad Attico VII 3,2:\nL'esigenza di un titolo specifico (e cio\u00e8 dell'identificazione come opera a s\u00e9) si \u00e8 verosimilmente fatta sentire nell'atto stesso del distacco del \"Somnium\" dal sesto libro, ed \u00e8 poi rimasta immutata in tutta la tradizione. Infatti il brano, che rappresenta circa l'80% del sesto libro \u2212 ventuno capitoli su ventisei \u2212, ne \u00e8 certamente la parte pi\u00f9 significativa, almeno da quanto si pu\u00f2 dedurre dagli sparuti frammenti, giunti per tradizione indiretta, dei primi cinque capitoli.\nAllo stesso modo, i motivi della tradizione manoscritta separata del \"Somnium\" rispetto al De re publica sono da ricercare nella particolare natura di questo testo nei confronti dell'opera complessiva: se il trattato illustra infatti un modello di costituzione repubblicana che, nei fatti, era gi\u00e0 superato nell'epoca in cui veniva composto, esso non riscuoteva dunque pi\u00f9 interesse nell'et\u00e0 dell'Impero; anzi, il solo fatto di appellarsi alla visione ciceroniana dello Stato poteva essere indice di una forma di opposizione al principato. Al contrario, il \"Somnium\" acquis\u00ec nella tarda antichit\u00e0 un notevole interesse a motivo della sua impostazione neoplatonica assimilabile a quella cristiana.\nIn esso sono trattati temi di contenuto filosofico-mistico come l'immortalit\u00e0 dell'anima, il premio ultraterreno destinato ai grandi uomini politici benefattori della patria, l'esistenza di un aldil\u00e0. Il tema ebbe, in effetti, molto seguito, come evidente in Seneca, nei \"Dialogi\" e precisamente nell'opera \"Ad Marciam de Consolatione\", nella quale l'autore latino vuole consolare Marcia, figlia di un censurato autore dell'et\u00e0 di Tiberio, Cremuzio Cordo, per la morte del figlio. Dopo aver elogiato la donna per aver conservato e ripubblicato le opere del padre alla fine dell'impero di Claudio, descrive l'episodio simile a quello proposto da Cicerone nel quale il figlio morto di Marcia incontra il nonno Cremuzio Cordo e con questo entra a far parte di quelle anime privilegiate descritte dall'autore latino.\nQuesto contenuto di tipo escatologico attir\u00f2, ancora, l'attenzione del retore pagano tardo-imperiale Ambrogio Teodosio Macrobio, che scrisse i \"Commentariorum libri in Somnium Scipionis\", in due volumi sul \"Somnium\", mentre, per gli stessi motivi, Favonio Eulogio, un retore africano di epoca tarda, allievo di S. Agostino, scrisse la \"Disputatio de somnio Scipionis\". Il filosofo Anicio Manlio Torquato Severino Boezio cita il \"Somnium Scipionis\" nel suo trattato \"De musica\" per commentarlo e trattare dell'armonia cosmica. Il libro ebbe, dunque, fortuna nella tarda antichit\u00e0 e nel Medioevo a motivo della sua affinit\u00e0 con la dottrina cristiana sulla vita eterna, tanto da essere stato paragonato al mito di Er ne \"La Repubblica\" di Platone, a cui la \"Repubblica\" di Cicerone sembra essere una risposta.\nIn epoca carolingia (IX sec.), il \"Somnium\" fu estratto da un manoscritto completo del \"De re publica\" per essere unito al commento di Macrobio; per questo motivo, esso continu\u00f2 a circolare anche dopo la scomparsa dell'opera integrale di cui fu per lungo tempo l'unica parte nota. Il \"De re publica\" fu parzialmente ricomposto soltanto a partire dal 1819, quando venne alla luce il testo dei primi cinque libri (buona parte dei primi due e frammenti degli altri).\nContenuto.\nIl brano \u00e8 il racconto di un sogno di Scipione Emiliano (protagonista del trattato ciceroniano), ospitato in Numidia dall'anziano re Massinissa, alleato dell'Africano. In questo sogno, racconta l'Emiliano, gli era apparso il nonno adottivo Scipione l'Africano: costui gli aveva predetto le sue glorie future e la sua morte prematura, mostrandogli per\u00f2 successivamente una visione delle sfere celesti e spiegando che il premio riservato dagli d\u00e8i alle anime degli uomini politici virtuosi sarebbe stato l'immortalit\u00e0 dell'anima e una dimora eterna nella Via Lattea.\nAffermando l'immortalit\u00e0 dell'anima e l'esistenza di un premio celeste per le buone azioni degli uomini, cos\u00ec come di un aldil\u00e0, Cicerone espone, inoltre, rifacendosi a stoici ed aristotelici, la sua visione del cosmo, in cui nella Via Lattea trovano pace le anime che hanno in vita operato per il bene dello Stato.\nIl primo paragrafo si apre con l\u2019arrivo di Scipione l\u2019Emiliano in Africa, dove incontra l\u2019anziano re dei Numidi Massinissa. Dopo aver trascorso la giornata a parlare di politica, i due partecipano ad un banchetto sfarzoso, durante il quale hanno l\u2019occasione di continuare i loro discorsi. In particolare, il vecchio re dimostra di ricordare con grande amicizia Scipione l\u2019Africano. Coricatosi, l\u2019Emiliano cade in un sonno profondo e, in sogno, gli appare proprio l\u2019Africano che, facendosi riconoscere, lo invita a fare attenzione e a tramandare ai posteri ci\u00f2 che gli dir\u00e0.\nAnzitutto l\u2019Africano gli indica Cartagine dal cielo in cui si trova e gli preannuncia che, come ora la sta attaccando quasi fosse un soldato semplice, nel giro di un paio d\u2019anni la conquister\u00e0 nelle vesti di console. Dopodich\u00e9 aggiunge che, una volta celebrato il trionfo su Cartagine, Scipione Emiliano ricoprir\u00e0 la carica di censore, che andr\u00e0 come ambasciatore in Egitto, Siria, Asia e Grecia, e che, una volta rieletto console, rader\u00e0 al suolo Numanzia. Dopo tutto questo, tornato a Roma, trover\u00e0 la Repubblica sconvolta dai piani dell\u2019altro nipote dell\u2019Africano, Tiberio Gracco. A questo punto Africano Maggiore esorta solennemente il Minore a guidare il popolo romano con il proprio valore, avvertendolo per\u00f2 che quando la sua et\u00e0 arriver\u00e0 ai 56 anni (otto volte sette, due numeri considerati perfetti), egli morir\u00e0, non prima di aver reso stabile lo stato e averlo sottratto alle mani dei suoi parenti (Gracco). La narrazione di Scipione \u00e8 qui interrotta dalla costernazione dei commensali, in particolare quello di Lelio, ma l\u2019Emiliano li incoraggia a tacere e ascoltare il resto del suo sogno.\nTutti gli uomini che hanno aiutato, sorretto e che si sono battuti per la patria, secondo le parole dell'Africano, riceveranno di sicuro un posto in cielo, dove potranno godere di una vita eterna. Questo premio verr\u00e0 riconosciuto ai pi\u00f9 valorosi da quel dio \"che tutto ha generato\" che collocher\u00e0 gli animi di questi protettori nel luogo da cui erano partiti. Allora Scipione Emiliano interviene chiedendo se il padre Paolo e tutti gli altri che vengono considerati ormai morti ancora vivano, alla quale domanda Africano risponde che sono assolutamente vivi, anche pi\u00f9 dei mortali, perch\u00e9 (con un riferimento al platonismo) si sono liberati del corpo che \u00e8 come un carcere per l'anima e fa notare al nipote l'arrivo dello stesso Paolo, che abbraccia e consola il figlio.\nScipione Emiliano desidera abbandonare la propria vita per raggiungere quella del cielo, ma Lucio Emilio Paolo gli risponde che potr\u00e0 raggiungerlo solo se il dio a cui appartiene il cielo lo avr\u00e0 liberato dal carcere del corpo, dal momento che ad ogni uomo \u00e8 stato dato il compito di custodire la Terra e a tal fine l'anima dai fuochi eterni, che tutte le persone devono mantenere nel carcere del corpo; troviamo qui uno dei concetti centrali dell'opera:\nIl punto di vista del racconto diventa quello di Scipione che osserva l'universo dalla Via Lattea: stelle che non aveva mai visto prima, la sfera posta pi\u00f9 in basso (la luna) e poi la Terra.\nPoi Scipione Africano illustra al nipote la meraviglia del sistema planetario, spiegandogli che sono presenti nove sfere tra cui la prima \u00e8 il sommo dio, che contiene le orbite delle stelle e a cui sottostanno sette sfere che ruotano in direzione opposta: Saturno, Giove, Marte, Sole, Venere, Mercurio e infine la Luna. La nona sfera che si trova in posizione centrale \u00e8 la Terra. Scipione Emiliano avverte un suono assai armonioso e ne chiede l'origine. Il nonno gli risponde che \u00e8 il suono che proviene dal movimento delle orbite stesse e che tali movimenti non potrebbero svolgersi in silenzio. Spiega inoltre che essi sono pi\u00f9 acuti o pi\u00f9 gravi a seconda della maggiore o minore velocit\u00e0 di movimento: ci sono sette toni diversi di suoni, \"numero che \u00e8 come il vincolo di tutte le cose\". Poich\u00e9 le orecchie degli uomini ascoltano continuamente questo suono sono diventate molto deboli.\nPoi Scipione Africano, accorgendosi che l\u2019Emiliano continua a guardare la terra, gli rivela che vale la pena ricercare solo la gloria celeste: infatti, anche se un uomo raggiungesse la gloria terrena, non sarebbe conosciuta da tutti a causa dei limiti geografici. La terra, egli sostiene, \u00e8 effettivamente abitata solo per cos\u00ec dire in una piccolissima parte, quella delle fasce temperate; altrove il clima \u00e8 troppo ostile per permettere agli uomini di sopravvivere: mentre la fascia equatoriale \u00e8 troppo ardente, ai poli \u00e8 troppo freddo. Dunque a quale gloria possono aspirare gli uomini?\nA causa dei cataclismi come gli incendi o le inondazioni, che periodicamente avvengono sulla Terra, non siamo in grado di raggiungere la gloria eterna, perci\u00f2 si chiede in fondo quale sia la vera importanza di essere ricordati nella storia. \u00c8 l'occasione per una breve digressione astronomica: il grande anno cosmico, stando ai calcoli, dovrebbe durare pi\u00f9 di 11.340 anni solari, quindi, secondo la tradizione sarebbe iniziato nel 716 a.C. con la morte di Romolo (anno di una famosa eclissi totale di sole) e si dovrebbe concludere quando la nostra stella subir\u00e0 un'eclissi nella medesima posizione da cui \u00e8 partita.\nIl primo conquistatore di Cartagine prosegue dicendo che se Emiliano perder\u00e0 ogni speranza di ritornare in quel luogo, dove sono appagate tutte le aspirazioni degli uomini grandi ed eccellenti, alla fine che valore pu\u00f2 avere questa gloria degli uomini, che a fatica pu\u00f2 riguardare una piccolissima parte di un solo anno cosmico? Allora se vorr\u00e0 guardare verso l\u2019alto e contemplare assiduamente quella dimora e quella abitazione eterna, non deve prestare orecchio alle chiacchiere del volgo e non deve riporre la speranza della vita nelle ricompense terrene; bisogna che la virt\u00f9 per se stessa lo attragga con il suo fascino al vero onore. Non deve preoccuparsi di ci\u00f2 che dicono gli altri, dal momento che tutto quel loro parlare \u00e8 rinchiuso dai serrati geografici, come pu\u00f2 osservare anche lui da lass\u00f9, e non \u00e8 mai stato duraturo per nessuno e, sepolto con la morte degli uomini, scompare nell\u2019oblio. A questo punto il discorso di Scipione Emiliano si fa anche pi\u00f9 partecipato: se \u00e8 vero che, per chi ha ben meritato della patria, si apre una specie di via per entrare in cielo, dunque egli si dichiara pronto ad adoperarsi con molta pi\u00f9 sollecitudine per ci\u00f2 che ha compiuto fin dall\u2019infanzia, seguendo le orme del padre, tanto pi\u00f9 ora, davanti ad una cos\u00ec elevata ricompensa. Gli risponde solennemente il nonno adottivo esortandolo a raccogliere tutti i suoi sforzi, perch\u00e9 egli non \u00e8 destinato a morire, ma soltanto il corpo, infatti ognuno non \u00e8 ci\u00f2 che l'aspetto esteriore mostra, ma ci\u00f2 che \u00e8 la sua anima.\nperch\u00e9 divina \u00e8 quella forza che ha in s\u00e9 la vita, che percepisce, che ricorda, che prevede, che cos\u00ec come governa, guida e muove quel corpo, allo stesso modo il dio supremo fa con questo mondo; e come quello stesso dio immortale muove il mondo mortale in qualche parte, cos\u00ec l\u2019anima immortale muove il fragile corpo.\nLa parte finale dell'opera affronta il tema tradizionale della filosofia antica del movimento e della sua origine: ci\u00f2 che si muove \u00e8 per sua natura destinato alla fine, cos\u00ec come il principio unico di tutto \u00e8 immortale e non pu\u00f2 essere sottoposto al moto, altrimenti riceverebbe il suo moto da qualcos'altro e non sarebbe principio unico. Dunque l'anima, che \u00e8 principio di movimento del corpo, \u00e8 immortale ed \u00e8 necessario esercitarla nelle virt\u00f9 pi\u00f9 nobili, tra cui, anzitutto, la cura della patria. Le anime educate a ci\u00f2, una volta separate dal corpo, voleranno direttamente alla sede eterna del cielo, al contrario quelle che in vita sono state deturpate dai vizi devono attendere molti secoli di purificazione girando intorno alla terra. Dopo questo insegnamento, Scipione Emiliano si desta dal sonno.\nInfluenza.\nHa ispirato a Pietro Metastasio l'omonimo libretto d'opera, musicato tra gli altri da Wolfgang Amadeus Mozart."}
{"id": "223234", "revid": "5296", "url": "https://it.wikipedia.org/wiki?curid=223234", "title": "X-Window", "text": ""}
{"id": "223235", "revid": "5296", "url": "https://it.wikipedia.org/wiki?curid=223235", "title": "X Window", "text": ""}
{"id": "223240", "revid": "247222", "url": "https://it.wikipedia.org/wiki?curid=223240", "title": "Clannad 2", "text": "Clannad 2 \u00e8 il secondo album discografico del gruppo di musica tradizionale irlandese Clannad, pubblicato dall'etichetta discografica Gael-Linn Records nel 1974.\nCome il precedente, anche questo \u00e8 un disco di musica \"folk\" tradizionale irlandese con arrangiamenti degli stessi Clannad.\nIl disco.\nAn Gabhar B\u00e1n (The White Goat) \u00e8 la storia di un uomo in fuga sulle montagne, durante il periodo della carestia, per sottrarsi agli ufficiali giudiziari e per questo paragonato ad una capra bianca di montagna, la canzone fu tramandata da una donna di Gaoith Dobhair, tale Kitty Johnny She\u00e1in, le parole e la musica sono state rese dal gruppo il pi\u00f9 fedele possibile alla versione originale.\nEleanor Plunkett brano strumentale per arpa composto nel diciottesimo secolo da Tarlach O'Carolan, il pezzo \u00e8 appunto dedicato a Eleanor Plunkett di Robertstown, contea di Meath, che a quanto pare, era una dei trenta membri della famiglia Plunkett. La storia narrata nel libro \"La vita e la musica di un arpista irlandese\" di Donal \u00d3 Suillebh\u00e1in, racconta che la famiglia Plunkett furono bloccati nel loro castello di Castlecome, a due miglia da Robertstown e uccisi con dell'acqua bollente.\nCo\u00ednleach Ghlas an Fh\u00f3mhair (The Autumn Stubble) \u00e8 una canzone (in gaelico) che parla della fuga di due amanti dalle loro case, questa versione \u00e8 tratta da \"Cnuasacht de Cheoltaibh Uladh\" di Se\u00e1n \u00d3 Baoill.\nRince Philib a'Cheoil (Dance of Philip A'Cheoil) semplice motivo tradizionale irlandese, sempre cantata (da M\u00e1ire Brennan) in gaelico.\nBy Chance It Was canzone d'amore del sedicesimo secolo originaria della parte occidentale dell'Inghilterra.\nRince Briot\u00e1nach (Breton Dance) brano derivante da \"Gavoten ar Menez\" suonato spesso dal gruppo musicale folk bretone dei \"Triskell\", spalla dei Clannad durante un loro tour in Bretagna, famosa una versione del brano eseguita da Alan Stivell.\nDh\u00e9anainn S\u00f9gradh (I Make Merry) canto corale di lavoro originario della Scozia, veniva eseguito da gruppi di donne mentre erano impegnate al lavaggio dei panni, per facilitare il loro lavoro era cantato nella stessa maniera ritmica degli antichi marinai impegnati con i loro remi, la canzone fu suggerita al gruppo da M\u00edche\u00e1l \u00d3 Domhnaill (fondatore della The Bothy Band), in evidenza l'arpa celtica, un flauto e l'innesto inaspettato di una tagliente chitarra elettrica.\nGaoith Barra na dTonn (Gaoith Barra of the Waves) brano cantato in gaelico dalla sola M\u00e1ire Brennan senza accompagnamento musicale, su testo di Domhnall Mac Diarmada.\nTeidhir Abha\u00edle Ri\u00fa (Go Home My Love) la canzone racconta dell'implorazione dei genitori di una giovane ragazza di Connacht di tornare a casa per sposare un uomo del quartiere con cui \u00e8 stato combinato un incontro.\nFairly Shot of Her giga irlandese appresa dal gruppo dalla famosa collezione di ballate di Terry O'Neill.\nChuaigh m\u00e9 'na Rosann (I Want to the Rosses) canzone autobiografica scritta da Peadar Breathnach, un poeta di Glenfin (contea di Donegal).\nMusicisti aggiunti.\nNote aggiuntive"}
{"id": "223241", "revid": "2149868", "url": "https://it.wikipedia.org/wiki?curid=223241", "title": "Emeroteca", "text": "L'emeroteca \u00e8 una raccolta ordinata di giornali e periodici messi a disposizione del pubblico per consultazione e lettura. Generalmente l'emeroteca costituisce una sezione di una biblioteca. Meno comune efemeridot\u00e8ca ed il francesismo efemerot\u00e8ca (o effemerot\u00e8ca), entrambi con lo stesso significato ma di uso meno comune.\nEtimologia.\nIl termine deriva dal greco \"\u1f21\u03bc\u1f10\u03c1\u03b1\" \"giorno\" e \"\u03b8\u03ae\u03ba\u03b7\" \"custodia\", quindi emeroteca assume il significato di \"custodia di giornali\".\nStoria.\nUn'emeroteca \u00e8 un'istituzione, pubblica o privata, che offre, con diverse modalit\u00e0, l'accesso a un servizio di catalogazione e consultazione di giornali, riviste e periodici. Un'emeroteca colleziona giornali, archiviando riviste specialistiche e fornendo cos\u00ec spunti di ricerca alle comunit\u00e0 scientifiche, in modo da garantire loro la possibilit\u00e0 di mantenersi aggiornate sui progressi nei loro rispettivi campi d'interesse.\nRiviste e giornali possono essere conservati tradizionalmente sia in forma cartacea sia su microfilm o microfiche. Si aggiungono oggi le emeroteche virtuali in cui i documenti sono disponibili in forma digitale con possibilit\u00e0 di accesso via Internet.\nTali pubblicazioni sono rivolte per lo pi\u00f9 a ricercatori, docenti e studenti universitari. \nUn'emeroteca \u00e8 dedita per\u00f2 anche o diversamente alla raccolta dei pi\u00f9 comuni quotidiani (permettendo cos\u00ec di preservare la memoria collettiva di un passato pi\u00f9 o meno recente) e ha per scopo quello di ."}
{"id": "223242", "revid": "712828", "url": "https://it.wikipedia.org/wiki?curid=223242", "title": "Benjamin Price", "text": ", pi\u00f9 noto come Benji, \u00e8 un personaggio del manga \"Capitan Tsubasa\", creato da Y\u014dichi Takahashi. Egli appare inoltre in numerosi manga sequel e nelle serie televisive anime tratte dai fumetti, meglio conosciute in italiano come \"Holly e Benji\". Nella versione italiana degli anime il suo nome \u00e8 stato anglicizzato in Benjamin Price, mentre nell'edizione manga \u00e8 stato mantenuto l'originale giapponese Genzo Wakabayashi.\nBenji \u00e8 uno dei portieri pi\u00f9 forti della serie. Inizialmente rivale del protagonista Oliver Hutton, in seguito i due stringono amicizia e contribuiscono alle vittorie della New Team prima e della nazionale di calcio giapponese poi.\nDescrizione.\nBenji \u00e8 un portiere eccezionale, capace di salvataggi e parate magistrali. Pochi sono stati gli avversari che lo hanno superato per due volte nella stessa partita o che gli hanno segnato da fuori area. \u00c8 inoltre molto carismatico e riesce a tenere alto il morale della squadra anche nei momenti difficili. Ha anche un carattere piuttosto irascibile e viene spesso coinvolto in risse.\nStoria.\nBenjamin Price fa il suo debutto nel manga \"Capitan Tsubasa\" e nell'anime \"Holly e Benji\". All'et\u00e0 di 12 anni incontra per la prima volta Oliver Hutton e tra i due scoppia un'accesa rivalit\u00e0 che culmina nel derby tra la Newppy di Holly e la sua Saint Francis. Insieme a Holly entra poi nella New Team, formazione che riunisce tutti i migliori giocatori della citt\u00e0 di Fujisawa ma, a causa di un infortunio, riesce a giocare solo la finale del campionato delle elementari contro la Muppet di Mark Lenders. Dopo questo campionato si trasferisce in Germania Ovest dove entra nelle giovanili dell'. L\u00ec conosce Karl Heinz Schneider, centravanti delle giovanili dell'Amburgo e tra i due si sviluppa un'accesa rivalit\u00e0, in quanto Benji \u00e8 l'unico portiere in grado di parare il 50% dei suoi tiri.\nA 15 anni viene convocato dalla nazionale di calcio giapponese; per tutto il periodo di preparazione al mondiale, non fa altro che punzecchiare e provocare i propri compagni, rendendosi odioso alla squadra, ma proprio la sera prima dell'esordio Benji confida a Holly di aver interpretato una parte cos\u00ec sgradevole in accordo con l'allenatore Freddy Marshall, il tutto allo scopo di spronare i compagni a impegnarsi di pi\u00f9 e a stimolare la concorrenza dell'altro portiere nipponico, Ed Warner. Il sacrificio di Benji \u00e8 tale da non voler partecipare al campionato mondiale giovanile di Parigi, rimanendo in panchina per dare l'opportunit\u00e0 al collega Warner di far pratica con avversari internazionali. Benji gioca solo la finale contro la Germania Ovest in sostituzione di Warner infortunatosi nella semifinale e anche grazie alle sue decisive parate il Giappone riesce a vincere il torneo. Dopo il mondiale, a causa dell'infortunio del portiere titolare dell'Amburgo entra in prima squadra.\nTre anni dopo, nella serie \"Capitan Tsubasa World Youth\", si infortuna ai polsi per aver tentato di parare i tiri dell'olandese Brian Cruiford, durante l'amichevole Germania-Olanda e dello svedese Stephan Levin, durante Amburgo-Colonia, ma viene comunque convocato nella nazionale giapponese U20; il Giappone infatti, essendo rimasto privo di giocatori del calibro di Mark Lenders e Tom Becker, deve fare a meno anche di Ed Warner, che ha lasciato la nazionale dopo un litigio con l'allenatore. Gioca come titolare alcune partite dell'Asian Youth, ma nel match contro la Cina si infortuna nuovamente ai polsi e viene sostituito da Warner che nel frattempo era tornato in nazionale. Guarito in tempo per tornare titolare nei quarti contro la Svezia, guida il Giappone alla vittoria del torneo.\nNella serie \"Captain Tsubasa Road to 2002\" Benji gioca nell'Amburgo; la rivalit\u00e0 con Schneider si fa ancora pi\u00f9 accesa soprattutto quando egli si trasferisce al , che sta allestendo una squadra di stelle per puntare allo scudetto e alla Champions League: Karl propone a Benji di unirsi al Bayern, ma Benji decide di rimanere nella squadra che lo ha accolto fin da piccolo, rifiutandone l'offerta. I due si ritrovano quindi da avversari in Bundesliga. A causa proprio di un errore commesso nella partita contro il Bayern, in \"Captain Tsubasa Golden 23\" Benji viene messo fuori squadra dall'allenatore, per cui decide di lasciare la squadra e di dedicarsi totalmente alla nazionale nelle qualificazioni asiatiche per le Olimpiadi di Madrid.\nAccoglienza e impatto culturale.\nA fianco ad altri personaggi principali della serie, a Benji \u00e8 dedicata una statua nel sobborgo di Yotsugi, alle porte di Tokyo, citt\u00e0 natale dell'autore Y\u014dichi Takahashi.\nNell'originale giapponese, Benjamin Price \u00e8 uno dei tanti rivali del protagonista Oliver Hutton in seguito diventati suoi buoni amici e compagni di squadra, cosicch\u00e9 al termine della prima serie le sue apparizioni si fanno decisamente pi\u00f9 rarefatte. Prendendo in considerazione solo i primi episodi con Benji rivale, tuttavia, negli adattamenti in italiano, francese e spagnolo dell'anime il personaggio venne reso coprotagonista alla stregua di Holly e la serie stessa intitolata rispettivamente \"Holly e Benji\", \"Olive et Tom\" e \"Oliver y Benji\". A causa di questo suo ruolo centrale, il personaggio \u00e8 diventato un'icona per intere generazioni e si \u00e8 guadagnato la fama di portiere leggendario e imbattibile."}
{"id": "223243", "revid": "228587", "url": "https://it.wikipedia.org/wiki?curid=223243", "title": "Unione", "text": ""}
{"id": "223244", "revid": "599013", "url": "https://it.wikipedia.org/wiki?curid=223244", "title": "Emerot\u00e8ca", "text": ""}
{"id": "223246", "revid": "1806206", "url": "https://it.wikipedia.org/wiki?curid=223246", "title": "Autoguida", "text": "L'autoguida \u00e8 uno strumento utilizzato per eseguire fotografie in campo astronomico, di oggetti \"deepsky\" (oggetti del cielo profondo).\nL'autoguida pu\u00f2 essere costituita da una CCD (\"Charged Coupled Device\") che acquisisce a cadenze temporali periodiche (ad esempio ogni 5 secondi) l'immagine nella quale \u00e8 stata prescelta una stella guida. Il computer analizza lo spostamento della stella di riferimento e provvede ad inviare ai motori del telescopio un impulso che corregge lo spostamento della stella guida.\nNaturalmente \u00e8 necessario eseguire delle calibrazioni specifiche che coinvolgono i meccanismi di \"backlash\" dei motori del telescopio e il ritardo con il quale reagiscono gli stessi ai vari impulsi.\nLo scopo dell'autoguida \u00e8, pertanto, quello di garantire una perfetta correzione degli eventuali spostamenti dell'immagine astronomica che si va a fotografare, spostamenti dovuti alla meccanica delle viti senza fine dei movimenti in ascensione retta e declinazione, errori dovuti al non perfetto allineamento dell'asse polare del telescopio al polo celeste.\nAspetto di non poco conto \u00e8 quello di verificare se la risoluzione della camera di autoguida \u00e8 adeguata a fare eseguire una posa corretta alla camera di ripresa.\nEsempio, se ho due strumenti in parallelo: uno di guida e uno di ripresa, la risoluzione del sistema di guida e quindi dell'autoguida, deve essere maggiore della risoluzione del sistema di ripresa."}
{"id": "223252", "revid": "767487", "url": "https://it.wikipedia.org/wiki?curid=223252", "title": "D\u00falam\u00e1n", "text": "D\u00falam\u00e1n \u00e8 il terzo album del gruppo musicale irlandese dei Clannad e fu pubblicato dalla Gael Linn Records nel 1976.\nSi ispira alla omonima ballata tradizionale irlandese in lingua gaelica, a sua volta ispirata dall'antica leggenda della \"Dulaman\", alga tipica delle spiagge di quel Paese.\nIl disco.\nD\u00falam\u00e1n, esistono due tipi di alghe: \"d\u00falam\u00e1n gaelach\" usata come colorante per tessuti e \"d\u00falam\u00e1n maorach\", un altro tipo di alga, commestibile, usata a scopi alimentari. Due commercianti sono soprannominati con lo stesso nome delle rispettive alghe che vendono, D\u00falam\u00e1n Maorach era uno dei molti pretendenti della figlia di D\u00falam\u00e1n Gaelach (il quale non vedeva di buon occhio l'altro commerciante, anche se pare sia riuscito nel suo intento di conquistare la figlia).\nCumha Eoghain Rua U\u00ed N\u00e9ill (Lamento di Owen Roe) brano riprodotto da tale Michael Hamill di Derry, il testo della canzone fu ripreso da \"C\u00e9ad de Cheoltaibh Ulach\"', un motivo del 1925.\nTwo Sisters canzone data al gruppo dal cantante di Derry, Brian Mullen, esistono diverse interpretazioni di questa ballata.\n\u00c9irigh Suas A St\u00f3ir\u00edn (Alzati mio amore), triste canzone d'amore di Donegal.\nThe Galtee Hunt i Clannad interpretano questo brano, ascoltato da un LP della \"Castle C\u00e9il\u00ed Band\".\n\u00c9irigh Is Cuir Ort Do Chuid \u00c9adaigh C\u00f3ir\u00edu \u00e8 un'altra canzone d'amore di Donegal, dove il compositore desidera fuggire con la sua amata in un luogo circondato solo dalla bellezza indisturbata della natura.\nSi\u00fail a R\u00fan i versi di questa canzone si riferiscono a un giovane della \"Irish Brigade\" (Brigata Irlandese) che dopo la \"Williamite War\" (1691) lascia l'Irlanda per servire l'esercito francese, in Irlanda questi valorosi soldati sono stati chiamati \"Wild Geese\".\nMo Mh\u00e1ire in questa canzone viene esaltata la bellezza ed i pregi di una ragazza di nome \"M\u00e1ire\".\ndTigeas A Damhsa \u00e8 una canzone per bambini, la versione proposta \u00e8 quella di Sorcha N\u00ed Ghuairim un famoso cantante di Conamara.\nCucanandy scorrevole giga originaria della West Cork.\nThe Jug of Brown Ale la versione di questo brano \u00e8 quella che il gruppo sent\u00ec suonare da due fini violinisti: D\u00f3nall e S\u00e9amus \u00d3 Baoill, di Rann na Feirste (Ranafast) villaggio della contea di Donegal.\nTracce.\nTutti i brani sono tradizionali.\nFormazione.\nNote aggiuntive"}
{"id": "223267", "revid": "62244", "url": "https://it.wikipedia.org/wiki?curid=223267", "title": "SM-65 Atlas", "text": "Atlas identifica una serie di missili balistici intercontinentali.\nFurono i primi ad essere inclusi nell'arsenale nucleare statunitense e quindi uno dei primi test realmente realizzati del programma spaziale degli Stati Uniti.\nStoria.\nVenne sviluppato dall'U.S. Air Force e costruito dalla Convair, ed al progetto presero parte diversi scienziati tra cui John von Neumann. Inizialmente fu denominato dai militari con la sigla \"SM-65\", a partire dal 1962 fu contrassegnato dalla sigla \"CGM-16\". Il programma relativo al missile Atlas \u00e8 stato uno dei pi\u00f9 costosi investimenti della difesa americana, ma al contempo ha costituito uno dei migliori programmi di ingegneria aerospaziale mai realizzati, i cui risultati ottenuti sia nella fase di sperimentazione che di realizzazione, hanno permesso di realizzare i successivi Titan e Saturn (razzi spaziali) e il LGM-30 Minuteman (missile militare).\nDati tecnici.\nEcco in sintesi i dati relativi alla geometria dell'Atlas: altezza 27,43 m, diametro 3,656 m, spinta ottenuta tramite propellente liquido (ossigeno e kerosene). Spinta di 158757 kg ottenuta con i tre motori accesi durante la fase di lancio, ma solo due dei postbruciatori sono in accensione durante la prima fase di spinta. La pressione deve essere mantenuta nell'ossigeno liquido e nei serbatoi di carburante al fine di garantire l'integrit\u00e0 strutturale del missile stesso.\nLa massima velocit\u00e0 orbitale \u00e8 di 28168 km/h, ma al massimo 25749\u00a0km/h quando utilizzato con gli ICBM. Raggio operativo: 10139 km.\nL'Atlas pu\u00f2 essere impiegato per trasportare testate nucleari per ICBM (Missili Balistici Intercontinentali).\nUtilizzo.\nQuesto tipo di razzo venne utilizzato anche come razzo vettore nel campo dell'esplorazione spaziale, in cui venne usato per la prima volta nel 1958 per lanciare il primo satellite per telecomunicazioni, il Project SCORE; in seguito divenne uno dei lanciatori pi\u00f9 importanti del Programma Mercury della NASA.\nAlcune versioni del razzo Atlas, utilizzate per il lancio di satelliti da ricognizione o di sonde spaziali, usavano come secondo stadio un razzo Agena o un razzo Centaur. L'ultima versione del razzo Atlas, l'Atlas V, viene usata ancora oggi."}
{"id": "223278", "revid": "21921", "url": "https://it.wikipedia.org/wiki?curid=223278", "title": "Inti-Illimani 5 - Canto de pueblos andinos vol. II", "text": "Inti-Illimani 5 - Canto de pueblos andinos vol. II \u00e8 un album del gruppo musicale cileno Inti-Illimani, pubblicato nel 1976. \u00c8 il loro quinto album pubblicato in Italia. \nDescrizione.\nCom'\u00e8 possibile evincere fin dal titolo, il disco prosegue l'esplorazione della musica andina gi\u00e0 iniziata con i precedenti \"Inti-Illimani\" (1970), \"Canto de pueblos andinos vol. 1\" (1973) e \"Inti-Illimani 3 - Canto de pueblos andinos\" (1975).\nRegistrato nel giugno del 1976 questo album \u00e8 costituito in piccola parte (quattro tracce) da brani ri-registrati per l'occasione, ma pubblicati dal gruppo nei suoi dischi incisi in Cile prima dell'esilio, mentre gli altri brani sono recuperati a partire da materiali che il gruppo gi\u00e0 eseguiva informalmente e appartenenti alla tradizione sudamericana.\nQuesto lavoro vede il gruppo in un particolare stato di grazia interpretativa, con arrangiamenti che perseguono e trovano un equilibrio tra rispetto dei materiali originali e la capacit\u00e0 del gruppo di farli propri senza tradirli.\nAll'interno della copertina \u00e8 presente uno scritto attribuito al gruppo che illustra il senso di questo progetto e nel quale si legge:\nAll'interno del disco sono presenti delle brevi note introduttive, sia in spagnolo che tradotte in italiano, per ognuno dei 12 brani che lo compongono, unitamente ai testi delle canzoni. Il brano qui intitolato \"Carnavalito de la quebrada de Humahuaca\" era stato precedentemente pubblicato dal gruppo con il titolo \"Quebrada de Humahuaca\" nel loro disco \"Inti-Illimani\".\nIl disco fu pubblicato, in tempi diversi, in svariati paesi del mondo, sempre con identica track-list, ma con la copertina a volte leggermente cambiata e, in alcuni casi, anche con il titolo modificato. Negli anni novanta la CGD ha riedito questo disco in formato CD."}
{"id": "223288", "revid": "1652635", "url": "https://it.wikipedia.org/wiki?curid=223288", "title": "Sostanza pura", "text": "Una sostanza pura, indicata anche come sostanza chimica o semplicemente sostanza, \u00e8 un sistema omogeneo di composizione definita e costante, caratterizzato da propriet\u00e0 chimico-fisiche specifiche.\nSostanze semplici, composte e miscele.\nUna sostanza costituita da atomi uguali (ovvero dallo stesso elemento chimico) \u00e8 detta sostanza elementare o sostanza semplice (ad esempio O2, O3, N2, H2), mentre \u00e8 detta sostanza composta (o composto chimico) se \u00e8 costituita da atomi di natura differente (ad esempio H2O, CO2, H2SO4).\nUn insieme di pi\u00f9 sostanze pure in proporzioni variabili \u00e8 definito miscela. Una sostanza non \u00e8 mai pura al 100% e contiene normalmente delle impurezze, talvolta in tracce o ultratracce, per cui nella maggior parte dei casi quelle che sembrano sostanze in realt\u00e0 sono miscele con una quantit\u00e0 di impurit\u00e0 pi\u00f9 o meno elevata.\nSostanze elementari e forme in cui si presentano.\nLe sostanze elementari possono presentarsi in diverse forme:\nLa stessa sostanza pu\u00f2 esistere in diverse forme allotropiche: ad esempio il diamante e la grafite (che sono entrambe sostanze pure formate da carbonio) si presentano in strutture cristalline diverse; un altro esempio \u00e8 dato dall'ossigeno diatomico (O2) e dall'ozono (O3), i quali sono entrambi costituiti da ossigeno, ma differiscono per la struttura molecolare.\nQuantit\u00e0 di sostanza.\nL'unit\u00e0 di misura della quantit\u00e0 di sostanza nel SI \u00e8 la mole."}
{"id": "223292", "revid": "287204", "url": "https://it.wikipedia.org/wiki?curid=223292", "title": "Ereditariet\u00e0 multipla", "text": "Alcuni linguaggi di programmazione permettono di utilizzare lereditariet\u00e0 multipla, in cui una classe pu\u00f2 ereditare funzionalit\u00e0 e caratteristiche da pi\u00f9 di una classe base. Questa tecnica si contrappone allereditariet\u00e0 singola, in cui una classe pu\u00f2 ereditare da una, e solo una, classe base.\nNella programmazione orientata agli oggetti, l'ereditariet\u00e0 descrive una relazione gerarchica fra due classi, nella quale una (quella che eredita) \u00e8 chiamata \"classe derivata\" (o \"classe figlia\", o \"sottotipo\"), e l'altra (quella da cui si eredita) \u00e8 chiamata \"classe genitrice\" (o \"classe base\", o \"superclasse\"). Le funzionalit\u00e0 ereditate dalla \"figlia\" permettono agli oggetti istanziati su di essa di condividere le funzionalit\u00e0 della \"genitrice\", cio\u00e8 della classe base.\nPer esempio: supponiamo di aver creato una classe:\ncodice_1\ndotata di funzionalit\u00e0 come \"mangiare, respirare, riprodursi, ecc.\". Possiamo definire un'altra classe:\ncodice_2\nche eredita tutte le funzionalit\u00e0 di codice_1 senza doverle ridefinire, in quanto, essendo il topo un mammifero, ne condivide tutte le caratteristiche. A queste funzionalit\u00e0 la nuova classe ne aggiunge altre, possedute dai \"topi\" e non comuni a tutti i mammiferi, come, ad esempio \"raccogliere spazzatura\". Oltre che avere le caratteristiche comuni a tutti i mammiferi, tuttavia, i topi condividono altre caratteristiche e funzionalit\u00e0 con altre \"classi\" di oggetti, come, ad esempio:\ncodice_4 oppure codice_5\nQuindi \u00e8 molto comodo, per la classe codice_2, poter ereditare anche le caratteristiche e le funzionalit\u00e0 di queste classi, senza doverle ridefinire.\nProblema del diamante.\nL'ereditariet\u00e0 multipla pu\u00f2 essere causa, in alcuni contesti, di qualche confusione, tanto che alcuni ritengono che gli inconvenienti siano maggiori dei benefici.\nUna possibile causa di ambiguit\u00e0 \u00e8 la seguente: se due classi B e C ereditano dalla classe A e la classe D eredita sia da B che da C, se un metodo in D chiama un metodo definito in A, da quale classe viene ereditato?\nTale ambiguit\u00e0 prende il nome di problema del diamante (in inglese diamond problem), a causa della forma del diagramma di ereditariet\u00e0 delle classi, simile ad un diamante.\nDifferenti linguaggi di programmazione hanno risolto quest'inconveniente in modi diversi.\nImplementazione in alcuni linguaggi.\nJava e .NET.\nIn Java si \u00e8 adottato questo compromesso: una classe pu\u00f2 ereditare le interfacce da pi\u00f9 di una classe base - cio\u00e8 esporre all'esterno gli stessi metodi delle interfacce delle classi base - ma pu\u00f2 ereditare i dati ed i metodi effettivi da una sola classe base. Anche i linguaggi della piattaforma Microsoft .NET, come C# e Visual Basic utilizzano lo stesso approccio.\nDalla versione Java 8, tuttavia, si sono introdotti i modificatori \"default\" che se associati a metodi di interfacce permettono (al contrario dei metodi senza questo modificatore) non solo di dichiarare ma anche di implementare in modo differente gli stessi metodi nelle interfacce. \u00c8 comunque d'obbligo l'override dei metodi nelle sottoclassi che implementano entrambe le interfacce, ma tramite un'istruzione ben definita si pu\u00f2 invocare un preciso metodo implementato di una specifica interfaccia genitrice. Cos\u00ec nel caso del problema del diamante la classe D effettua l'override del metodo in comune a B e C definito in A e invoca lo specifico metodo di B o C.\nC++.\nC++ per default segue ogni percorso di ereditariet\u00e0 separatamente, quindi l'oggetto D contiene due separati oggetti di A e gli usi dei membri di A devono essere opportunamente qualificati. Se l'ereditariet\u00e0 da A a B e l'ereditariet\u00e0 da A a C sono entrambe segnate come \"virtual\" (\"class B : virtual A\"), C++ si prende particolare cura di creare solo un oggetto A, l'utilizzo dei membri di A funziona correttamente. Se l'ereditariet\u00e0 virtuale e l'ereditariet\u00e0 non virtuale sono mischiate, esiste solo un A virtuale e un A non virtuale per ogni percorso di ereditariet\u00e0 non virtuale a A.\nEiffel.\nIn Eiffel le classi derivate \"adattano\" le funzionalit\u00e0 ereditate rinominandole o definendo anticipatamente le regole per risolvere le ambiguit\u00e0 e decidere quale \"versione\" applicare (quella ereditata o quella della classe base).\nREALbasic.\nAnalogamente a Java anche in REALbasic si possono ereditare metodi e dati da una sola classe base, e, in pi\u00f9, sono previsti metodi aggiuntivi per \"estendere\" le funzionalit\u00e0 di una classe senza dover ricorrere all'ereditariet\u00e0.\nPerl.\nIn Perl le classi da cui ereditare sono disposte in una lista ordinata, e viene poi chiamato il primo metodo trovato in ordine gerarchico di profondit\u00e0 della prima classe della lista, e cos\u00ec di seguito per le classi successive e per le loro rispettive classi base.\nPython.\nPython supporta una forma di ereditariet\u00e0 multipla, e viene chiamato un metodo attraverso la regola prima-in-profondit\u00e0, da-sinistra-a-destra. Perci\u00f2, se un attributo non viene trovato nella classe derivata, viene cercato nella prima classe base, poi (ricorsivamente) nelle classi base di quest'ultima e, solo se non vi \u00e8 stato trovato, viene ricercato nella seconda classe base della classe derivata, e cos\u00ec via.\nEsempio.\nEcco un esempio di ereditariet\u00e0 multipla in C++:\nIn questo caso, codice_7 erediter\u00e0 sia da codice_8 che da codice_9, ed avr\u00e0 quindi le variabili d'istanza codice_10 e codice_11 e le funzioni codice_12, codice_13, codice_14 e codice_15, oltre che a codice_16 ed a codice_17 ed a codice_18."}
{"id": "223293", "revid": "767487", "url": "https://it.wikipedia.org/wiki?curid=223293", "title": "Clannad in Concert", "text": "Clannad in Concert \u00e8 il primo album registrato dal vivo dal gruppo musicale irlandese dei Clannad. Riprende registrazioni eseguite durante le esibizioni tenute in Svizzera nel 1978; i brani, riarrangiati e dilatati, ospitano numerosi assoli dei singoli componenti della band.\nTracce.\nBrani tradizionali, eccetto dove indicato."}
{"id": "223294", "revid": "287204", "url": "https://it.wikipedia.org/wiki?curid=223294", "title": "Dulaman", "text": ""}
{"id": "223296", "revid": "85880074", "url": "https://it.wikipedia.org/wiki?curid=223296", "title": "Preselezione dell'operatore", "text": "La preselezione dell'operatore, nota anche con la sigla CPS dall'inglese Carrier Pre-Selection, \u00e8 un servizio messo a disposizione dalle moderne centrali telefoniche per semplificare la scelta tra operatori telefonici garantendo un pieno regime di concorrenza nel quadro della liberalizzazione del mercato delle telecomunicazioni.\nL'abbandono del regime di monopolio per i servizi telefonici, infatti, ha creato una distinzione tra \"operatore di accesso\", ovvero colui che installa fisicamente la linea di un utente, e \"operatori a lunga distanza\", che forniscono i servizi di telecomunicazione nazionale o internazionale. \nNel quadro di una politica di \"Equal Access\" garantita a tutti gli operatori, \u00e8 stata fornita all'utenza la possibilit\u00e0 di indicare l'operatore prescelto per ciascuna conversazione per mezzo di un codice numerico da anteporre al numero (\"carrier selection code\").\nLa funzionalit\u00e0 di \"carrier preselection\" consente di specificare una volta per tutte il codice dell'operatore preferenziale, con il quale vengono eseguite tutte le chiamate per le quali non sia stato richiesto un instradamento particolare.\nTale funzione deve essere implementata dall'operatore di accesso nelle proprie centrali. \nTipi di preselezione.\nPer esempio in Germania \u00e8 possibile dalla rete fissa effettuare, tramite preselezione libera, chiamate internazionali a prezzi vantaggiosi (intorno ad 1 centesimo di Euro al minuto verso la rete fissa oppure ai 13 centesimi di Euro al minuto verso la rete mobile dell'altro Paese). Esistono siti web dove \u00e8 possibile controllare il prefisso attualmente pi\u00f9 conveniente (addirittura si pu\u00f2 digitare il numero sulla versione tedesca di Google ed ottenere il prefisso pi\u00f9 conveniente). La preselezione libera non comporta una rinuncia ai vantaggi della particolare tariffa con il proprio gestore. . In Finlandia \u00e8 possibile la preselezione libera addirittura per la rete mobile. Esistono anche programmi per telefonini con cui \u00e8 possibile godere dei vantaggi della preselezione."}
{"id": "223309", "revid": "21921", "url": "https://it.wikipedia.org/wiki?curid=223309", "title": "Inti-Illimani 6", "text": "Inti-Illimani 6 \u00e8 un album del gruppo musicale cileno Inti-Illimani, pubblicato nel 1977. \u00c8 il loro sesto album pubblicato in Italia durante l'esilio.\nDescrizione.\nRegistrato a cavallo tra il 1976 e il 1977, questo disco torna ai temi e alle scelte musicali affrontati due anni prima in \"Inti-Illimani 4 - Hacia la libertad\" e quindi si caratterizza per essere composto quasi totalmente da materiali del tutto inediti. Unica eccezione \u00e8 la reincisione (per la quarta volta) di \"Juanito Laguna remonta un barrilete\", uno tra i primissimi brani registrati dal gruppo, tuttora frequentemente eseguito dal vivo.\nLe altre nove tracce ci presentano alcune canzoni scritte da componenti del gruppo e legate strettamente all'attualit\u00e0 cilena (\"Todas la lluvias\", \"No nos someter\u00e1n\", \"Alborada vendr\u00e1\") unitamente a brani di autori del movimento della Nueva Canci\u00f3n Chilena: Sergio Ortega, Patricio Manns e V\u00edctor Jara, del quale recuperano 2 brani. \nNon avendo sufficienti brani pronti per il disco che, da contratto, dovevano fare, gli Inti-Illimani si rivolser\u00f2 a Sergio Ortega, il quale sugger\u00ec e arrangi\u00f2 met\u00e0 delle canzoni del disco (le tracce 1, 3, 4, 8 e 10). Questo fatto diede al disco una sorta di doppia anima: da un lato i brani preparati e arrangiati dal gruppo, del tutto vicini al mood che avevano in quegli anni, dall'altro brani che gli Inti non sentiranno mai come propri al 100%. Non mancarono anche alcune frizioni tra il gruppo e Ortega durante la lavorazione del disco.\nNella prima edizione italiana il disco mostra in copertina l'immagine di alcuni volti disegnati in bianco e nero ed \u00e8 semplicemente intitolato \"Inti-Illimani 6\", come da consuetudine per le produzioni del gruppo in quegli anni. All'interno del disco compare un breve scritto di V\u00edctor Jara tratto dal suo disco \"La poblaci\u00f3n\". \nAlla fine degli anni settanta, quando la EMI acquisisce il catalogo italiano degli Inti-Illimani, il disco viene ristampato modificandone completamente la grafica originale e con il titolo \"Inti-Illimani 6 - Chile resistencia\": in questa copertina compare un disegno, opera del cileno Jorge Salas, raffigurante un uomo con un ampio mantello e una donna entrambi su un cavallo lanciato al galoppo sotto un arcobaleno. Questa edizione sar\u00e0 alla base di tutte le successive ristampe del disco, compresa quella che a met\u00e0 degli anni novanta far\u00e0 la CGD nel rieditare il disco in formato CD.\nIl disco fu pubblicato, in tempi diversi, in svariati paesi del mondo, sempre con identica track-list, ma con la copertina a volte modificata e, in alcuni casi, anche con il titolo modificato."}
{"id": "223316", "revid": "767487", "url": "https://it.wikipedia.org/wiki?curid=223316", "title": "Once (Nightwish)", "text": "Once \u00e8 il quinto album del gruppo musicale finlandese Nightwish, pubblicato il 7 giugno 2004 e distribuito principalmente dalla Nuclear Blast.\nDescrizione.\nSi tratta dell'ultimo album in cui \u00e8 presente Tarja Turunen, sostituita poi da Anette Olzon. L'uscita dell'album \u00e8 stata anticipata dal singolo \"Nemo\". Altri singoli estratti sono stati \"Wish I Had an Angel\", \"Kuolema tekee taiteilijan\" e \"The Siren\".\nL'album \"Once\" in Europa \u00e8 stato distribuito dalla Nuclear Blast oltre che nella versione standard, anche in un'edizione Dual Disc e DVD Audio. Inoltre l'etichetta ha pubblicato alcune edizioni speciali, sia in Francia che nel Regno Unito, che comprendono 2 \"bonus track\" (\"White Night Fantasy\" e \"Live To Tell The Tale\") ed il videoclip della canzone \"Nemo\", con in pi\u00f9 il singolo \"Wish I Had Angel\" come secondo disco.\nIn Finlandia \"Once\" \u00e8 stato pubblicato dalla Spinefarm Records che il 24 novembre 2004, ha pubblicato la versione \"Platinum\" con un secondo CD in cui sono presenti \"White Night Fantasy\" e \"Live To Tell The Tale\", ed il videoclip della canzone \"Nemo\".\nL'album \"Once\" \u00e8 stato pubblicato anche dalla Roadrunner Records in USA, Canada, Australia e Nuova Zelanda.\nLa copertina dell'album mostra l'immagine di un angelo femmina appoggiato, in posizione stremata, su un monumento sul quale \u00e8 incisa la scritta \"Once\". Tale figura \u00e8 racchiusa da un cerchio nella versione normale dell'album, mentre copre tutta la copertina nella versione \"Platinum\". La scultura originale di questa copertina \u00e8 l'Angel of Grief e si trova a Roma nel Cimitero acattolico, accanto alla Piramide Cestia.\nCon la band ha suonato l'orchestra sinfonica Academy of St. Martin in the Fields.\nLe orchestrazioni, arrangiamenti e direzioni di cori e orchestre sono a cura di Pip Williams.\nL'album nelle prima settimane dall'uscita ha raggiunto la prima posizione nelle classifiche di Finlandia, \nTracce.\nTesti e musiche di Tuomas Holopainen, eccetto dove \u00e8 indicato"}
{"id": "223317", "revid": "287204", "url": "https://it.wikipedia.org/wiki?curid=223317", "title": "Crann Ull", "text": ""}
{"id": "223318", "revid": "11684", "url": "https://it.wikipedia.org/wiki?curid=223318", "title": "Curiazi", "text": ""}
{"id": "223320", "revid": "400694", "url": "https://it.wikipedia.org/wiki?curid=223320", "title": "Canto per un seme", "text": ""}
{"id": "223324", "revid": "729019", "url": "https://it.wikipedia.org/wiki?curid=223324", "title": "Malattia di Pick", "text": "La malattia di Pick, o \"morbo di Pick\" (da non confondersi con la malattia di Niemann-Pick) o demenza frontotemporale di Pick, \u00e8 una malattia cerebrale degenerativa poco comune (10-15 volte meno frequente della malattia di Alzheimer), clinicamente caratterizzata da demenza. \u00c8 attualmente considerata una patologia appartenente ai quadri sindromici delle \"Demenze Fronto-Temporali\" (FTD).\nLa sindrome \u00e8 facilmente confondibile con la malattia di Alzheimer con cui \u00e8 talora associata. A differenza del vero demente, il malato di Pick perde le proprie capacit\u00e0 espressivo-espositive molto pi\u00f9 rapidamente, ma non quelle di lettura e di scrittura, che invece sono conservate pi\u00f9 a lungo nel tempo seppur difficoltose. Il quadro anatomopatologico \u00e8 caratterizzato da atrofia dell'area fronto-temporale e dalla presenza di caratteristiche alterazioni neuronali costituite dai \"corpi di Pick\". I corpi di Pick sono inclusioni intracellulari filamentose composte da neurofilamenti, simili alle inclusioni osservate nella malattia di Alzheimer. Come le altre FTD, colpisce pi\u00f9 precocemente dell'Alzheimer. La patogenesi \u00e8 sconosciuta, anche se sono state identificate modifiche genetiche che possono indurre la sindrome (che \u00e8 ereditaria solo in una piccola parte dei casi).\nSintomi.\nL'et\u00e0 media di esordio \u00e8 54 anni, ma pu\u00f2 esordire a qualunque et\u00e0; \u00e8 pi\u00f9 precoce di altre demenze e della malattia di Alzheimer.\nLa prima manifestazione consiste spesso in episodi depressivi gravi, che possono fare pensare inizialmente ad una patologia psichiatrica.\nIn seguito si manifestano improvvisi e progressivi sintomi come stranezze comportamentali, lievi problemi di memoria, senza delirio, debolezza fisica, abulia, apatia, afasia non fluente (difficolt\u00e0 ad articolare lunghe frasi) e meno frequente demenza semantica (problemi nella ricerca delle parole), mutismo, atassia (mancanza di coordinazione), perdita di espressivit\u00e0 del volto (amimia) e disturbi comportamentali. La perdita di memoria completa avviene tardivamente, a differenza della demenza di Alzheimer; a volte la memoria \u00e8 parzialmente conservata.\nLe alterazioni comportamentali acute si manifestano precocemente come stati di agitazione psicomotoria (cosiddetto \"wandering\" o deambulazione afinalistica: \u00e8 un po' come se il paziente fosse una \"tigre in gabbia\" che cammina avanti ed indietro). Talvolta i soggetti che ne sono affetti manifestano la loro ansia con crisi di violenza inaudita, o con crisi di panico e di pianto. In genere \u00e8 alterato completamente il carattere e la personalit\u00e0 del paziente, il quale presenta nelle prime fasi persino un bassissimo livello di inibizione, disturbi psichici vari (psicosi, bulimia, comportamenti ripetitivi, labilit\u00e0 emotiva) e a volte rifiuto dei familiari e di interazioni sociali. In fase avanzata si manifesta difficolt\u00e0 di movimento, fino all'immobilit\u00e0 e all'atrofia muscolare non neurogena ma dovuta alla paraplegia o allettamento sopraggiunti per la debolezza (atrofia da disuso).\nCome in altre demenze pu\u00f2 manifestarsi, in fase avanzata, anche parkinsonismo (bradicinesia, tremore, andatura impacciata, camptocormia, rigidit\u00e0 muscolare, disartria, tratto di Gowers, disturbi dell'equilibrio), anche per effetto collaterale di farmaci. Chi manifesta l'apatia o i sintomi compulsivi pu\u00f2 presentare meno il sintomo della disinibizione. Sono possibili balbuzie ed ecolalia (ripetizione di parole o sillabe pronunciate da altri), e incontinenza urinaria.\nTerapia e prognosi.\nLe terapie, analogamente a quelle della malattia di Alzheimer, sono a livello sperimentale. Importantissima, come nelle altre demenze, la terapia di supporto e sintomatica, specie per le alterazioni comportamentali, tramite antidepressivi, ansiolitici e antipsicotici. La sopravvivenza media \u00e8 di circa 6-7 anni, variando in un minimo di due anni nelle forme aggressive; sporadicamente alcuni pazienti possono sopravvivere fino a 20 anni dall'esordio dei sintomi. Come le altre demenze, la morte sopraggiunge per complicazioni respiratorie, malnutrizione o infezioni."}
{"id": "223327", "revid": "290948", "url": "https://it.wikipedia.org/wiki?curid=223327", "title": "PM10", "text": ""}
{"id": "223328", "revid": "7336", "url": "https://it.wikipedia.org/wiki?curid=223328", "title": "PM2,5", "text": ""}
{"id": "223329", "revid": "7336", "url": "https://it.wikipedia.org/wiki?curid=223329", "title": "Particulate Matter", "text": ""}
{"id": "223330", "revid": "767487", "url": "https://it.wikipedia.org/wiki?curid=223330", "title": "Angels Fall First", "text": "Angels Fall First \u00e8 l'album di debutto del gruppo musicale finlandese Nightwish, pubblicato nel 1997 sotto l'etichetta Spinefarm Records.\nSi tratta di un album power metal con elementi folk, gotici e della musica classica.\nL'edizione limitata (500 copie) conta 7 tracce, mentre quella rimasterizzata 10.\nTracce.\nTutti i testi sono stati scritti da Tuomas Holopainen, tutte le musiche sono state scritte dai Nightwish"}
{"id": "223334", "revid": "1776051", "url": "https://it.wikipedia.org/wiki?curid=223334", "title": "Ufhusen", "text": "Ufhusen (toponimo tedesco) \u00e8 un comune svizzero di 893 abitanti del Canton Lucerna, nel distretto di Willisau."}
{"id": "223335", "revid": "21371", "url": "https://it.wikipedia.org/wiki?curid=223335", "title": "Sz\u00e9kely", "text": ""}
{"id": "223336", "revid": "79227", "url": "https://it.wikipedia.org/wiki?curid=223336", "title": "The Moody Blues", "text": "I Moody Blues sono stati un gruppo rock, originario di Birmingham in Inghilterra, fondato nel 1964 e attivo sino al 2018.\nSulla fortunata onda beat generata da gruppi come i Beatles, Rolling Stones e The Who, anche i Moody Blues fecero parte della cosiddetta British invasion, ponendo inizialmente le loro radici nel rhythm and blues per poi giungere successivamente al rock psichedelico e a quello progressivo, grazie ad un sound caratterizzato dall'uso del mellotron. Questo fu il marchio di fabbrica della band nel periodo che va dal 1967 al 1974.\nRispetto ad altri gruppi definiti \"progressivi\", i Moody Blues prediligono una forma \"canzone\" con melodie ad ampio respiro. Esempio calzante \u00e8 il loro pi\u00f9 grande successo \"Nights in White Satin\" del 1967. \nAl 2018, anno del ritiro del batterista Graeme Edge, sono stati una delle rock band pi\u00f9 longeve della storia, con oltre 55 anni di attivit\u00e0 live e tra i 70 e gli 80 milioni di dischi venduti.\nNel 2018 sono stati introdotti nella Rock and Roll Hall of Fame.\nCon la morte di Graeme Edge, avvenuta l'11 novembre 2021, il gruppo, di fatto inattivo sin dal 2018, venne dichiarato definitivamente sciolto.\nStoria.\nI Moody Blues hanno origine a Birmingham, Inghilterra nei primi anni sessanta. A quel tempo Ray Thomas, John Lodge e Michael Pinder erano parte del gruppo \"El Riot &amp; the Rebels\", una band popolare a livello regionale. Quando gli \"El Riot &amp; the Rebels\" si sciolsero, John Lodge decise di terminare gli studi presso un istituto tecnico e Michael Pinder si arruol\u00f2 nell'esercito. Pinder si riun\u00ec poi a Ray Thomas per formare il gruppo Krew Catse, con il quale i due ottennero un moderato successo. Il duo si un\u00ec al chitarrista Denny Laine, al batterista Graeme Edge e al bassista Clint Warwick, apparendo con il nome di The Moody Blues Five, (semplificato poi in The Moody Blues) per la prima volta a Birmingham nel 1964. Si era di fatto formato, come afferm\u00f2 Thomas in seguito, un \"supergruppo\" locale.\nGli Inizi (1964-1966).\n\"The Magnificent Moodies\" (1965).\nNel 1964 la band firma un contratto con la Decca Records e lancia il singolo \"Steal Your Heart Away\", che per\u00f2 non ha grande successo. La cover di Bessie Banks \"Go Now\", invece, pubblicata nello stesso anno, diviene un successo mondiale (UK numero 1, USA numero 10, OLA numero 8, SVE numero 17), superando il milione di copie vendute.\nNel 1965 i Moody Blues pubblicano quindi il loro primo album dal titolo \"The Magnificent Moodies\", disco dal sound con fortemente R&amp;B. L\u2019album composto per lo pi\u00f9 da cover, spazia da James Brown a George Gershwin. Il gruppo vive un momento di grande popolarit\u00e0, esibendosi come gruppo spalla di artisti del calibro dei Kinks e dei Beatles.\nMa complice una mal gestita pubblicit\u00e0 negli USA, il gruppo non riesce a bissare il successo di \"Go Now\". I successivi singoli fanno timide apparizioni nelle classifiche inglesi e vengono del tutto ignorati negli States.\nDenny Laine e Mike Pinder diventano gli autori delle canzoni, e nonostante un cambiamento di stile (merita menzione il singolo di quel periodo \"Boulevard De La Madelaine\", ispirato ad un quartiere a luci rosse, un pastiche di chitarre spagnole e fisarmoniche in stile francese), il gruppo sembra in parabola discendente, fino a ridursi a fare concerti in piccoli club. Le registrazioni per un secondo album non verranno pubblicate (fino al 2015) e Clint Warwick decide di lasciare la band, sostituito da Rodney Clarke. \nNell'ottobre 1966 Clarke e Laine lasciano la band, sostituiti da John Lodge al basso e dal chitarrista Justin Hayward, (precedentemente nel gruppo Wilde Three e successivamente autore di due singoli a proprio nome, di scarso successo). Hayward fu presentato a Mike Pinder dal cantante degli Animals Eric Burdon, che lo aveva visionato per un'audizione non ritenendolo idoneo allo stile della band.\nLa nuova formazione comprende presto che lo stile rhythm and blues non rende molto e decide quindi di svilupparne uno proprio soprattutto attraverso l\u2019uso del mellotron di Mike Pinder, e flauto traverso di Ray Thomas. Tutto questo si concretizza nei 2 singoli della primavera del 1967: la psichedelica \"Fly me high\" di Hayward, e la ballata \"Love and Beauty\" scritta da Pinder, ed in quello considerato uno dei primi concept-album: \"Days of Future Passed\" (1967). Argomento del disco \u00e8 \"un giorno nella vita dell'uomo comune, dall'alba alla notte\". Il fatto che ogni membro del gruppo \u00e8 autore e interprete delle proprie canzoni, determina una variet\u00e0 di stili differenti di difficile definizione.\nProgressive Rock (1967-1972).\n\"Days of Future Passed\" (1967).\nNel 1967 la Deram Records (un'etichetta discografica sperimentale del gruppo London/Decca) commissiona al gruppo una versione rock della Sinfonia n.9 \"Dal nuovo mondo\" di Anton\u00edn Dvo\u0159\u00e1k. I Moody Blues inizialmente accettano l'incarico, ma poi premono per una libert\u00e0 artistica senza troppe supervisioni. Nasce cos\u00ec nell'autunno del 1967, \"Days of Future Passed\", album composto di canzoni e poemi narrati, con intermezzi orchestrali a cura della London Festival Orchestra condotta da Peter Knight.\nTerminato il disco, i dirigenti della Deram sono inizialmente scettici circa il potenziale commerciale del concept album e del singolo \"Nights In White Satin\", considerato troppo lento per le classifiche (come ricorder\u00e0 Hayward qualche anno pi\u00f9 tardi). L\u2019album per\u00f2 diventer\u00e0 uno dei maggiori successi commerciali di tutti i tempi, sostando 103 settimane consecutive nelle classifiche americane. \"Days of Future Passed\" (numero 27 UK, numero 3 USA), e i suoi due singoli, \"Nights in White Satin\" (UK numero 19, OLA numero 1, BEL numero 6, GER numero 18, FRA numero 1) e \"Tuesday Afternoon\" (USA numero 24), entrambe di Hayward avranno eco in Europa \u00e8 in USA. Con \"Days of Future Passed\" viene spesso indicata la data di nascita del progressive rock (anche se sono ancora evidenti influenze del tardo beat). Il singolo \"Nights in White Satin\" diventer\u00e0 il loro brano pi\u00f9 rappresentativo, entrando in classifica in Uk dal 1968 al 1979 nella top 20 in tre diverse occasioni. Tradotto in italiano col titolo di \"Ho difeso il mio amore\", viene inciso nel 1968 dai Nomadi e dai Profeti, con discreto successo.\n\"In Search of the Lost Chord\" (1968).\nIl successo diventa maggiore per il disco successivo dal titolo \"In Search of the Lost Chord\" del 1968 (UK numero 5, USA numero 23). Ispirandosi nel titolo ad una trasmissione della BBC degli anni \u201850, in questo album il gruppo rinuncia all'accompagnamento orchestrale avvalendosi sempre pi\u00f9 del produttore Tony Clarke (soprannominato il sesto \" Moody \") e dell'ingegnere del suono Derek Varnals. Fa il suo esordio come illustratore di copertine Philip Travels (che collaborer\u00e0 agli altri 5 album della band fino al primo scioglimento). \"In Search Of the Lost Chord\" risente delle atmosfere hippy tipiche del 1968, nell'uso di strumenti come tabla e sitar (\"Om\" di Pinder, \"Visions Of Paradise\" di Hayward - Thomas), negli effetti di \"pan - pot\" dei canali della stereofonia (\"Best Way To Travel\" di Pinder), e nei giochi psichedelici del mellotron e del flauto che echeggiano un po' ovunque. Tra i brani pi\u00f9 rappresentativi, \"Legend Of A Mind\" del flautista Thomas (tributo a Timothy Leary), che il gruppo suoner\u00e0 dal vivo per quasi 35 anni e la mini-suite \"House Of 4 Doors\" di Lodge. A questi si aggiungono i singoli di successo \"Ride my See-Saw\" di Lodge (UK numero 42, USA numero 63, OLA numero 16, FRA numero 15), brano di chiusura dei loro concerti fino al 2018 e \"Voices in the Sky\" di Hayward (UK numero 23). L'album fu accolto molto bene dalla critica e divenne disco d'oro. Dopo la pubblicazione, i Moody Blues partono per la prima tourn\u00e9e americana.\n\"On the Threshold of a Dream\" (1969).\nLa musica dei Moody Blues progredisce in maniera sempre pi\u00f9 complessa e sinfonica. Questo album venne considerato un punto di riferimento per gruppi come Genesis e King Crimson, che evolveranno negli anni a venire il concetto di musica progressiva. La parte trainante del disco \u00e8 la suite finale composta da un poema e da 4 brani, molto innovativa per l'epoca. Il tema ricorrente del disco \u00e8 incentrato sull'\"esplorazione dei sogni\". La confezione molto curata, completa di un ricco libretto interno, cre\u00f2 qualche tensione con la Deram per problemi di budget. Problemi superati con il piazzamento in classifica (UK numero 1, USA numero 20), e conseguente disco d'oro. I Moodies diventano un nuovo fenomeno anche in America. Nella sola zona di Hollywood il disco in pochi giorni vende 30.000 copie. Oltre a \"Have You Heard\" - \"The Voyage\" (suite finale scritta da Pinder), i punti salienti del disco sono il pop psichedelico di \"Lovely to see You\" di Hayward (brano di punta nelle radio americane) e la caustica \"Dear Diary\" di Thomas. Il singolo \"Never Comes The Day\" (UK numero 91), sempre di Hayward (una ballata di stampo folk) fu il primo flop nelle classifiche a 45 giri. Lodge dichiar\u00f2 nel 1991 che I Moody Blues dopo questo disco ebbero la sensazione di aver creato qualcosa di veramente nuovo, tesi avvalorata dalle vendite e dalle recensioni dell'epoca.\n\"To Our Children's Children's Children\" (1969).\nStabilitisi in pianta stabile a Cobham, nel Surrey, i Moodies pubblicano \"To Our Children's Children's Children\" a 7 mesi di distanza dal precedente album. Viene sancita la nascita della nuova etichetta discografica di loro propriet\u00e0, la \" Threshold \" (nome ispirato dal titolo del loro disco precedente), che consente al gruppo di avere il totale controllo sul proprio lavoro e di produrre altri artisti (la leggenda dice che Hayward ed Edge fecero un'audizione ai neonati King Crimson, decidedo poi di non scritturarli). Il primo gruppo a incidere realmente su Threshold, fu The Trapeze di Glenn Hughes (futuro Deep Purple), che pubblic\u00f2 ben 4 album per l'etichetta (di cui i primi 2 prodotti da Lodge). \"To Our Children's Children's Children\" \u00e8 un album di matrice folk, che abbandona a sorpresa il filone progressive, per rituffarsi in una tarda - psichedelia (lontana per\u00f2 dalle atmosfere Flower-Power di \"In Search Of The Last Chord\"). Diventa disco d'oro in poche settimane (UK numero 2, USA numero 14), ma nonostante la fluidit\u00e0 nell'ascolto viene considerato un disco di transizione. Secondo la critica inglese non aggiunge nulla di nuovo da un punto di vista musicale. \u00c8 un concept album basato sulle celebrazioni del primo sbarco dell'uomo sulla luna. Spiccano le ballate del bassista Lodge (\"Eyes of the Child\" e \"Candle of Life\"), \"Gypsy\", rock evocativo scritto da Hayward, e una diffusa sensazione di solitudine cosmica (\"Eternity Road\" di Thomas, \"Beyond\" di Edge, \"Out and In\" di Pinder). Unico singolo estratto, la meditativa \"Watching and Waiting\" di Hayward - Thomas, che fall\u00ec l'ingresso nelle classifiche inglesi e americane. Le radio si orientarono sulla trasmissione di Gypsy. Il fatto caus\u00f2 sfiducia nello stesso Hayward. \n\"A Question of Balance\" (1970).\nDopo la pubblicazione di \"To Our Children's\" il gruppo trova qualche difficolt\u00e0 nell'eseguire dal vivo i brani dell'album e cos\u00ec decide per il successivo LP di comporre canzoni pi\u00f9 facili da eseguire in concerto.\nNell'incisione di \"A Question Of Balance\" vengono limitati al minimo gli effetti altisonanti di studio a favore di un suono pi\u00f9 immediatodi matrice folk-rock, supportato sempre dal flauto di Thomas e dal mellotron di Pinder. Il disco nasce da un ritiro di tre settimane nelle campagne del Surrey e fu grande successo di vendite (UK numero 1, USA numero 3), divenendo a breve disco di platino. \u00c8 anche l'album del gruppo pi\u00f9 venduto in Italia, arrivando terzo nelle classifiche della hit parade.\nIndicativo anche del crescente successo della band in America, il singolo estratto, \"Question\" di Hayward, sfata il tab\u00f9 del mancato hit a 45 giri, sfiorando il primo posto in Inghilterra (UK numero 2, USA numero 21, GER numero 9, BEL numero 9, OLA numero 1).\nSulla scia del successo, viene pubblicato in Europa, in Sud America e in Medio Oriente un secondo singolo di successo, \"Melancholy Man\", di Pinder, che ottenne risultati lusinghieri (FRA numero 1). Entrambi i brani divennero dei classici nelle scalette dei concerti. \"Question\" in particolare, viene eseguita ininterrottamente per tutta la carriera. Entrambe vennero tradotte in italiano e registrate da complessi nostrani. \"Melancholy Man\" divenne \"Un uomo qualunque\" nella versione dei Camaleonti, \"Question\" invece fu tradotta in \"Milioni di domande\", in una versione meno riuscita dal gruppo La Verde stagione.\nDa \"Question Of Balance\" emergono inoltre le ballate \"Dawning Is The Day\" di Hayward, \"And The Tide Rushes In\" di Thomas, e la potente \"Tortoise And the Hare\" di Lodge, che nei cori e nei falsetti ricorda da vicino la celebre \"Ride My See-Saw\". La critica inglese \u00e8 divisa, quella americana, invece sembra spalancare le porte del mercato al gruppo di Birmingham.\nIn concomitanza con la pubblicazione dell'album, i Moody Blues si esibiscono al festival dell'isola di Wight davanti ad una folla di 600\u00a0000 persone, toccando cos\u00ec il loro apice in patria. Il concerto esce per la prima volta in versione DVD nel 2007. Durante lo svolgimento del tour, Edge dichiara che \u00e8 in preparazione un album di musica elettronica in coppia con Pinder. Voci non confermate girano a proposito di un album a 4 mani di Thomas e Hayward, in stile folk. Entrambi i progetti, non vedranno mai luce. Nel dicembre dello stesso anno fu fissata a Torino l'unica data italiana del gruppo, poi annullata per una tonsillite che colp\u00ec il tastierista Pinder.\n\"Every Good Boy Deserves Favour\" (1971).\nNel loro successivo album, \"Every Good Boy Deserves Favour\" (1971), il gruppo sta attraversando una crisi interna e a dispetto di un successo americano di grandi proporzioni, parte della stampa inglese \u00e8 diventata ormai ostile. L'accusa \u00e8 quella di produrre dischi in modo impeccabile, seguendo per\u00f2 un clich\u00e9 troppo consolidato. I testi vengono tacciati di autoindulgenza, e di una ingenua filosofia. \u00c8 il 1971, e la scena rock inglese sta cambiando rapidamente con la nascita del movimento Glam. In questo contesto, I Moodies decidono di cambiare studio di registrazione, e di modificare leggermente il suono, mettendo in minoranza il mellotron, privilegiando il synth, il piano e l'organo hammond. Edge sperimenta (tra i primissimi nella scena rock) il suo set di batterie elettroniche. L'album (le cui iniziali EGBDF, non sono altro che l'accordo di mi minore 7/9 dim, in lingua inglese), risulta uno dei pi\u00f9 cupi, ma anche dei pi\u00f9 amati del catalogo Moody Blues. Disco di platino (UK numero 1, USA numero 2), rimane in classifica inglese per 21 settimane, in quella americana per 43. Arriva anche nella top - ten italiana, riscontrando buone vendite. Produce un hit mondiale con \"The Story In Your eyes\" di Hayward (USA numero 23, BEL numero 30, OLA numero 11), divenuto anch'esso un classico nel repertorio live della band fino ai nostri giorni. L'album parte con \"Procession\", firmata dal gruppo al completo (una introduzione dalle atmosfere pi\u00f9 disparate: dai suoni tribali, ad accenni barocchi di clavicembalo, passando per atmosfere bucoliche, giungendo alla \"Toccata e Fuga\" di Bach) e si conclude con \"My Song\" di Pinder, una breve suite di stampo progressivo, che ricalca la parte finale di \"On The Threshold...\" con il mellotron in bella evidenza. Ma \u00e8 il canto del cigno di un \"progressive\" che di l\u00ec a poco verr\u00e0 abbandonato dal gruppo. Altro pezzo cardine dell'album \u00e8 \"One More Time To Live\" di Lodge, una ballata sul tema dell'evoluzione, che riprende il tema musicale di \"Procession\". \"Every Good Boy Deserves Favour\" \u00e8 il primo album dei Moodies a non contenere poemi narrate, e la copertina \u00e8 tra le migliori della loro discografia. Il gruppo parte per una nuova tourn\u00e9e negli States, in Arene da 10.000 posti in su. Sul finire dell'anno, Pinder collabora con gli Asgaerd, gruppo progressive scritturato dalla Threshold, producendo un brano dell'omonimo primo e unico album, che avr\u00e0 scarsi riscontri di vendita.\n\"Seventh Sojourn\" (1972).\n\"Seventh Sojourn\" (1972) \u00e8 l'ultimo lavoro del periodo d'oro, l'ultimo album della serie \"Classic Seven\", come viene definita dai fan americani. Il disco esce alla fine del 1972, posticipato di 6 mesi, perch\u00e9 le vendite del lavoro precedente non accennavano a diminuire.\nRientra in classifica anche \"Days Of Future Passed\", e arriva a toccare il secondo posto a 5 anni dalla sua uscita. Il gruppo, nonostante il successo planetario, sembra non uscire dalla crisi profonda. Come racconter\u00e0 Hayward 30 anni dopo: \"Pi\u00f9 cresceva la fama, pi\u00f9 il gruppo si sentiva piccolo. Cos\u00ec piccolo, da decidere di registrare il nuovo album nel garage di Mike Pinder!\" Lo stesso Pinder mette in disparte il mellotron a favore del Chamberlin, una tastiera qualitativamente superiore. Otto mesi prima dell'uscita dell'album, viene pubblicato il singolo di successo \"Isn'\u00a0t Life strange\" di Lodge (UK numero 13, USA numero 29). Giudicato troppo commerciale, viene stroncato dalla critica inglese. Al momento dell'uscita di \"Seventh Sojourn\", i Moody Blues sono di nuovo in tourn\u00e9e negli States. L'album esce a dicembre (UK numero 5, USA numero 1), e d\u00e0 al gruppo il primo numero uno americano. Se il disco da una parte segna una crescita naturale nell'evoluzione del gruppo, dall'altra si discosta sempre pi\u00f9 da quelle atmosfere che avevano reso celebri i Moodies degli albori. Risultava quindi pi\u00f9 fruibile al grande pubblico, ammiccando al pop con ballate melodiche e con brani rock dal gusto radiofonico. Il secondo singolo estratto fu \"I'M Just A Singer (in a R&amp;R band)\" sempre di Lodge (UK numero 36, USA numero 12, BEL numero 16, OLA numero 4), a tutt'oggi pezzo di punta nelle esibizioni live. Altri brani dell'album che meritano menzione sono le ballate \"New Horizons\" e \"Land of Make - Believe\" di Hayward, e la sofferta \"When You're a Free Man\" di Pinder. Il tour promozionale del disco batt\u00e9 nuovi record, come quello della vendita dei biglietti al Madison Square Garden di New York, in un solo giorno. L'accoglienza di critica e pubblico fu trionfale. Dennis Hunt, dalle colonne del \"Los Angeles Time\" definir\u00e0 le loro canzoni \"Rapsodie enigmatiche altamente ritmiche\" e la loro musica \"misteriosa e spaziale, che crea un'atmosfera di nervosismo e di desolazione pur con rispetto della melodia, perch\u00e9 le loro canzoni sono tra le pi\u00f9 melodiche di tutto il rock\". Le date andranno avanti fino al 4 febbraio del 1974, ultimo concerto con Pinder in formazione. Nel frattempo il gruppo era rientrato in sala per il disco successivo, ma decise di interrompere le registrazioni dopo un solo brano (l'evocativa \"Island\", che vide luce 30 anni pi\u00f9 tardi in una riedizione in cd). Era tempo di una pausa. Si era giunti al 1973 e altri gruppi stavano emergendo. \"The Dark Side Of The Moon\" era alle porte, per un simbolico passaggio di consegne.\nPausa di riflessione (1973-1977).\nIl tour si rivela massacrante, come dichiarer\u00e0 il batterista Edge in pi\u00f9 occasioni. Testimonianza di questo periodo sono le numerose registrazioni dei concerti, dove il gruppo appare spesso sottotono. I membri si guardano intorno per cercare nuovi stimoli, ma non viene annunciato nessuno scioglimento ufficiale. Nel 1974 il chitarrista Hayward, riceve in premio un prestigioso Ivor Novello, per la categoria \"cantautori\". Come ricorder\u00e0 lo stesso Hayward, era in cantiere un album a 4 mani con Pinder, ma tutto si risolse con un nulla di fatto per via delle distanze (Hayward viveva in Inghilterra, Pinder si era trasferito in America).\nIl chitarrista si ritrov\u00f2 con una manciata di nuove composizioni, e insieme al bassista Lodge, diede vita al progetto \"Blue Jays\", dapprima titolo dell'album, successivamente nome del duo. Edge incontr\u00f2 Adrian e Paul Gurvitz (gi\u00e0 membri fondatori del trio Gun, Three Man Army, e insieme all'ex - Cream, Ginger Baker, dei Baker - Gurvitz Army) e con loro form\u00f2 la Graeme Edge Band. Il flautista Thomas cre\u00f2 invece un team di lavoro col cantautore Nicky James, (gi\u00e0 scritturato per l'etichetta Threshold che ne pubblic\u00f2 2 album, e artista - spalla durante il tour di \"Seventh Sojourn\"). Pinder, acquistato un ranch a Malibu, in California, lavor\u00f2 all'album del cantautore Stephen Freelight, e registr\u00f2 canzoni per il suo album solista.\nAlla fine dell'anno, la Decca immette sul mercato un doppio antologico, dal titolo \"This Is The Moody Blues\" (numero 14 UK, numero 11 USA), che raccoglieva il meglio dei 7 album pubblicati.\n\"Caught Live + 5\" (1977).\nNel 1977 viene pubblicato postumo il primo album dal vivo della band, dal titolo \"Caught Live + 5\", contenente un concerto tratto dal tour di \"To Our Children's Children's Children\", registrato nel 1969 alla Royal Albert Hall di Londra. La registrazione, sebbene non approvata per la pubblicazione dai membri del gruppo, ritrae la band nel suo momento migliore, col suono del mellotron in grande evidenza. Di ottima qualit\u00e0 sonora considerando l'epoca, il live non viene pubblicato integralmente, durando complessivamente meno di 60 minuti e fa spazio a cinque inediti di studio, tratti dalle session dei primi 3 album. Brillano tra questi, per intensit\u00e0, \"King And Queen\" e \"What Am I Doing Here\", che mettono in risalto il talento compositivo di Hayward. Tra le tracce live spiccano la suite finale di \"On The Threshold Of A Dream\", pi\u00f9 spoglia e pi\u00f9 aggressiva dell'originale, e il primo brano \"Gypsy\", dove nell'intro, la chitarra distorta sostituisce quella acustica. La pubblicazione dell'album fu una mossa della London / Decca per rimettere in circolazione il nome Moody Blues in attesa del rientro programmato per il 1978. Ottimo il responso del pubblico (USA numero 37).\nRitorno al successo (1978-1990).\n\"Octave\" (1978).\n\"Octave\" \u00e8 l'album del ritorno. Un disco controverso, uscito dopo diverse sedute di incisione alquanto tempestose, fatte di ripensamenti, catastrofi e abbandoni. I 4/5 del gruppo, insieme a Clarke, partono per la California per raggiungere Pinder, stabilitovisi definitivamente. Dopo un breve periodo di prove, i \"Moodies\" registrano al Record Plant che verr\u00e0 abbandonato, in seguito ad un incendio, a favore degli Indigo Studios di Pinder. Poco dopo, lo stesso Pinder lascia le registrazioni per problemi personali, seguito a ruota dal produttore Clarke, nel mezzo di una crisi coniugale. Hayward, Lodge, Edge e Thomas si ritrovano a completare l'album da soli, incidendo loro stessi le parti di tastiera lasciate in sospeso da Pinder. Nonostante tutto, l'album esce nel giugno 1978, e risulta un successo mondiale (UK numero 6, USA numero 13), diventando multi - platino, a dispetto della scena musicale radicalmente trasformata dal \"Punk\" e dalla \"Discomusic\". I due singoli estratti, \"Steppin In A Slide Zone\" (numero 39 USA) di Lodge, e \"Driftwood\" (USA numero 56) di Hayward, risulteranno tra i pezzi migliori, divenendo degli evergreen in concerto. Risaltano anche la suggestiva \"I'm Your Man\" di Thomas, e le ballate \"Had To Fall In Love\" (OLA numero 18, BEL numero 24) e \"The Day We Meet Again\", entrambe di Hayward. Il disco non ottenne grandi consensi di critica, soprattutto in Inghilterra, dove ormai da tempo i \"Moodies\" ne avevano perso i favori. La cupezza derivata dalla tensione interna, ne fa un album sofferto, apprezzato da una parte dei fans, ma ritenuto deludente dall'altra, se si considera l'aspettativa dopo i 6 anni di pausa, e il paragone col precedente \"Seventh Sojourn\". In particolare, i brani, sembrano uscire dal repertorio solista dei singoli componenti e assemblati insieme per l'occasione, pi\u00f9 che risultare un lavoro d'insieme. Anche gli arrangiamenti risentono della superproduzione: quel sottile senso della misura, prerogativa dei primi album, lascia il posto ad un affollamento di tastiere e chitarre, come ad esempio su \"I'll Be Level With You\" di Edge, o sulla gi\u00e0 citata \"The Day We Meet Again\" (nonostante ci sia un'evoluzione del loro suono con l'uso del Synth polifonico, in sostituzione del Mellotron). Subito dopo l'uscita dell'album, Pinder rinuncia al tour mondiale, e sancisce di fatto la sua separazione dalla band dopo 14 anni, venendo rimpiazzato dall'ex tastierista degli Yes, lo svizzero Patrick Moraz, per la tourn\u00e9e 1978-1979, che avr\u00e0 un enorme successo. Alla fine del 1979 esce \"Out Of This World\", una nuova compilation che comprende materiale dal 1967 al 1978. Dello stesso anno \u00e8 il singolo di Hayward \"Marie\" (brano registrato 7 anni prima e finito in un cassetto), che verr\u00e0 quasi completamente ignorato dal pubblico.\n\"Long Distance Voyager\" (1981).\nGli anni ottanta si aprono quindi all'insegna della novit\u00e0 e del successo. Nonostante lo scetticismo sulla tenuta della band, espresso dallo stesso Hayward qualche anno pi\u00f9 tardi, i 4 \"Moodies\" si ritrovano in studio all'inizio del 1980, con il tastierista Moraz, ormai membro ufficiale del gruppo. La prima novit\u00e0 \u00e8 il cambio di produttore: l'album viene affidato a Pip Williams, che sostituisce cos\u00ec Tony Clarke dopo 15 anni. I motivi del travolgente successo di LDV, sono da ricercare in una concomitanza di eventi. La qualit\u00e0 delle canzoni innanzi tutto. Il gruppo propone in una veste aggiornata lo stile che lo rese celebre, a partire dalla notevole copertina del disco. Al contrario di \"Octave\", l'album risulta deciso e limpido negli arrangiamenti e nella produzione, e ripropone in veste anni ottanta, la sintesi delle atmosfere tipiche dei Moody Blues. Suoni maestosi, batteria potente, e vocalizzi che toccano livelli mai raggiunti prima. Trainato da 2 grandi hits, \"The Voice\" (USA numero 15) di Hayward e \"Gemini Dream\" (USA numero 12), scritta da quest'ultimo a 4 mani con Lodge (entrambi dischi d'oro, risulteranno i pi\u00f9 venduti dai tempi di \"Nights In White Satin\"), l'album esce nel luglio 1981, e dopo poche settimane raggiunge la vetta in America (USA numero 1), dove rimane per 5 settimane consecutive diventando subito disco di platino. Riconquistando il successo di pubblico a livello planetario, LDV vende soprattutto in Europa (UK numero 7), e risulter\u00e0 il pi\u00f9 grande successo del gruppo insieme a \"Seventh Sojourn\". Molto ispirate le ballate di Hayward, \"In My World\" e \"Meanwhile\", cos\u00ec come \"Talking Out Of Turn\" (USA numero 65) di Lodge, introdotta da un abile gioco di sequencer di Moraz, e la misteriosa \"22.000 Days\" di Edge. Ma il momento culminante dell'album rimane la suite finale di Thomas, con tanto di poema narrato (l'ultimo esempio fu \"The Balance\" nel 1970), che si conclude con \"Veteran Cosmic Rocker\", un R&amp;B dove armonica a bocca, flauto in stile indiano, e un synth spaziale di Moraz, danno vita ad uno dei migliori momenti musicali della band. La canzone diviene manifesto del gruppo, vista la non pi\u00f9 giovane et\u00e0 dei membri, ormai intorno ai 40. Parte la tourn\u00e9e in America, in arene che toccano i 30.000 posti, sold out in Inghilterra e nel resto d'Europa, a coronamento di un anno solare eccezionale. Qualche mese pi\u00f9 tardi, esce un singolo di Hayward in duetto con Marty Webb, dal titolo \"Unexpected Song\", che sar\u00e0 un buon successo in patria.\n\"The Present\" (1983).\nLa popolarit\u00e0 di Hayward &amp; co. cala, per\u00f2, con l'album successivo, dal titolo \"The Present\" (UK numero 15, USA numero 26), uscito nell'autunno del 1983. Album di transizione, ricalca da vicino la formula del precedente, compresa la produzione di Pip Williams.\nNonostante la buona qualit\u00e0 della prima parte del disco, \"The Present\" cala alla distanza e non riesce cos\u00ec a raccogliere ampi consensi. Le leggendarie orchestrazioni del gruppo lasciano il posto all'elettronica, che invade in modo crescente anche le ritmiche di basso e batteria in gran parte dei brani. Motivo questo, di divisione tra il trio Hayward / Lodge / Moraz (a favore di arrangiamenti pi\u00f9 al passo coi tempi) e il duo membro fondatore Edge / Thomas (pi\u00f9 fedeli alle sonorit\u00e0 tipiche del gruppo). L'album \u00e8 uno spartiacque tra le melodie ad ampio respiro e la svolta Synth - Pop anni ottanta. La scelta divider\u00e0 i fans, creando per\u00f2 nuovi proseliti, che permetteranno alla band di sopravvivere fino ai giorni nostri. Il disco presenta tre hit che godono di un moderato successo: l'intensa \"Blue World\" di Hayward (UK numero 35, USA numero 62, GER numero 50), il R&amp;R elettronico \"Sitting at the Weel\" di Lodge (USA numero 27) e la ballad \"Running Water\", firmata anch'essa da Hayward. Meritano inoltre menzione i brani \"Going Nowhere\" di Edge, affidato alla voce di Thomas e guidato magistralmente dal synth di Moraz, e la mini - suite finale \"I Am\" - \"Sorry\", firmata dallo stesso Thomas. Sar\u00e0 l'ultimo vero contributo del flautista ad un album dei Moody Blues. Sebbene rimarr\u00e0 membro del gruppo per altri 20 anni, dirader\u00e0 sempre pi\u00f9 le sue apparizioni in sala di incisione. Dopo l'uscita del disco, il gruppo parte per l'ennesimo tour mondiale, riscuotendo il solito successo di pubblico.\n\"The Other Side of Life\" (1986).\nTrascorsi tre anni, i Moody Blues si ripresentano con un'immagine molto rinnovata. Lo stile musicale cambia radicalmente, tanto da farli risultare irriconoscibili ai pi\u00f9. L'impressione \u00e8 che il gruppo punti molto al pubblico americano, che li vuole scattanti e giovanili, pi\u00f9 al passo coi tempi. In questo nuovo contesto, c'\u00e8 un cambio di produzione, con Pip Williams sostituito dall'americano Tony Visconti (gi\u00e0 produttore negli anni settanta dei T. Rex e di David Bowie, tra gli altri e dell'album \"Movin' Mountains \" di Hayward, pubblicato l'anno precedente). Ray Thomas risulta molto defilato (praticamente inesistente il suo apporto all'album, dove per la prima volta dal 1967 non firma alcun brano). Ma \u00e8 il cambio di sound a stupire. Scompaiono il flauto dello stesso di Thomas, molte delle chitarre di Hayward, il basso di Lodge e quasi completamente la batteria di Edge, a favore di sequencers, batterie elettroniche, e suoni sintetizzati. Il pubblico sembra premiare questa scelta decretando all'album un notevole successo di vendite (UK numero 24, Usa numero 9), portandolo fino al disco di platino. I due singoli di Hayward \"The Other Side Of Life\" (USA numero 58) e \"Your Wildest Dreams\" (USA numero 9, Ger numero 4), sono delle hit di successo, con quest'ultima che guadagna il premio MTV come miglior videoclip del 1986, risultando il singolo pi\u00f9 venduto della band dai tempi di \"Nights in white satin\". Sembra un nuovo anno di grazia: Lodge afferma che con TOSOL \u00e8 nata la terza generazione di fan dei Moody Blues. Oltre ai brani citati, meritano menzione \"It May Be A Fire\" di Lodge e il brano \"The Spirit\", scritto a quattro mani da Edge e Moraz. In generale, la grande quantit\u00e0 di tastiere rende il disco molto legato al periodo Synth - pop '80, periodo che qualche anno dopo verr\u00e0 molto ridimensionato da Hayward e addirittura sconfessato da Edge in una intervista del 1999. Parte una nuova tourn\u00e9e fino alla primavera 1987, con date sold out in USA e in Inghilterra. Qualche mese dopo esce l'interessante singolo \"It Won't Be Easy\" di Hayward in collaborazione con Visconti, che avr\u00e0 buon riscontro in patria.\n\"Sur la mer\" (1988).\nIl successo viene confermato anche dal successivo disco, \"Sur la mer\" del 1988 (UK numero 21, USA numero 38), che viene concepito sulla falsariga del precedente. Thomas ed Edge finiscono sempre pi\u00f9 ai margini del progetto, Visconti figura accreditato come membro del gruppo alla produzione e alla programmazione del computer. La cosa cre\u00f2 non pochi problemi a Moraz, determinando un certo distacco dal resto della band, che si concretizz\u00f2 3 anni pi\u00f9 tardi con la fuoriuscita del musicista svizzero dopo 13 anni.\nIl singolo estratto \"I Know You're Out There Somewhere\" di Hayward (UK numero 52, USA numero 30, GER numero 29), seguito ideale di \"Your Wildest Dreams\", ottenne un buon successo di classifica, e fu definita dallo stesso Hayward, la migliore canzone da lui scritta per i Moodies. Col suo andamento easy listening, e una melodia molto evocativa, divenne da quel momento un cavallo di battaglia nei concerti, e fu insieme a \"Night in White Satin\" l'unico brano ad essere inciso in lingua spagnola. Sullo stesso genere, viene pubblicato anche il successivo singolo \"No More Lies\" di Hayward, che per\u00f2 non entra in classifica. Il resto dell'album viaggia su un binario commerciale - elettronico, nonostante questo filone volgesse ormai al termine. Meritano un discorso a parte la pinkfloydiana \"Braking Point\" di Lodge e Hayward e il brano di chiusura, l'epica \"Deep\", scritta dallo stesso Hayward, che anche grazie al lungo assolo di chitarra (sulla falsariga di \"Blue Guitar\"), ritorna alle atmosfere progressive degli anni settanta. Entrambi i brani, con arrangiamenti meno elettronici, avrebbero forse ottenuto migliore fortuna. L'anno successivo esce \"Greatest Hits\", compilation di discreto successo, che comprende solo brani di Hayward e Lodge, tra cui le nuove versioni dei 2 classici \"Question\" e \"Isn't Life Strange\", accompagnate da un'orchestra sinfonica. I Moody Blues fine anni ottanta di fatto sono ridotti ad un duo. Ovvero, ai Blue Jays.\nVerso il Nuovo Millennio (1991-1999).\n\"Keys of the Kingdom\" (1991).\nA tre anni dall'ultimo album, esce \"Keys of the Kingdom\", disco controverso che riscuote poco successo. Quello che la stampa critica al gruppo \u00e8 una svolta verso un genere ibrido, a met\u00e0 tra rock ed elettronica, lontano da quel suono che caratterizz\u00f2 il loro passato glorioso. L'album \u00e8 segnato dall'abbandono di Patrick Moraz, che viene accreditato in sole 3 canzoni (seguiranno dispute legali tra lui e il resto band, per i diritti di appartenenza come membro del gruppo; dopo anni egli riusc\u00ec ad ottenere la vittoria a scapito degli altri). Ridotti a quartetto, \"Keys of the Kingdom\" vede la produzione di Visconti in soli 5 brani e per il resto, la presenza di Alan Tarney e Christopher Neil. I musicisti sembrano un po' avanti con gli anni per inseguire l'immagine costruita in America per la generazione di \"MTV\", e tuttavia sembrano deludere critica e fan storici, con albums pop, proprio di stampo giovanile. Il singolo scelto \u00e8 \"Say It With Love\" (di Hayward), un incalzante rock, in linea con la filosofia \"Peace and Love\" delle note di copertina. Non riscuotendo gran successo di vendite, il gruppo pubblica un secondo estratto, la melodica \"Bless The Wings\", (anch' esso scritto da Hayward), ma il risultato sembra marcare il declino a livello di popolarit\u00e0 e di vendite, cosa confermata dall'album, che ottiene a malapena la Top 100 americana per 5 settimane (USA numero 94, UK numero 46), nonch\u00e9 piazzamenti bassi in Europa e nel Resto del Mondo. Ma il disco rivela anche qualche curiosit\u00e0': prima fra tutte il ritorno alla composizione e al canto dopo 8 anni, del flautista Thomas, che oltre a firmare la ballata in stile irlandese \"Celtic Sonant\" (con tanto di strofe narrate), firma a 4 mani con Hayward il brano di chiusura \"Never Blame The Rainbow For The Rain\", con un testo metaforico e di sicuro effetto. Degni di menzione sono inoltre \"Hope And Pray\" di Hayward, (da lui definito come seguito e chiusura ideale di \"Your Wildest Dreams\" e \"I Know You're Out There Somewhere\"), e \"Lean On Me\" di Lodge, brano melodico a forti tinte ritmiche, eseguito per molti anni durante i concerti. Dal cd-single di \"Say It With Love\", emerge \"Highway\" (scritta da Hayward e Lodge), vera perla di queste sessions di registrazione. Con uno stile a met\u00e0 tra il folk e il progressive, non avrebbe sfigurato nei \"Classic 7\", e proprio per questo appare quantomeno azzardata la sua esclusione dall'album (negli anni a venire, infatti, sar\u00e0 inserita in varie raccolte). Da registrare infine la presenza di un altro batterista, il noto session-man Andy Duncan, che sostituisce Edge su 2 brani. \"Keys of the Kingdom\" \u00e8 l'ultimo album in studio dei Moody Blues ad essere stampato in formato vinile. Intervistato a proposito dell'album, Visconti racconta di aver proposto alla band di coinvolgere Mike Pinder su un paio di brani, per provare a dare smalto al disco. Al di l\u00e0 della reazione molto fredda e del conseguente rifiuto del gruppo, colpisce l'idea di Visconti che evidentemente avvertiva un'aria un po' stantia. Ennesimo nuovo tour di sold-out negli Stati Uniti, con l'aggiunta di tappe europee al festival Jazz di Montreaux, Germania, Francia, Paesi Bassi, Inghilterra, durante tutto il 1991. Dal vivo, Paul Bliss sostituir\u00e0 Moraz alle tastiere, ed Edge si far\u00e0 affiancare alla batteria da Gordon Marshall, che rimarr\u00e0 fino al 2013. Poco prima della pubblicazione dell'album, esce in formato VHS \"Legend of a Band\", che racconta per la prima volta la storia della band, attraverso interviste agli stessi membri. Un anno dopo esce in una compilation natalizia il brano \"What child is this?\", con l'accompagnamento di un'orchestra sinfonica.\n\"A Night at Red Rocks with the Colorado Symphony Orchestra\" (1993).\nNonostante lo scarso successo commerciale di \"Keys of the Kingdom\", viene organizzato un grande tour, di cui resta celebre il concerto tenuto alle Red Rocks in Colorado, accompagnati dalla Colorado Symphony Orchestra. Questo show, tenutosi il 9 settembre 1992, \u00e8 stato immortalato in un album/video dal titolo \"A Night at Red Rocks with the Colorado Symphony Orchestra\" (1993).\n\"Strange Times\" (1999).\nNel 1999, dopo ben otto anni dal lavoro precedente, viene pubblicato \"Strange Times\". Questo disco, che presenta l'italiano Danilo Madonia alle tastiere, non genera molto interesse, se non nei fan pi\u00f9 estremi. \u00c8 l'ultimo album in studio che vede la partecipazione del membro fondatore Ray Thomas.\nNegli anni duemila (2000-2016).\n\"Hall of Fame\" (2000).\nTratto dal tour di \"Strange Times\", nel 2000 viene pubblicato il CD/DVD \"Hall of Fame\", concerto tenuto alla Royal Albert Hall di Londra, il 1\u00ba maggio del 2000, accompagnati dalla World Festival Orchestra, condotta da Larry Baird.\n\"Journey into Amazing Caves\" (2001).\nNel 2001 esce \"Journey into Amazing Caves\", Original Sound Track del film documentario omonimo \"Journey into Amazing Caves\", diretto da Stephen Judson. La colonna sonora del film \u00e8 composta da canzoni basate sulle musiche dei Moody Blues. Justin Hayward e Danilo Madonia sono tra i vari musicisti presenti nel disco.\n\"December\" (2003).\nGli anni duemila vedono i Moody Blues ridurre di molto i loro tour. Nel 2002, il membro fondatore Ray Thomas esce dal gruppo, lasciando come nucleo base della band i tre storici componenti Justin Hayward, John Lodge e Graeme Edge. I tre con Madonia alle tastiere e Norda Mullen al flauto pubblicano, nel 2003, un album dal tema natalizio dal titolo \"December\". Le canzoni includono brani nuovi e cover, come \"Happy Xmas (War Is Over)\" di John Lennon.\n\"Lovely to See You: Live\" (2005).\nL'11 giugno del 2005 Justin Hayward, John Lodge e Graeme Edge, accompagnati da Norda Mullen al flauto e chitarra, Paul Bliss e Bernie Barlow alle tastiere e Gordon Marshall alla batteria, si esibiscono dal vivo al Greek Theatre di Los Angeles. Dalla registrazione di questo concerto viene pubblicato il CD/DVD \"\" (2005).\n\"Live at the Isle of Wight Festival 1970\" (2008).\nNel 2008 esce il disco \"Live at the Isle of Wight Festival 1970\". L'album presenta l'esibizione che i Moody Blues, con la classica formazione, composta da Hayward, Lodge, Pinder, Thomas ed Edge, tennero nel 1970, accanto a molti altri gruppi rock, tra cui i \"\" al Festival sull'isola di Wight. I brani fanno parte del tour dell'album \"A Question of Balance\".\nIntroduzione nella Rock and Roll Hall of Fame (2017-2018).\nNel corso del 2017 in occasione del 50\u00ba anniversario di \"Days of Future Passed\", i Moody Blues portano in tour la riproposizione dal vivo dell'intero disco, con la partecipazione dell'attore Jeremy Irons in qualit\u00e0 di oratore delle poesie presenti nell'album. Nello stesso anno vincono le votazioni per l'introduzione nel 2018 nella Rock and Roll Hall of Fame.\nIl 4 gennaio 2018 il membro fondatore, cantante e flautista Ray Thomas mor\u00ec all'et\u00e0 di 76 anni.\n\"Days of Future Passed Live\" (2018).\nIl 23 marzo 2018 venne pubblicato il disco \"Days of Future Passed Live\", registrazione del concerto tenuto nel 2017 al Sony Centre for the Performing Arts di Toronto, Canada.\nIl 14 aprile 2018 il gruppo \u00e8 stato introdotto nella Rock and Roll Hall of Fame, nella formazione comprendente Graeme Edge, Justin Hayward, Denny Laine, John Lodge, Mike Pinder e Ray Thomas.\nL'11 novembre 2021 il batterista e membro fondatore Graeme Edge \u00e8 deceduto, sancendo lo scioglimento definitivo della band.\nFormazione.\nAltri componenti:"}
{"id": "223337", "revid": "287204", "url": "https://it.wikipedia.org/wiki?curid=223337", "title": "Michel Salgado", "text": ""}
{"id": "223338", "revid": "1776051", "url": "https://it.wikipedia.org/wiki?curid=223338", "title": "Willisau Stadt", "text": "Willisau Stadt (toponimo tedesco) \u00e8 stato un comune svizzero di 3\u00a0087 abitanti, nel distretto di Willisau (Lucerna). \u00c8 stato istituito tra il 1798 e il 1807 e soppresso il 31 dicembre 2005; il 1\u00ba gennaio 2006 \u00e8 stato accorpato all'altro comune soppresso di Willisau Land per formare il nuovo comune di Willisau."}
{"id": "223339", "revid": "599013", "url": "https://it.wikipedia.org/wiki?curid=223339", "title": "Scania AB", "text": "Scania AB \u00e8 un'azienda svedese produttrice di veicoli industriali: autocarri, trattori stradali, autobus e motori Diesel, con sede a S\u00f6dert\u00e4lje in Svezia, per il 45,66% di propriet\u00e0 del gruppo Volkswagen Aktiengesellschaft, 13% della MAN e il resto distribuito tra vari azionisti.\nIl nome Scania deriva dalla contea omonima.\nLogo.\nIl segno di riconoscimento dell'azienda \u00e8 un grifone rosso (stemma della contea di Scania) su sfondo blu.\nStoria.\nLa sua storia inizi\u00f2 nel 1900 con la \"Vagnfabriksaktiebolaget i S\u00f6dertelge\"; nel 1911 veniva creata la Scania-Vabis fondendo la \"Maskinfabriksaktiebolaget Scania\" con la \"Vagnfabriksaktiebolaget i S\u00f6dertelge\"; l'azienda all'epoca della prima guerra mondiale produceva vari tipi di veicoli, leggeri e pesanti, compresi camion e autobus. La Scania precedentemente faceva parte del gruppo Saab, multinazionale svedese, che produce aerei militari e civili nonch\u00e9, nel recente passato, autovetture.\nProduzione.\nI trattori stradali Scania sono considerati molto robusti e hanno la possibilit\u00e0 di adattarsi a diversi climi in tutto il mondo. La Scania ha catene di montaggio in Europa a S\u00f6dert\u00e4lje in Svezia, Angers in Francia e Zwolle in Olanda; in Brasile a San Paolo, in Argentina a Colombres (Tucum\u00e1n) e in Africa a Durban.\nLa produzione odierna \u00e8 distinta su quattro livelli di veicoli: medio pesanti (con cabina P, cio\u00e8 ribassata), pesanti stradali con cabina P, G, R o S (cio\u00e8 rialzata) e pesanti da cava anch'essi con cabina P, G, R, o S. la gamma di motori spazia dal 6 cilindri in linea al potente 8 cilindri a V. (520-580-650-730 CV). Secondo Scania, dal 2016 le nuove cabine di guida possiedono lo stesso livello di qualit\u00e0, comodit\u00e0 e materiali delle autovetture di gamma alta."}
{"id": "223344", "revid": "7336", "url": "https://it.wikipedia.org/wiki?curid=223344", "title": "Polveri", "text": ""}
{"id": "223346", "revid": "6789", "url": "https://it.wikipedia.org/wiki?curid=223346", "title": "Decio Mure", "text": ""}
{"id": "223347", "revid": "290948", "url": "https://it.wikipedia.org/wiki?curid=223347", "title": "Airbag", "text": "L'airbag (in italiano cuscino salvavita) \u00e8 un dispositivo di sicurezza passivo installato all'interno del volante, della plancia, dei sedili o del padiglione di un'automobile per proteggere i passeggeri dagli urti in caso di incidente stradale.\nStoria.\nL'invenzione dell\"airbag\" \u00e8 datata 1952 a cura di John W. Hetrick che ne depose il brevetto negli Stati Uniti l'anno successivo. L'uso di questa protezione in campo automobilistico si fa risalire alla fine degli anni sessanta con il perfezionamento degli altri componenti necessari al suo funzionamento. Dopo prototipi presentati e testati da quasi tutte le case automobilistiche statunitensi, la prima autovettura di produzione che present\u00f2 l'innovazione fu la Oldsmobile Toronado nel 1973 seguita da altri modelli della Buick e della Cadillac.\nLa prima automobile italiana dotata di \"airbag\", all'epoca denominato \"cuscino d'aria\", fu la \"show car\" Sinthesis 2000, realizzata da Peter Giacobbi e Tom Tjaarda nel 1971, su meccanica Lancia Flavia.\nIn ogni caso la prima accoglienza del mercato non fu positiva e vi furono controversie anche sulla valutazione della validit\u00e0 del dispositivo, che venne definitivamente accettato solamente nella prima met\u00e0 degli anni ottanta con la raccomandazione dell'uso in unione con le cinture di sicurezza.\nSuperati i dubbi sulle sue controindicazioni l\"airbag\" \u00e8 diventato in breve tempo uno dei punti qualificanti di ogni autovettura sotto il punto di vista della sicurezza automobilistica e si \u00e8 diffuso man mano anche sui veicoli di minor cilindrata, in particolare sulle utilitarie.\nVarie case automobilistiche hanno allo studio dal 2009 l'installazione di serie di \"airbag\" esterni per proteggere i pedoni da ferite gravi o mortali alla testa e al collo in caso di urto frontale, nell'area dell'auto dove sono pi\u00f9 probabili. L\"airbag\" esterno non dovrebbe incidere in modo significativo sul costo finale dei veicoli. Consiste di un sistema di \"radar\" e sensori a infrarossi che, rilevata la presenza di un pedone e il rischio di imminente collisione, attiva il \"computer\" di bordo per azionare la frenata automatica e far gonfiare in pochi millisecondi un \"airbag\" a forma di ferro di cavallo, posto tra il cofano ed il parabrezza. Un'ulteriore funzionalit\u00e0, in genere presente, prevede il sollevamento di diversi centimetri, sempre automatico, del cofano, per allontanare la lamiera dal motore e concederle un po' di spazio per deformarsi, in modo da ridurre i rischi di ferite gravi alla testa e al collo. Una prima implementazione commerciale si trova dal 2012 nella Volvo V40, mentre come \"airbag\" laterali esterni, per ridurre i danni agli occupanti, dalla tedesca ZF TRW.\nFunzionamento.\nSulle automobili \u00e8 costituito da un pallone (camera d'aria) che, al momento di un violento urto della vettura, ad esempio in un incidente stradale, viene gonfiato da una piccola esplosione, da una reazione chimica o dal rilascio istantaneo di gas compresso.\nIl pallone gonfio che si ottiene evita che la testa e altre parti vitali degli occupanti colpiscano elementi contundenti dell'abitacolo.\nSe in una vettura sono presenti \"airbag\", \u00e8 estremamente importante indossare le cinture di sicurezza.\nL\"airbag\" viene gonfiato in 30/50 millesimi di secondo a una velocit\u00e0 di circa 3,2 x 105m/s, pertanto pu\u00f2 spingere all'indietro la testa del conducente. Perci\u00f2 \u00e8 importante che il poggiatesta del sedile sia realizzato con un materiale morbido o imbottito, e abbia una forma inclinata ad angolo acuto, in modo da evitare il rischio di una contusione cerebrale, perch\u00e9 il cervelletto non urti il poggiatesta.\nL\"airbag\" pu\u00f2 essere usato una sola volta e, dopo il primo urto, deve essere sostituito. Diversamente da un paracadute non pu\u00f2 essere ripiegato e reinserito nell'apposito vano. Il prezzo di un \"airbag\" oscilla tra i 200 e i 1000 euro ed ormai \u00e8 di serie su quasi tutte le auto.\nIl costo dei dispositivi di sicurezza \u00e8 un problema parzialmente attenuato da una diffusione su vasta scala, che consente economie di scala.\nInoltre in alcuni modelli \u00e8 previsto un sensore posto nel sedile del passeggero in grado di rilevare la presenza del passeggero e di disattivare in caso di posto vuoto il funzionamento dell\"airbag\". Pi\u00f9 raramente un sensore, a seconda del peso della persona, gonfia pi\u00f9 o meno violentemente l\"airbag\" (\"airbag\" a pi\u00f9 stadi), modulando la detonazione della carica esplosiva.\nPur se il funzionamento \u00e8 simile per tutti i tipi di \"airbag\", questi sono prodotti in diverse dimensioni e forme, per poter essere montati in differenti parti dell'autoveicolo; abbiamo quindi il classico \"airbag\" per guidatore e passeggero, \"airbag\" posteriori, a tendina, laterali fino agli ultimi ritrovati di piccoli dispositivi situati sotto il volante che salvaguardano le gambe del guidatore. I primi \"airbag\" laterali al mondo sono stati montati da Volvo nel 1994.\nL\"airbag\" nell'abbigliamento.\nNelle attivit\u00e0 sportive (moto ed equitazione) il sistema \"airbag\" viene inserito all'interno di \"gilet\" e giubbotti tecnici ideati per proteggere il corpo umano in caso di incidente, ed in alcuni casi tale protezione viene ideata assieme all'abbigliamento tecnico in modo integrato, diventando di fatto un tutt'uno. Il sistema \"airbag\" sfrutta lo stesso principio delle automobili ma con una protezione che avvolge tutte le parti \"vitali\" del corpo umano (cervicale, fianchi e colonna vertebrale ed in alcuni casi anche il torace).\nIn caso di attivazione, al contrario di quello delle automobili, dietro remunerazione si ricarica ed \u00e8 nuovamente utilizzabile.\nNel 2013 viene approvata la normativa EN 1621-4 che prevede una serie di test per l\u2019omologazione degli \"airbag\" da moto. Tra i vari \"test\": innocuit\u00e0 dei materiali, tempo di gonfiaggio, affidabilit\u00e0 del sistema, ergonomia e \"confort\", eccetera. La norma dice chiaramente che i sistemi ad attivazione elettronico non sono omologabili come \"airbag\" da moto, tagliando di fatto, per ora, anche sistemi decisamente evoluti.\nI componenti.\nL\"airbag\" \u00e8 costituito da:\nFra la prima capsula e il sacco negli \"airbag\" pirotecnici \u00e8 presente una rete metallica a maglie fini che blocca l'accesso al sacco alle particelle solide e che raffredda i gas che lo gonfiano. Non \u00e8 presente negli \"airbag\" ibridi in quanto non sono presenti particelle solide nella seconda capsula contenente il gas inerte e perch\u00e9 il gas inerte \u00e8 pi\u00f9 freddo dei fumi originati dall'esplosione della prima capsula.\nGli \"airbag\" ibridi sono pi\u00f9 veloci dei pirotecnici e per questo vengono utilizzati per gli \"airbag\" laterali e per gli \"airbag\" a tendina: lo spazio fra l'occupante e le porte \u00e8 limitato, quindi il \"bag\" deve dispiegarsi pi\u00f9 velocemente possibile. Per gli \"airbag\" frontali del guidatore e del passeggero si pu\u00f2 scegliere fra i due.\nGli \"airbag\" ibridi necessitano di una quantit\u00e0 di carica minore dei pirotecnici, quindi la loro produzione \u00e8 facilitata e meno costosa sotto questo punto di vista.\nEsistono poi \"airbag dual stage\", che sono costituiti da una coppia di \"airbag\" ibridi o pirotecnici ma con un solo sacco. La centralina pu\u00f2 scegliere di attivare una sola carica pirotecnica e gonfiarlo parzialmente oppure attivarle entrambe ma distanziate temporalmente. Il primo caso si pu\u00f2 avere se sul sedile \u00e8 presente un bambino o un occupante leggero: la loro ridotta quantit\u00e0 di moto non necessita il dispiegamento completo del sacco. Il secondo caso \u00e8 utilizzato per ridurre la violenza dell'impatto dell'occupante con l\"airbag\".\nCon l'accensione, si realizza un'esplosione che gonfia l\"airbag\" mentre la testa e il torace degli occupanti si stanno spostando in avanti, decelerando il loro moto pi\u00f9 dolcemente rispetto all'impatto con la plancia o contro lo sterzo; subito dopo comincia per\u00f2 a sgonfiarsi attraverso i fori posteriori del sacco, attutendo l'impatto del corpo contro il volante o contro il cruscotto senza far incorrere le vittime nel pericolo di soffocamento.\nLe cuciture che costituiscono l\"airbag\" possono essere realizzate in modo da ottenere un'apertura in due stadi: un'apertura pi\u00f9 progressiva riduce la violenza dell'impatto contro l'occupante.\nSull'efficacia dell\"airbag\" influisce anche il ripiegamento del sacco."}
{"id": "223348", "revid": "773636", "url": "https://it.wikipedia.org/wiki?curid=223348", "title": "Trasferimento alla Hohmann", "text": "In astronautica e in ingegneria aerospaziale, il trasferimento alla Hohmann ideato nel 1925 rappresenta una manovra orbitale che permette a un satellite artificiale di trasferirsi da un'orbita circolare a una seconda orbita circolare complanare e confocale alla prima. Questa manovra \u00e8 \"monoellittica\" \"bitangente: \"monoellittica in quanto nel trasferimento si percorre una semiellisse, e bitangente in quanto l'ellisse \u00e8 tangente sia all'orbita iniziale che a quella finale, nei suoi punti absidali.\nIl trasferimento alla Hohmann \u00e8 il trasferimento con il pi\u00f9 basso consumo di delta-v se il rapporto tra formula_1 ed formula_2 \u00e8 minore o uguale a 12, dove formula_2 \u00e8 il raggio dell'orbita circolare iniziale ed formula_1 \u00e8 il raggio dell'orbita circolare finale; altrimenti \u00e8 pi\u00f9 conveniente un trasferimento biellittico bitangente.\nIl suo tipico utilizzo \u00e8 quello che porta un satellite da una orbita terrestre bassa a una geostazionaria. La manovra si compie in circa 5 ore, ed \u00e8 chiamata trasferimento in orbita geostazionaria (GTO).\nSia l'orbita iniziale che quella finale sono circolari, mentre quella che permette il trasferimento \u00e8 un'orbita ellittica, complanare e confocale alle due circolari, che \u00e8 tangente alle stesse. Nel caso del trasferimento GTO, con un primo delta-v positivo il satellite si posiziona istantaneamente al perigeo dell'orbita ellittica, mentre con un secondo delta-v positivo dato all'apogeo dell'orbita di trasferimento ellittica (punto 3 della figura) viene circolarizzata l'orbita.\nCalcolo del trasferimento.\nSi considera il trasferimento alla Hohmann tra un'orbita iniziale di raggio formula_6 e un'orbita finale di raggio formula_7. Pu\u00f2 essere sia formula_7 maggiore di formula_6 (come ad esempio il trasferimento da un'orbita di parcheggio a un'orbita geostazionaria) che formula_6 maggiore di formula_7.\nLa velocit\u00e0 sulla prima orbita circolare \u00e8 in modulo, in ogni suo punto,\ndove formula_13 \u00e8 la costante gravitazionale planetaria dell'attrattore.\nDall'equazione di conservazione dell'energia orbitale specifica si pu\u00f2 ricavare il modulo della velocit\u00e0 nello stesso punto, ma riferito all'orbita ellittica di trasferimento:\nLa differenza tra il valore della velocit\u00e0 di trasferimento e la velocit\u00e0 dell'orbita circolare fornisce il valore del delta-v impulsivo\nAllo stesso modo, percorsa la semiellisse di trasferimento, occorre fornire un secondo delta-v impulsivo per circolarizzare l'orbita finale su formula_7, ovvero\nIl valore dei delta-v risulter\u00e0 positivo se l'orbita si porta in una circolare di raggio pi\u00f9 grande rispetto alla prima, mentre sar\u00e0 negativo (in direzione) se avviene l'opposto. Naturalmente in entrambi i casi i delta-v sono forniti dall'impianto propulsivo, ed il costo della manovra risulter\u00e0 la somma dei moduli dei due delta-v.\nformula_18\nTempo di volo.\nIl tempo di trasferimento \u00e8 ricavabile dalla Terza legge di Keplero:\nBibliografia.\nWiley J. Larson e James R. Wertz, \"Space Mission Analysis and Design\", El Segundo (California), 2003. ISBN 0792359011."}
{"id": "223349", "revid": "767487", "url": "https://it.wikipedia.org/wiki?curid=223349", "title": "Zell (Lucerna)", "text": "Zell (toponimo tedesco) \u00e8 un comune svizzero di 1\u00a0997 abitanti del Canton Lucerna, nel distretto di Willisau."}
{"id": "223352", "revid": "125332344", "url": "https://it.wikipedia.org/wiki?curid=223352", "title": "YMCA (singolo)", "text": "YMCA \u00e8 un singolo del gruppo musicale statunitense Village People, pubblicato il 13 novembre 1978 come unico estratto dal terzo album in studio \"Cruisin\"'.\nDescrizione.\nIl titolo della canzone fa riferimento all'associazione giovanile cristiana statunitense \"Young Men's Christian Association\" (YMCA). Il testo allude all'abitudine degli omosessuali dell'epoca precedente ai moti di Stonewall di frequentare le palestre annesse agli ostelli della YMCA, come luoghi di approccio e incontro a scopo sessuale. La canzone si rivolge infatti a un giovane uomo, invitato alla YMCA per scoprirne le gioie.\nCome in tutte le canzoni dei Village People, che pur essendo nati all'interno della cultura gay evitavano di trattare esplicitamente il tema dell'omosessualit\u00e0, anche in questo caso il tema \u00e8 affrontato per mezzo di doppi sensi e allusioni maliziose, che suonavano innocenti a coloro che non fossero a conoscenza della valenza omosessuale insita nel testo. Il doppio senso \u00e8 particolarmente evidente nei versi \"You can do... whatever you feel!\" (\"puoi fare tutto quello che vuoi\"), \"You can hang on with all the boys\" (\"puoi andare in giro con tutti i ragazzi\"), \"No man does it all by himself\" (\"nessun uomo fa tutto da solo\").\nAl di l\u00e0 dei suoi significati, il brano \u00e8 stato un successo di livello globale e si annovera fra i pi\u00f9 apprezzati della discomusic."}
{"id": "223353", "revid": "1543377", "url": "https://it.wikipedia.org/wiki?curid=223353", "title": "Gaspar Vianna", "text": "Nell'ottobre del 1909, poco dopo essersi laureato, venne invitato da Oswaldo Cruz a entrare nello staff di Carlos Chagas, per occuparsi di ricerca anatomo-patologica. Scrisse i primi fondamentali lavori sulla patogenesi della tripanosomiasi americana. Nel 1911, mostr\u00f2 come la forma infettante di \"Trypanosoma cruzi\" invade l'organismo dei vertebrati, penetra i tessuti, si riproduce e ritorna nel sangue, dove non si moltiplica.\nVianna descrisse anche le lesioni provocate dalla malattia a carico del sistema nervoso autonomo e comp\u00ec le prime osservazioni sui danni a carico del miocardio. Nel 1911, durante gli studi sulla malattia di Chagas, Vianna scopr\u00ec una specie nuova del genere \"Leishmania\", la \"Leishmania brasiliensis\", protozoo responsabile della leishmaniosi tegumentaria americana o leishmaniosi cutaneo-mucosa.\nScopr\u00ec anche l'azione del tartaro emetico (un antimoniale trivalente), il primo farmaco efficace impiegato nel trattamento di quella malattia e del granuloma venereo.\nNel 1913, Vianna ottenne il titolo di libero docente alla cattedra di Anatomia Patologica della Facolt\u00e0 di Medicina dell'Universit\u00e0 di Rio de Janeiro.\nMor\u00ec prematuramente, a 29 anni, il 14 giugno del 1914, dopo soli 6 anni di esercizio della medicina, vittima di un'infezione tubercolare acuta (meningite), contratta accidentalmente durante un'autopsia, dopo essere stato investito dal materiale purulento schizzato da un empiema pleurico da lui inciso.\nIn suo onore le specie del sottogenere americano di Leishmania da lui scoperto sono state chiamate \"Leishmania (Viannia) spp\"."}
{"id": "223355", "revid": "228587", "url": "https://it.wikipedia.org/wiki?curid=223355", "title": "Multiprotocol Label Switching", "text": "Nelle telecomunicazioni, Multiprotocol Label Switching (MPLS) \u00e8 una tecnologia per reti IP che permette di instradare flussi di traffico multiprotocollo tra nodo di origine (\"Ingress Node\") e nodo di destinazione (\"Egress Node\") tramite l'utilizzo di identificativi (\"label\") tra coppie di router adiacenti e semplici operazioni sulle etichette stesse. Le specifiche tecniche del protocollo sono state pubblicate dall'Internet Engineering Task Force nell'RFC 3031 e nell'RFC 3032.\nStoria.\nNel 1996 una compagnia di Ipsilon Networks rilasci\u00f2 un RFC chiamato 'flow management protocol' progettato esclusivamente per reti ATM, il quale per\u00f2 non riscontr\u00f2 successo. L'azienda Cisco, dopo aver visionato il progetto, lo rese applicabile a tutti i protocolli e lo chiam\u00f2 \"Tag Switching\", ridenominato poi \"Label Switching\". Il progetto fu consegnato all'Internet Engineering Task Force grazie al quale coinvolse molti venditori e proposte di altri sviluppatori per la realizzazione di un protocollo standardizzato che combinava le caratteristiche di ognuno.\nLa proposta originale consisteva nella creazione di switch ad alta velocit\u00e0, poich\u00e9 dopo un certo lasso di tempo il buffer di pacchetti IP inoltrabili via hardware si riempiva. Tuttavia i progressi dei VLSI resero possibile tutto ci\u00f2. Pertanto, i vantaggi di MPLS riguardano principalmente la capacit\u00e0 di supportare pi\u00f9 protocolli ed eseguire la gestione del traffico.\nDescrizione.\nMPLS preserva la possibilit\u00e0 di instaurare una connessione tra nodi interni adiacenti della rete di trasporto, che contraddistingueva i protocolli Frame Relay e ATM su medesima rete, ma associa a questa possibilit\u00e0 di instradamento anche l'instradamento classico basato su IP tramite tabelle di routing cio\u00e8 a commutazione di pacchetto (senza connessione), implementando questi due tipi di commutazione su apparati unici cio\u00e8 Router IP/MPLS (anzich\u00e9 impiegare separatamente Router IP ai bordi e Switch ATM nel core) e con la conseguente possibilit\u00e0 di mantenere un controllo unico e diretto sull'instradamento scegliendo il pi\u00f9 opportuno in base alla congestione della rete (operando cio\u00e8 ingegneria del traffico in alternativa ai classici protocolli di routing), e garantendo cos\u00ec grande flessibilit\u00e0 alla rete. Infatti, con il protocollo ATM, su rete di trasporto, era possibile un'unica modalit\u00e0 di instradamento basata sulle connessioni o su percorsi virtuali.\nPer creare connessioni nei nodi interni, MPLS aggiunge un'etichetta (\"label\") ai pacchetti IP da instradare, e suddivide, in generale, l'instradamento complessivo prima con un instradamento IP ai bordi o frontiera della rete tramite router MPLS/IP che inseriscono l'etichetta sul pacchetto IP in transito inoltrandoli ai router interni e poi con un instradamento a commutazione di etichetta nei router MPLS all'interno della rete in maniera simile a quanto accadeva gi\u00e0 nelle reti ATM. La commutazione interna basata su una tabella di associazione pacchetto/etichetta risulta essere computazionalmente pi\u00f9 efficiente ovvero pi\u00f9 veloce rispetto all'instradamento tramite tabelle di routing consentendo di ottenere throughput pi\u00f9 elevati.\nPreventivamente all'utilizzo delle \"label\" per inoltrare il traffico, MPLS prevede che il percorso, detto \"Label Switched Path\", debba essere valido e instaurabile. Tutti i nodi interessati devono poter concordare la sequenza di identificativi da utilizzare \"hop-by-hop\". Nella variante MPLS-TE (Traffic Engineering) viene inoltre controllata la congruit\u00e0 tra capacit\u00e0 disponibile tra origine e destinazione e la capacit\u00e0 richiesta.\nMPLS \u00e8 quindi in sostanza una tecnologia d'ausilio all'instradamento IP che, invece di richiedere a ciascun nodo di controllare la propria tabella di routing per stabilire l'interfaccia d'uscita del traffico, permette di stabilire, controllando la label d'ingresso, quali siano le label e l'interfaccia d'uscita per il traffico. Dato che MPLS aggiunge una nuova intestazione al traffico IP e lo invia al nodo adiacente, secondo il livello due della pila ISO/OSI viene spesso definito protocollo di livello 2,5.\nIl comportamento di MPLS \u00e8 analogo quindi a quello di tecnologie di rete come Frame Relay e ATM, ma non richiede un livello 2 dedicato: questo comporta quindi una rilevante semplificazione nella gestione della rete che \u00e8 ora unica a livello 3 anzich\u00e9 distinta in due diverse reti, a livello 3 ai bordi e livello 2 all'interno, come accadeva invece con IP su ATM. Rispetto ad ATM inoltre, non impone una dimensione fissa e piccola in cui l'unit\u00e0 di informazione debba essere frammentata, ovvero i 48 byte utili che con l'header diventavano 53 byte di cella. Diversamente da ATM, per\u00f2, non possiede classi a garanzia di servizio come il \"Constant Bit-Rate\", che permette alle reti ATM di emulare circuiti trasmissivi su reti a celle.\nMPLS \u00e8 anche il protocollo su cui sono stati costruiti MPLS-TE (Traffic Engineering), VPLS (Virtual Private Lan Service), HVPLS (Hierarchical VPLS), VPWS (Virtual Private Wire Service, con l'utilizzo dell'incapsulamento Pseudo-wire), EoMPLS (Ethernet over MPLS) e le MP-BGP VPN.\nL'idea di associare a un flusso origine-destinazione una rappresentazione pi\u00f9 semplice, era gi\u00e0 presente in proposte di Ipsilon Networks (ma per trasportare IP su reti ATM) e Cisco Systems (con il proprio Cisco Express Forwarding, ancora oggi prerequisito per MPLS, e il \"tag-switching\").\nRequisiti di MPLS.\nDovendo associare flussi a percorsi, MPLS richiede che esista un protocollo di routing interno che generi in modo unico il percorso, e che altres\u00ec fornisca la vista topologica della rete su cui opera.\nAll'interno dell\"'Autonomous System\" (AS) \u00e8 necessaria e sufficiente l'adozione di un protocollo di routing interno e di un protocollo di distribuzione delle label. Nel caso di comunicazione da AS ad AS invece, vengono utilizzate speciali estensioni a BGP per segnalare oltre che blocchi IP anche \"label\" MPLS. Nel caso di protocolli interni di tipo link state, che seguono l'algoritmo di Dijkstra per i cammini minimi, \u00e8 possibile scegliere le metriche d'arco che l'IGP utilizza normalmente, oppure aggiungere alle metriche esistenti, metriche specifiche per il calcolo degli shortest-path per MPLS.\nLa presenza di percorsi multipli di ugual peso (ECMP, Equal Cost MultiPath) \u00e8 trattata in modo specifico dai vari fornitori di tecnologia, ma in generale si pu\u00f2 supporre che venga utilizzato almeno un percorso tra quelli disponibili.\nAffinch\u00e9 il router sorgente possa ottenere dal router di destinazione l'instaurazione \u201call'indietro\u201d della sequenza di label sul percorso, \u00e8 necessario che sia disponibile nell'AS il protocollo di distribuzione delle label (LDP) e per MPLS-TE il protocollo RSVP con le estensioni per Traffic-Engineering (RSVP-TE).\nFunzionamento.\nMPLS inserisce un nuovo header a 32 bit che viene anteposto all'header del datagramma IP che deve essere trasportato sul percorso. L'header (shim header) \u00e8 composto da:\nIl router di ingresso al dominio MPLS (detto anche Label Egde Router, \"LER\") impone questo header al traffico associabile al Label Switched Path e lo inoltra sulla interfaccia d'uscita che appartiene al percorso identificato. I nodi intermedi (detti anche Label Switching Router, \"LSR\") ricevono la trama ed effettuano lo scambio di \"label\" (label swapping) transitando il traffico tra le loro interfacce d'ingresso e d'uscita. Il router di uscita dal dominio MPLS riceve il traffico con l'header MPLS imposto dal penultimo router e lo toglie, scegliendo quindi dalla propria tabella di routing IP la destinazione finale.\nIn breve, il router di ingresso inserisce (\"Push\") l'header, i router intermedi scambiano (\"Swap\") le \"label\" e il router di uscita toglie (\"Pop\") l'header MPLS.\nDato che \u00e8 possibile definire una gerarchia di header (tramite il bit di stack), esiste anche la possibilit\u00e0 che il penultimo \"hop\" possa rimuovere la \"label\" pi\u00f9 esterna in alcuni casi specifici. Questo \u00e8 chiamato \"Penultimate-Hop-Popping\", PHP.\nTipi di Label Switched Paths (LSP).\nIn generale, identificato il percorso tramite la selezione del percorso minimo tra origine e destinazione (tramite le normali metriche IGP o tramite metriche ad hoc), MPLS permette che il traffico a esso associato possa venire inoltrato lungo il cammino tramite labels.\n\u00c8 possibile avere maggior granularit\u00e0 sul controllo del percorso stesso tramite MPLS Traffic Engineering. In questo caso, i percorsi su cui costruire le classi di equivalenza sono fondamentalmente di due tipi: impliciti (con o senza nodi imposti in modo lasco, \"loose\", o forte, \"strict\") o espliciti (l'intero percorso \u00e8 specificato \"hop by hop\"). Nel caso di percorsi impliciti vengono utilizzate le metriche fornite dalle estensioni per MPLS del protocollo di routing sottostante (come IS-IS o OSPF) che eventualmente possono essere specifiche per MPLS e quindi diverse dalle metriche d'arco impostate per il solo \"routing\".\n\u00c8 data la facolt\u00e0 all'operatore di rete di definire inoltre attraverso quali nodi comunque un percorso debba passare e la forza del vincolo imposto. \u00c8 utile notare che in mancanza di tecniche di \"Operation, Administration and Maintenance\" (OAM) intrinseche in MPLS qualora un arco o un nodo fallisca, l'abbattimento dell'LSP sar\u00e0 generato da un cambio della topologia fornita dall'IGP.\nPer ovviare ai tempi di ri-convergenza dell'IGP e garantire la protezione del traffico \u00e8 stata offerta la possibilit\u00e0 di garantire che un percorso principale possa essere protetto da un percorso secondario, preinstallato in rete alla creazione del primo definito di \"Fast-Reroute\" (FRR). MPLS-FRR garantisce che qualora il percorso principale fallisca il traffico venga portato sulla protezione con tempi paragonabili alla ri-convergenza di tecnologie come SDH, quindi sotto i 50 millisecondi.\nInfine, nel calcolo dei percorsi di backup \u00e8 stata aggiunta la possibilit\u00e0 di definire gruppi di rischio condivisi. Ad esempio qualora pi\u00f9 \"link\" condividano la medesima tratta in fibra ottica il rischio che falliscano assieme \u00e8 rappresentabile nel sistema di scelta dei percorsi alternativi.\nMPLS e DiffServ.\nIl vantaggio maggiore dell'utilizzo combinato di MPLS con Diffserv \u00e8 la possibilit\u00e0 di avere una gestione dinamica della QoS. Requisiti fondamentali per fornire QoS \u00e8 l'utilizzo di classi di servizio e un'adeguata allocazione della banda per ogni classe di servizio.\nTuttavia ci sono diversi inconvenienti. Prima di tutto DiffServ \u00e8 di livello 3 mentre MPLS \u00e8 fondamentalmente un protocollo di livello 2; secondariamente c'\u00e8 il problema dell'isolamento del traffico e della gestione fisica della banda disponibile. Per quanto concerne l'implementazione di DiffServ nell'header MPLS, la IETF ha proposto nell'RFC 3270 i due metodi spiegati di seguito.\nE-LSP.\nCon l'utilizzo dei 3 bit del campo EXP (experimental bits) per mappare i 6 bits del Differentiated Services Code Point (DSCP) (che codificano i possibili PHB (Per-Hop Behaviour)) \u00e8 possibile una mappatura parziale che permette solo formula_1 valori e quindi altrettante classi di servizio. Il nome E-LSP deriva dall'utilizzo del \"Label Switched Path\" e del campo \"EXP\" dell'header MPLS. \u00c8 da notare che al momento per la mappatura tra PHB e EXP bits non ci sono regole definite.\nL-LSP.\nChiaramente la soluzione alla restrizione a 8 possibili classi di priorit\u00e0 introdotte da E-LSP \u00e8 l'utilizzo del campo Label dell'header. In questo modo particolari Label identificano non solo le path ma anche particolari PHB. Inoltre gli EXP bits possono essere utilizzati per altri scopi, come finanche l'utilizzo combinato di L-LSP con E-LSP. Il nome L-LSP \u00e8 semplicemente l'acronimo di \"Label-inferred LSP\".\nMPLS Traffic Engineering.\nNell'RFC 3564 la IETF introduce il concetto di Class Type (CT) atto fondamentalmente a tradurre la banda riservata a ciascun PHB data l'implementazione di DiffServ in MPLS. Per semplicit\u00e0 si prender\u00e0 in considerazione l'utilizzo specifico di E-LSP in modo tale da avere 8 CT (numero ampiamente sufficiente nella maggioranza dei casi), quindi da CT0 che rappresenta il \"best effort\" a CT7 che rappresenta il massimo livello di garanzia di QoS per il traffico entro la nuvola MPLS (di solito Voip o applicazioni real-time).\nLa distribuzione della banda tra i vari CTx \u00e8 espressa in percentuale sul totale disponibile e ogni valore di banda associato al singolo CTx \u00e8 detto Bandwidth Constraint (BC). La relazione tra BC e CT pu\u00f2 avere diverse politiche di attuazione, o pi\u00f9 precisamente si pu\u00f2 basare su diversi modelli di cui due sono i principali: il \"Maximum Allocation Model (MAM)\" e il \"Russian Dolls Model (RDM)\".\nMaximum Allocation Model (MAM).\nIn questo modello ogni BC \u00e8 associato a un unico CT e quindi la banda totale \u00e8 divisa strettamente tra i vari CTx. Questo modello favorisce l'isolamento del traffico e permette l'associazione di quantit\u00e0 di banda variabili a seconda del CT, ma proprio per l'isolamento perfetto, un CTx non potr\u00e0 mai usare la banda libera di un CTy qualora ne abbia bisogno.\nRussian Dolls Model (RDM).\nIl modello a matrio\u0161ka permette una condivisione dinamica della banda disponibile tra i vari CT garantendo tuttavia la QoS per quei CTx a priorit\u00e0 via via pi\u00f9 elevata. In questo tipo di approccio solo il CT7 (a massima priorit\u00e0) ha un BC7 fissato e a uso esclusivo; tutti gli altri CT sono in comune e seguono lo schema per cui il BC6 pu\u00f2 essere usato dal CT7 e dal CT6; il BC5 pu\u00f2 essere usato dal CT7, dal CT6 e dal CT5; il BC4 pu\u00f2 essere usato dal CT7, dal CT6, dal CT5 e dal CT4; ecc.\nI vantaggi in questo caso sono evidenti: c'\u00e8 un uso pi\u00f9 dinamico della rete e la QoS \u00e8 garantita pi\u00f9 facilmente pur tuttavia perdendo il perfetto isolamento del traffico evidenziato invece dal Maximum Allocation Model.\nEvoluzioni di MPLS.\nMPLS, nato principalmente per garantire alte performance di inoltro del traffico, sia IP sia di livello 2, \u00e8 stato oggetto di estensioni per garantire la creazione di percorsi anche su reti non nativamente IP, come reti SDH e WDM. In questa forma \u00e8 noto come Generalized MPLS o GMPLS. Il concetto di label \u00e8 stato ampliato includendo anche identificativi di diverso tipo, come l'associazione a numero di timeslot in trama SDH oppure frequenze di \"wavelength\" per i sistemi WDM.\nMPLS interagisce con la rete in modo forte, e non sempre le scelte da compiere per la creazione dei cammini sono semplici o rappresentabili semplicemente da metriche d'arco. Per questa ragione una estensione a MPLS \u00e8 nella direzione del \"Path Computation Element\", su cui sgravare l'onere del costo computazionale della ricerca e generazione dei percorsi migliori.\nSempre per applicazioni legate alle reti di telecomunicazioni (operatori telefonici), \u00e8 in fase di standardizzazione congiunta presso ITU-T e IETF la variante T-MPLS (Transport MPLS) o MPLS/TP (MPLS/Transport Profile). Questo profilo si caratterizza per il supporto di una serie di funzionalit\u00e0 che sono standard obbligatorio per le telecomunicazioni: l'eliminazione di tutti gli aspetti di tipo connection-less, in modo da supportare solo circuiti di tipo connection-oriented; la persistenza nel tempo dei circuiti (non \u00e8 prevista la cancellazione automatica in caso di inattivit\u00e0 prolungata); il supporto di informazioni di servizio (OAM) specifiche per il monitoraggio e la rilevazione in tempo reale di guasti all'interno della rete e per la misurazione della qualit\u00e0 del servizio fornito; il supporto di meccanismi di protezione automatica dei circuiti con tempi di ripristino inferiori ai 50 millisecondi; la possibilit\u00e0 di interagire e di essere controllato tramite sistemi di gestione esterni (per esempio per trasferire informazioni di allarme o per creare circuiti senza usare i protocolli automatici); la possibilit\u00e0 di trasportare direttamente contenuto informativo di qualsiasi tipo, sia di tipo dati (come ad esempio Ethernet, ATM, IP, MPLS standard su T-MPLS) sia di telefonia tradizionale (tramite l'emulazione di circuito, \"Circuit Emulation Service (CES)\"); il supporto di meccanismi di controllo delle congestioni e di gestione differenziata delle priorit\u00e0 dei singoli flussi dati in base all'applicazione a cui sono destinati (\"Quality of Service\")."}
{"id": "223356", "revid": "1514393", "url": "https://it.wikipedia.org/wiki?curid=223356", "title": "MPLS", "text": ""}
{"id": "223358", "revid": "1776051", "url": "https://it.wikipedia.org/wiki?curid=223358", "title": "Ebersecken", "text": "Ebersecken (toponimo tedesco) \u00e8 un comune svizzero di 395 abitanti del Canton Lucerna, nel distretto di Willisau."}
{"id": "223360", "revid": "1776051", "url": "https://it.wikipedia.org/wiki?curid=223360", "title": "Fischbach (Svizzera)", "text": "Fischbach (toponimo tedesco) \u00e8 un comune svizzero di 726 abitanti del Canton Lucerna, nel distretto di Willisau."}
{"id": "223362", "revid": "1776051", "url": "https://it.wikipedia.org/wiki?curid=223362", "title": "Ohmstal", "text": "Ohmstal (toponimo tedesco) \u00e8 una frazione di 307 abitanti del comune svizzero di Sch\u00f6tz, nel distretto di Willisau (Canton Lucerna).\nStoria.\nDal 1819 fino al 31 dicembre 2012 \u00e8 stato un comune autonomo che si estendeva per 4,48\u00a0km\u00b2; il 1\u00ba gennaio 2013 \u00e8 stato aggregato al comune di Sch\u00f6tz."}
{"id": "223364", "revid": "292559", "url": "https://it.wikipedia.org/wiki?curid=223364", "title": "Alessandro Stradella", "text": "Biografia.\nFu battezzato il 1\u00ba agosto 1643 con il nome di Antonio Alessandro Boncompagno. Proveniva sicuramente da una famiglia nobile originaria di Fivizzano nella Lunigiana, che si era stabilita a Nepi nella seconda met\u00e0 del XVI secolo, dopo che nel 1575 Alessio Stradella, un prozio del compositore, vi era stato nominato vescovo.\nIl padre Marcantonio era cavaliere dell'Ordine di Santo Stefano, un ordine militare con compiti di difesa della costa del granducato di Toscana, cui erano ammessi i nobili di origine toscana. Nel 1609 aveva curato la pubblicazione del \"Libro primo de madrigali a cinque voci\" di Giovanni Girolamo Kapsperger (Roma, Pietro Manelfi, 1609). La madre, Vittoria Bartoli, di nobile famiglia orvietana, era la seconda moglie di Marcantonio.\nIl fatto che Stradella sia nato a Bologna dipende dalle vicende biografiche del padre. Nel 1642, dopo aver ricoperto diverse cariche pubbliche a Nepi, Marcantonio Stradella aveva lasciato la cittadina laziale per trasferirsi a Vignola, per assumervi la carica di governatore per conto del principe Ugo Boncompagni. Della sua permanenza quale governatore \u00e8 rimasta traccia nella Sala del Padiglione (o del Talamo) nella rocca di Vignola, dove si vede ancor oggi il suo stemma dipinto. Da qui si ritir\u00f2 nel castello di Monfestino di Serramazzoni, per sfuggire all'assedio delle truppe papali durante la guerra di Castro, ma nel 1643 fu destituito dall'incarico e nel 1648 mor\u00ec. La nascita a Bologna di Stradella \u00e8 confermata dallo stato delle anime della parrocchia di S. Eustachio del 1659 e da due atti notarili del 1664 e del 1682.\nLe prime notizie documentate su Stradella ce lo mostrano a Roma, dove tra il 1652 e il 1660 vive con la madre, Vittoria Bartoli, vedova, e il fratello Stefano nel palazzo del duca Ippolito Lante Della Rovere e di sua moglie Maria Cristina Altemps. Alessandro e Stefano figurano come paggi del duca e la madre come \u00abdonna della duchessa\u00bb. I rapporti della famiglia con gli Altemps risalivano a molti anni prima, quando nel 1626 il duca Pietro Altemps era stato padrino di battesimo di Giovan Battista, primo figlio di Vittoria e Marcantonio Stradella. I rapporti di Stradella con questa famiglia sono testimoniati ancora dal mottetto dialogico \"Pugna certamen\" che il compositore scrisse pi\u00f9 tardi, nel 1675, \"Per la monacazione della signora Angelica Lanti, chiamata s[uor] Maria Cristina nella religione\", figlia dei duchi Lante Della Rovere.\nNel febbraio 1667 dall'arciconfraternita del SS. Crocifisso di S. Marcello gli venne commissionato per il secondo venerd\u00ec di quaresima un oratorio su testo latino di Giovanni Lotti, di cui si ignora il titolo.\nNel maggio 1668 compose la cantata a tre voci \"La Circe\", su testo di Giovanni Filippo Apolloni, fatta eseguire nella villa del Belvedere a Frascati da Olimpia Aldobrandini Pamphilj, principessa di Rossano, per celebrare il cardinalato di Leopoldo de' Medici.\nCollabor\u00f2 agli allestimenti di opere nel palazzo Colonna in Borgo, componendo i prologhi per \"Il Girello\" di Jacopo Melani (1668) e \"L'empio punito\" di Alessandro Melani. Pi\u00f9 tardi collabor\u00f2 alle stagioni del teatro Tordinona, componendo prologo e due intermedi per lo \"Scipione africano\" di Francesco Cavalli (1671); prologo e alcune arie sostitutive per il \"Giasone\" di Cavalli (1671); i prologhi per la \"Dori overo la schiava infedele\" e il \"Tito\" di Antonio Cesti (1672).\nA quegli stessi anni risale \"La Laurinda ovvero Il Biante\", commedia in parte cantata in parte recitata, commissionatagli probabilmente per il matrimonio tra Egidio Colonna e Tarquinia Altieri nel febbraio 1672.\nNell'agosto 1674 su commissione del principe Gaspare Altieri compose la serenata \"Il duello\" (\u00abVola, vola in altri petti\u00bb), su testo di Sebastiano Baldini, eseguita in onore della regina Cristina di Svezia. La stessa regina gli commission\u00f2 anche la cantata o accademia per musica \"Il Damone o La forza delle stelle\" (\u00abOr che l'alme ristaura\u00bb) su testo ancora di Baldini.\nAl 1675 risale l'oratorio \"San Giovanni Battista\", su testo dell'abate Gerardo Ansaldi, eseguito a San Giovanni dei Fiorentini nell'ambito di un ciclo di quattordici oratori commissionati dalla confraternita dei Fiorentini a Roma per la quaresima di quell'anno.\nNell'ottobre 1676 Stradella si trov\u00f2 coinvolto in un intrigo, insieme al cantante Giovanni Battista Vulpio, suo amico, per aver cercato di combinare \u00abun matrimonio indegno con una donna comune\u00bb di un parente del cardinale Alderano Cybo. Dapprima fu carcerato, ma poi fu rimesso in libert\u00e0.\nAll'inizio del 1677 fugg\u00ec a Venezia, contando probabilmente sulla protezione del gentiluomo veneziano Polo Michiel, suo estimatore. A Venezia il nobiluomo Alvise Contarini lo ingaggi\u00f2 come insegnante di musica per la sua amante Agnese van Uffele. Ben presto tra Stradella e la donna nacque una relazione e i due fuggirono a Torino, dove vissero in due conventi separati, essendo in procinto di unirsi in matrimonio. Tuttavia, la sera del 10 ottobre 1677 Stradella venne accoltellato da due sicari verosimilmente inviati dal Contarini per vendicarsi. Stradella sopravvisse alle ferite infertegli dai sicari nell'aggressione, ma vide sfumare il matrimonio e la possibilit\u00e0 di essere assunto alla corte sabauda di Torino dalla reggente Maria Giovanna di Nemours.\nAll'inizio del 1678 si trasfer\u00ec a Genova, dove fu accolto nella casa del nobile Franco Imperiali Lercaro, che insieme ad altri patrizi genovesi sovrintendeva al teatro del Falcone. Per questo teatro Stradella compose l'opera \"La forza dell'amor paterno\", rappresentata nel novembre 1678, cui segu\u00ec nel carnevale 1679 \"Le gare dell'amor eroico\", entrambe su libretto di Nicol\u00f2 Minato. Per la stessa stagione di carnevale 1679 compose anche la commedia per musica \"Il Trespolo tutore\", su libretto di Giovanni Cosimo Villifranchi, tratto da una commedia di Giovanni Battista Ricciardi.\nDa Genova continu\u00f2 a mantenere i contatti con Roma: nel maggio 1681 aveva ultimato la musica dell'opera \"Il moro per amore\" su commissione del principe romano Flavio Orsini, autore del libretto; l'opera per\u00f2, a quanto pare, non fu mai eseguita.\nNel giugno 1681, in occasione delle nozze di Carlo Spinola e Paola Brignole, compose il cosiddetto \"Barcheggio\", una serenata per tre voci e strumenti, eseguita sul mare davanti a Genova con il pubblico di nobili disposto su numerose barche. Per l'estate 1681 compose anche un'\u00aboperetta di cappa e spada di sei personaggi, da fare in villa e in mare\u00bb, commissionatagli da alcuni nobili genovesi, della quale non si conosce il titolo.\nIl 25 febbraio 1682 Stradella fu assassinato in Piazza Banchi a Genova, forse su mandato del nobile Giovan Battista Lomellini, che sospettava una relazione tra la sorella e il compositore, che le impartiva lezioni di musica. Il nobile genovese fu poi prosciolto dall'accusa per insufficienza di prove.\nMusica.\nScrisse almeno 7 opere, numerose cantate e oratori. Compose anche 27 pezzi strumentali, soprattutto per archi e basso continuo, generalmente sotto forma di sonate da chiesa.\nStradella fu tra i primi compositori a utilizzare la tecnica di orchestrazione del concerto grosso (contrapposizione fra \"concertino\" e \"tutti\") che us\u00f2 sia nella concertazione delle arie di oratori, opere e cantate, sia nei brani strumentali, come, per esempio, in una delle sue \"Sonate di viole\".\nElenco completo delle composizioni di Alessandro Stradella.\nCantate per voce sola e basso continuo.\nIn ordine alfabetico - secondo la numerazione del Catalogo McCrickard-Gianturco (1991)\nArie, duetti, terzetto da concerto.\n\"Arie\"\n\"Duetti\"\n\"Terzetto\"\nMusica sacra con testo in latino.\n\"Musica da chiesa\"\n\"Mottetti\"\nMusica strumentale.\n\"Sonate per violino e basso continuo\"\n\"Sonate a due\"\n\"Sonate a tre\"\n\"Sonate per grande organico\"\n\"Musica per tastiera\"\nMusica perduta.\nLEGENDA:\n Altri lavori che alcune fonti legano ad Alessandro Stradella.\nManuale didattico.\nA Stradella \u00e8 attribuito anche un \"Libro de' primi elementi\", un vero e proprio manuale didattico per lo studio della musica.\nAlessandro Stradella nella storiografia del Settecento.\nVerosimilmente, la toccante storia delle sue sventure sarebbe oggi dimenticata, malgrado la reputazione che si fece col suo talento, se il medico Pierre Michon Bourdelot, suo contemporaneo, non ce l'avesse tramandata nelle memorie manoscritte che sono servite da base per la storia della musica scritta da suo nipote Bonnet.\nCharles Burney pensa che Bonnet si sia ingannato dicendo, al principio della sua storia, che la repubblica di Venezia aveva invitato Stradella a scrivere per il teatro di questa citt\u00e0, perch\u00e9 nessun suo brano e nessuna sua composizione compare nel catalogo delle opere rappresentate a Venezia nel XVII secolo; tuttavia, \u00e8 possibile che Stradella fosse stato ingaggiato per qualche opera di tal genere, ma che poi l'incidente che lo fece allontanare da Venezia non gli avesse permesso di completarla e di farla rappresentare. Sia quel che sia, ecco come Bourdelot riporta questa avventura e la sventurata fine di Stradella:\nLe circostanze di questa avventura sono descritte in modo abbastanza vivo e dettagliato. Il medico Bourdelot, che mor\u00ec poi nel 1685, aveva probabilmente potuto raccogliere le notizie su Stradella dalle testimonianze dei contemporanei. Nel suo racconto, tuttavia, si mescolano fatti realmente accaduti, come la fuga a Torino e il trasferimento a Genova, con altri non comprovati, che riportano in modo distorto eventi che potrebbero aver avuto luogo. Per esempio, l'anno di morte di Stradella non \u00e8 il 1670 ma il 1682; l'oratorio \"San Giovanni Battista\" fu eseguito a Roma, nella chiesa di San Giovanni dei Fiorentini e non a San Giovanni in Laterano, nel 1675, e dunque prima della fuga a Venezia.\nNon risulta inoltre che nella citt\u00e0 lagunare abbia mai ricevuto l'invito a comporre un'opera. \u00c8 vero che Stradella fugg\u00ec da Torino a Genova dopo essere scampato a un agguato dei sicari inviati da un nobile veneziano, ma non risulta che abbia mai contratto matrimonio con la donna con cui era fuggito, la quale comunque non si chiamava Ortensia, e neppure che si sia recato a Roma con lei.\nOpere sulla vita di Alessandro Stradella.\nLa vita movimentata e la morte violenta ispirarono i soggetti di alcune opere musicali.\nIl pi\u00f9 famoso tra i compositori che cercarono di narrare la sua vita attraverso la musica fu Friedrich von Flotow, autore dell\"Alessandro Stradella\" (1844), opera rappresentata pi\u00f9 volte in molti teatri del mondo.\nInoltre sono tutti ispirati dall'opera letteraria di Pierre &amp; Jacques Bonnet-Bourdelot i seguenti libretti:\nStradella oggi.\nOgni anno in Italia, a Nepi, Viterbo e in altri comuni del Viterbese (Caprarola, Castel S. Elia, Ronciglione) si svolge il Festival Barocco Alessandro Stradella, nel cui ambito vengono eseguite e registrate le opere del compositore. La direzione artistica \u00e8 affidata al M\u00b0 Andrea De Carlo."}
{"id": "223365", "revid": "7336", "url": "https://it.wikipedia.org/wiki?curid=223365", "title": "Polveri totali sospese", "text": ""}
{"id": "223367", "revid": "767487", "url": "https://it.wikipedia.org/wiki?curid=223367", "title": "Black Moon (album)", "text": "Black Moon, pubblicato nel 1992, \u00e8 l'undicesimo album (l'ottavo in studio) del gruppo musicale britannico Emerson, Lake &amp; Palmer.\nDescrizione.\n\"Black Moon\" fu il disco del ritorno in attivit\u00e0 di Emerson, Lake &amp; Palmer dopo un'assenza dalle scene durata per tutti gli anni ottanta. Il progetto originario prevedeva la composizione musiche per film e solo in seguit\u00f2 vir\u00f2 sulla realizzazione di un nuovo album. Per la prima volta nella carriera, il gruppo si avvalse di un produttore esterno: il musicista e compositore statunitense Mark Mancina; la sua presenza fu dovuta all'insistenza di Keith Emerson e Carl Palmer affinch\u00e9 la produzione non fosse affidata a Greg Lake, diversamente da tutti i lavori precedenti del gruppo, per evitare contrasti interni. Mancina scrisse anche il brano \"Burning Bridges\" appositamente per l'album.\nIl brano di apertura che d\u00e0 il titolo all'album, pubblicato anche come singolo, trae ispirazione dalla Guerra del Golfo del '90-'91: Lake, vedendo in televisione il sole oscurato dal fumo dei pozzi petroliferi in fiamme, aveva avuto l'impressione che questo si fosse trasformato in una \"luna nera\". Emerson e Lake scrissero in collaborazione cinque dei dieci brani dell'album, con il contributo anche di Palmer su un paio di essi, tra cui la \"title track\"; il tastierista compose anche il brano strumentale \"Changing States\", mentre Lake firm\u00f2 da solo la ballata \"Footprints in the Snow\" che chiude il disco. \"Affairs of the Heart\" proviene da un progetto irrealizzato del 1988 dal titolo \"Ride the Tiger\", formato da Lake assieme a Geoff Downes, tastierista degli Asia; di questo brano Emerson ebbe a dire che, a suo avviso, era uno dei migliori in assoluto scritti dal bassista cantante.\nInfine, oltre al gi\u00e0 citato brano di Mancina, l'album include \"Romeo and Juliet,\" rilettura in chiave rock della \"Danza dei cavalieri\" dal balletto \"Romeo e Giulietta\" (1935-36) di Sergej Sergeevi\u010d Prokof'ev, con la quale il trio mantenne la tradizione di inserire su ogni disco almeno un brano classico rivisitato."}
{"id": "223368", "revid": "2669", "url": "https://it.wikipedia.org/wiki?curid=223368", "title": "Autorit\u00e0 di certificazione", "text": ""}
{"id": "223369", "revid": "1776051", "url": "https://it.wikipedia.org/wiki?curid=223369", "title": "Grossdietwil", "text": "Grossdietwil (toponimo tedesco) \u00e8 un comune svizzero di 831 abitanti del Canton Lucerna, nel distretto di Willisau."}
{"id": "223370", "revid": "1305772", "url": "https://it.wikipedia.org/wiki?curid=223370", "title": "PM1", "text": ""}
{"id": "223373", "revid": "125603884", "url": "https://it.wikipedia.org/wiki?curid=223373", "title": "Comunit\u00e0 montana Valli Genovesi Scrivia e Polcevera", "text": "La Comunit\u00e0 montana Valli Genovesi Scrivia e Polcevera era un comprensorio montano della Liguria, in provincia di Genova, formato dai comuni di: Busalla, Campomorone, Casella, Crocefieschi, Isola del Cantone, Mignanego, Montoggio, Ronco Scrivia, Savignone, Serra Ricc\u00f2, Sant'Olcese, Valbrevenna e Vobbia.\nNata dall'unione delle due precedenti enti locali quali la Comunit\u00e0 montana Alta Valle Scrivia e la Comunit\u00e0 montana Alta Val Polcevera, per disposizioni collegate alla legge finanziaria 2011, la comunit\u00e0 montana, cos\u00ec come tutte le altre della Liguria, \u00e8 stata soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nL'ente locale aveva sede a Busalla, gi\u00e0 sede dell'ex Comunit\u00e0 Montana Alta Valle Scrivia ed il presidente, eletto nel 2009, era Francesco Parodi.\nStoria.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, non facevano pi\u00f9 parte delle originarie comunit\u00e0 montane i comuni di Ceranesi e Genova che avevano delegato la stessa alle funzioni amministrative in materia di agricoltura, sviluppo rurale, foreste e antincendio boschivo.\nDal 1\u00ba maggio 2011 l'ente montano \u00e8 stato soppresso con il trasferimento delle deleghe in materia nuovamente alla Regione e ai comuni interessati.\nTra la seconda met\u00e0 del dell'800 e la prima met\u00e0 del '900 ha inizio per la Valle Scrivia lo sviluppo industriale: la costruzione della Strada Regia, della ferrovia e della camionale permette alla gente del fondovalle uno sviluppo differenziato rispetto alla popolazione montana. Comincia proprio in quel periodo, per culminare nel secondo dopoguerra, lo spopolamento della montagna a cui gi\u00e0 la prima guerra mondiale aveva sottratto tante braccia. A Ronco Scrivia, Busalla e \"Isorelle\" cominciano a sorgere \"fabbriche\", \"concerie\" e \"cotonifici\" che danno il via all'industrializzazione in Valle e alla formazione della classe operaia. In questo modo la popolazione del fondovalle aumenta a discapito delle zone montane.\nPer quanto riguarda invece la produzione di latte bovino, questa attivit\u00e0 tutt'altro che recente risale al XVII secolo, periodo in cui sono presenti le prime notizie di allevamenti bovini di una certa consistenza, quando al Castello di Masone faceva capo una mandria di 170 animali.\nOggi in Valle Scrivia risiedono circa 23.000 abitanti, di cui circa 8.000 nei comuni montani di Vobbia, Valbrevenna, Montoggio, Savignone e Crocefieschi e 15.000 nel fondovalle, tra Casella, Busalla, Ronco Scrivia e Isola del Cantone.\nGeografia fisica.\nSi trova nel cuore dell'Appennino Ligure, nell'entroterra che raccorda la citt\u00e0 di Genova e la Pianura Padana. Il territorio \u00e8 il prolungamento ideale delle valli Polcevera e Bisagno e si divide in montano e di media valle. Il torrente Scrivia, che si allunga per circa 100\u00a0km nell'omonima valle seguendo un asse nord-sud, nasce dal Monte Prel\u00e0 e accoglie i suoi affluenti che scorrono in piccole valli seguendo un asse est-ovest. Importanti sono anche i torrenti \"Pentemina\", \"Brevenna\" e \"Vobbia\".\nIl territorio di cui fanno parte Valbrevenna e Montoggio si pu\u00f2 definire quasi alpestre per la prevalenza di prati e boschi. Valbrevenna, a bassa densit\u00e0 di popolazione, mantiene la caratteristica di antico centro rurale e si ripopola d'estate con l'arrivo dei villeggianti. Montoggio invece comunica con Genova e la Val Bisagno attraverso i passi della Scoffera (674 m) e di Creto (603 m).\nRispetto agli altri paesi dello Scrivia il comune di Davagna rimane decentrato pur rientrando amministrativamente nello stesso comprensorio. Il tratto della media valle si estende da Casella a \"Pietrabissara\" e comunica con la Val Polcevera mediante i passi di Crocetta d'Orero e dei Giovi (472 m). Sono compresi in quest'area i Comuni pi\u00f9 industrializzati della Valle Scrivia: Casella, Savignone, Busalla, Ronco Scrivia e Isola del Cantone che hanno conosciuto negli ultimi anni una notevole crescita economica.\nDecentrati rispetto alla linea di fondovalle sono i territori montani di Crocefieschi e Vobbia. Su queste aree non ci sono insediamenti industriali e mantengono intatta la vocazione agricola.\nIl Monte Antola (1597 m), oltre ad essere il punto di convergenza del sistema montuoso della Valle Scrivia ed essere tra le vette pi\u00f9 alte della Liguria, \u00e8 considerato da sempre la \"Montagna dei Genovesi\", il punto di riferimento delle gite primaverili fuori porta per gli abitanti del capoluogo. L\"Alta Valle Scrivia\" \u00e8 caratterizzata da due formazioni rocciose: i calcari marnosi dell'Antola e i conglomerati di Savignone.\nVegetazione.\nOltre i 700 metri d'altezza domina incontrastato il castagno. I boschi di castagno venivano innestati e implementati dalla popolazione rurale di un tempo per la raccolta dei frutti, che erano alla base dell'alimentazione contadina. Oltre gli 800 metri troviamo invece il faggio, usato fino a un centinaio di anni fa per la costruzione di attrezzi da lavoro e per i mozzi delle ruote da mulino."}
{"id": "223376", "revid": "110157", "url": "https://it.wikipedia.org/wiki?curid=223376", "title": "Sch\u00f6tz", "text": "Sch\u00f6tz (toponimo tedesco) \u00e8 un comune svizzero di 4.272 abitanti del Canton Lucerna, nel distretto di Willisau. Il 1\u00ba gennaio 2006 ha inglobato il comune soppresso di Ohmstal."}
{"id": "223378", "revid": "539155", "url": "https://it.wikipedia.org/wiki?curid=223378", "title": "Felix Mendelssohn", "text": "Nipote del filosofo Moses Mendelssohn (che proveniva da una poverissima famiglia ebraica), Felix nacque in una condizione familiare di primo piano, poich\u00e9 il padre Abraham, banchiere berlinese figlio di Moses, aveva creato e consolidato un ragguardevole patrimonio finanziario. Felix fu cresciuto senza religione fino all'et\u00e0 di sette anni, quando venne battezzato come cristiano riformato. Gi\u00e0 in giovanissima et\u00e0 venne riconosciuto come un prodigio musicale (a soli dodici anni cominciava a comporre le sue prime 12 sinfonie per orchestra d'archi), ma i suoi genitori si dimostrarono prudenti e intelligentemente non cercarono mai di capitalizzare il suo talento.\nInizialmente godette di un buon successo in Germania, dove ravviv\u00f2 l'interesse per la musica di Johann Sebastian Bach, e nei suoi viaggi in Europa. Venne ben accolto particolarmente in Gran Bretagna come compositore, direttore e solista, e le sue dieci visite oltremanica - durante le quali molte delle sue opere pi\u00f9 importanti furono eseguite in anteprima - costituirono una parte importante della sua carriera adulta. I suoi gusti musicali furono essenzialmente conservatori, distinguendosi da molti dei suoi contemporanei musicali pi\u00f9 aperti ad innovazioni come Franz Liszt, Richard Wagner, Charles-Valentin Alkan e Hector Berlioz. Il conservatorio di Lipsia (ora Universit\u00e0 della musica e del teatro di Lipsia), da lui fondato, divenne un caposaldo di questa visione anti-radicale.\nMendelssohn scrisse sinfonie, concerti, oratori, ouverture, musiche di scena, musica per pianoforte, musica per organo e musica da camera. Le sue opere pi\u00f9 note sono l'ouverture e le musiche di scena per \"Sogno di una notte di mezza estate\" (la sola ouverture fu composta a 17 anni), la \"Sinfonia Riforma\" (catalogata come n. 5 ma composta come seconda), la \"Sinfonia Italiana\", la \"Sinfonia Lobgesang\" (sinfonia-cantata per soli, coro, organo e orchestra), la \"Sinfonia Scozzese\", gli oratori \"Paulus\" ed \"Elias\", l'ouverture \"Le Ebridi\", il Concerto per violino e orchestra e i due concerti per pianoforte e orchestra. Le \"Romanze senza parole\" sono le sue pi\u00f9 celebri composizioni per solo pianoforte. Dopo un lungo periodo di relativa disistima a causa dei cambiamenti nei gusti musicali e dell'antisemitismo che si ebbero tra la fine del XIX secolo e l'inizio del XX, la sua originalit\u00e0 creativa \u00e8 oggi riconosciuta e rivalutata, ed \u00e8 annoverato tra i compositori pi\u00f9 rappresentativi del periodo romantico.\nBiografia.\nMendelssohn nacque ad Amburgo da una illustre famiglia di origine ebraica. Figlio di Abraham (1776-1835) \u2013 banchiere, nonch\u00e9 nipote del filosofo illuminista Moses Mendelssohn \u2013 e di Lea Salomon (1777-1842), nipote di un consigliere finanziario di Federico II. Ebbe tre fratelli: Fanny C\u00e4cile, pianista e compositrice di talento alla quale rimase particolarmente affezionato per tutta la vita, Rebecca e Paul.\nNel 1816 i Mendelssohn si convertirono al protestantesimo e Felix mostr\u00f2 di accettare la nuova religione con molta convinzione, pur senza mai rinnegare le proprie origini ebraiche. In seguito a questo mutamento spirituale la famiglia decise di aggiungere al cognome originario quello di Bartholdy, la cui origine risale al nome dei precedenti proprietari di un giardino acquistato dal fratello maggiore della madre Lea (Jakob Lewin Salomon).\nIl giovanissimo Felix visse l'infanzia nell'ambiente intellettuale della metropoli berlinese (citt\u00e0 in cui la famiglia si trasfer\u00ec da Amburgo nel 1811). Nei primi anni di vita ricevette l'istruzione direttamente dai genitori: francese e aritmetica dal padre, tedesco, letteratura, belle arti e pianoforte dalla madre. Si interess\u00f2 anche di linguistica, filologia e filosofia. Nel 1816, durante un soggiorno della famiglia a Parigi prosegu\u00ec lo studio del pianoforte con madame Marie Bigot de Marognes, insegnante e interprete mozartiana molto apprezzata da Beethoven, la quale predisse una brillante carriera per Felix. Tornato con la famiglia a Berlino, Mendelssohn intraprese studi di teoria musicale e composizione con Carl Friedrich Zelter, direttore della Singakademie di Berlino e amico di Goethe.\nLe lezioni di pianoforte furono affidate al rinomato pianista Ludwig Berger \u2013 gi\u00e0 allievo di Muzio Clementi e Moscheles \u2013 mentre quelle di violino a Carl Wilhelm Henning. Fu proprio grazie a Zelter che Mendelssohn conobbe Goethe. Il poeta manifest\u00f2 grande ammirazione per il giovane, tanto da invitarlo a suonare per lui per alleviare la sua malinconia. Mendelssohn si esib\u00ec nel suo primo concerto all'et\u00e0 di nove anni, quando prese parte ad un'esibizione da camera suonando in modo impeccabile il difficile Concerto militare di Dussek. Si rivel\u00f2 un compositore prolifico fin dalla pi\u00f9 tenera et\u00e0, pubblicando il suo primo lavoro, un quartetto per pianoforte, all'et\u00e0 di tredici anni, ma in realt\u00e0 aveva gi\u00e0 al suo attivo uno svariato numero di operine, musica da camera e pianistica. Durante la giovinezza si concentr\u00f2 sul suo lavoro nella sua abitazione grazie ad un'orchestra privata.\nScrisse le sue prime dodici sinfonie, che iniziarono ad essere eseguite con regolarit\u00e0 solamente in tempi recenti, durante i primi anni di adolescenza (pi\u00f9 precisamente, dagli undici ai quattordici anni). A quindici anni scrisse la prima sinfonia per orchestra completa, op. 11 in Do minore (1824), e la \"Sonata per viola in do minore\", nel 1825 il celebre Ottetto per archi op.20, e a diciassette l'Ouverture per il \"Sogno di una notte di mezza estate\", dall'omonimo lavoro teatrale - \"Sogno di una notte di mezza estate\" - di William Shakespeare, forse il suo primo grande successo. Oggi il brano pi\u00f9 noto di tale composizione \u00e8 la celebre \"Marcia nuziale\". Compose anche imponenti Oratori come il \"Paulus\" e l\"Elias\".\nMendelssohn intraprese non di rado viaggi per l'Europa, incontrando le personalit\u00e0 di spicco della musica di quel tempo. A Parigi nel 1825 ebbe modo di conoscere Gioachino Rossini, Giacomo Meyerbeer e Luigi Cherubini, responsabile in parte della carriera musicale poi intrapresa da Felix, avendo dato un favorevole giudizio al quartetto in si minore op. 3 (dedicato a Goethe). A Roma incontr\u00f2 Hector Berlioz, con il quale instaur\u00f2 una duratura amicizia, pur non considerandolo un musicista di gran livello, non essendo in grado di comprendere la portata delle sue innovazioni.\nMendelssohn ebbe il merito di riportare alla luce la musica di Johann Sebastian Bach, caduta in oblio in quel periodo, in particolare la \"Passione secondo Matteo\" (mai pi\u00f9 interpretata dalla morte di Bach), di cui diresse un'esecuzione (non integrale e rimaneggiata nella strumentazione dal giovane Mendelssohn stesso) nel 1829, con un grande successo che gli permise di guadagnare un'ottima reputazione, e i cui effetti di riscoperta verso la musica bachiana durano tutt'oggi (la cosiddetta \"Bach-Renaissance\"). Felix ebbe un ruolo determinante anche nella riscoperta dei lavori di Mozart, dal quale (congiuntamente a Bach) sub\u00ec la maggior influenza musicale.\nLa sua vita si svolse su binari piuttosto convenzionali, se comparata a quella di altri compositori dell'Ottocento. Il suo matrimonio con C\u00e9cile Jeanrenaud nel marzo del 1837 (la luna di miele, sulla Foresta Nera, gli ispir\u00f2 il secondo Concerto per pianoforte e orchestra in re minore op.40) fu molto felice e fu coronato dalla nascita di cinque figli. Dal 1829 al 1832 fu in viaggio in Inghilterra, Svizzera, Francia ed Italia (Venezia, Firenze, Roma e Napoli) cogliendo quasi ovunque grande successo, esibendosi come pianista, organista e direttore d'orchestra. Successivamente lavor\u00f2 con molta intensit\u00e0 alle sue opere, dividendosi tra la composizione e le tourn\u00e9e.\nNel 1835 fu nominato direttore dell'Orchestra del Gewandhaus di Lipsia e nel 1843 fond\u00f2 il Conservatorio di Lipsia. Pat\u00ec di cattiva salute negli ultimi anni di vita, con problemi che gli impedirono in gran parte di esibirsi come pianista, e, come egli stesso dichiar\u00f2, soffr\u00ec di una grave forma di depressione a causa della morte della sorella Fanny il 14 maggio del 1847, alla quale dedic\u00f2 il cos\u00ec chiamato \"Requiem per Fanny\", ossia il Quartetto in fa minore op. 80, sua ultima composizione di rilievo (fu completato nel settembre del 1847).\nMor\u00ec nello stesso anno a causa di una serie di infarti che portarono infine all'ictus, avvenuto il 4 novembre 1847 alle 21.24 nella sua casa al numero 12 di Goldschmidtstrasse a Lipsia: lasci\u00f2 incompiuta l'ultima sua composizione, il \"Christus\". Fu sepolto nel \"Dreifaltigkeitsfriedhof\" (il Cimitero della Trinit\u00e0) a Kreuzberg, quartiere di Berlino. Robert Schumann, suo grande amico, dedic\u00f2 alla sua memoria il brano \"Rimembranze\" dell\"Album per la giovent\u00f9\". Anche sua sorella, i genitori e il nonno erano morti per ripetuti ictus, il che ha portato ad una diagnosi postuma di possibile sindrome CADASIL, una forma di arteriopatia cerebrale ereditaria.\nFece parte della Massoneria.\nMusica.\nRichard Taruskin scrisse che, anche se Mendelssohn realizz\u00f2 opere di straordinaria maestria in et\u00e0 molto precoce,\nIn questo modo Mendelssohn differiva sostanzialmente da contemporanei come Wagner e Berlioz, oltre che da Schumann e Chopin. L'assenza di un vero sviluppo stilistico durante la sua carriera, rende opportuno esaminare le sue opere in base al genere, piuttosto che in ordine di composizione.\nI primi lavori.\nDurante la sua infanzia, il giovane Mendelssohn venne fortemente influenzato dalla musica di Bach, Beethoven e Mozart, tracce dei quali possono essere viste nelle prime 12 sinfonie per archi, scritte principalmente per le esibizioni in casa Mendelssohn e non pubblicate o pubblicamente eseguite fino a molto tempo dopo la sua morte. Queste vennero scritte tra il 1821 e il 1823, quando aveva una et\u00e0 compresa tra i 12 e i 14 anni.\nLe prime opere pubblicate furono i suoi tre quartetti per pianoforte, (1822-1825; Op. 1 in Do minore, Op 2 in Fa minore e Op 3 in Si minore..); ma le sue capacit\u00e0 si rivelarono particolarmente in una serie di opere della sua prima maturit\u00e0:\nQueste quattro opere mostrano una comprensione intuitiva della forma, armonia, contrappunto, il colore e la tecnica compositiva, che giustificano affermazioni fatte spesso che la precocit\u00e0 di Mendelssohn ha superato anche quella di Mozart nella sua comprensione intellettuale.\nLe sinfonie.\nLe sinfonie, composte in et\u00e0 adulta, di Mendelssohn sono state numerate approssimativamente nell'ordine in cui furono pubblicate, piuttosto che con l'ordine in cui furono composte. L'ordine di composizione effettiva \u00e8: 1, 5, 4, 2, 3. Il posizionamento della numero 3 (\"Sinfonia Scozzese\") in questa sequenza \u00e8 problematico poich\u00e9 il compositore lavor\u00f2 su di essa per pi\u00f9 di un decennio, iniziando gli abbozzi subito dopo la numero 5 (\"Sinfonia Riforma\") ma completandola dopo aver finito sia la numero 5 che la numero 4 (\"Sinfonia Italiana\").\nLa \"sinfonia n. 1 in do minore\" venne scritta nel 1824, quando Mendelssohn era solo quindicenne. Fu un lavoro sperimentale, che mostra le influenze di Beethoven e Carl Maria von Weber. Mendelssohn esegu\u00ec questa sinfonia durante la sua prima visita a Londra nel 1829, dirigendo l'orchestra della \"Royal Philharmonic Society\". Per il terzo movimento, sostitu\u00ec un'orchestrazione dello scherzo dal suo ottetto. In questa forma il componimento ottenne un grande successo, ponendo le basi della sua reputazione oltremanica.\nDurante il 1829 e il 1830, Mendelssohn scrisse la sua \"sinfonia n. 5\", conosciuta come \"Riforma\", con cui celebr\u00f2 il 300\u00ba anniversario della Riforma protestante. Mendelssohn rimase, tuttavia, insoddisfatto della composizione e non permise la pubblicazione della partitura.\nLa \"Sinfonia Scozzese\" (o \"sinfonia n. 3 in la minore\") venne scritta e rivista ad intermittenza tra il 1829 (quando Mendelssohn annot\u00f2 il tema di apertura durante una visita al Palazzo di Holyrood) e il 1842, quando fu eseguita in anteprima a Lipsia, l'ultima delle sue sinfonie da essere eseguita in pubblico. Questo pezzo evoca l'atmosfera della Scozia nell\"ethos\" del romanticismo, ma non impiega nessuna delle melodie popolari scozzesi.\nI viaggi di Mendelssohn in Italia lo ispirarono nella scrittura della \"sinfonia n. 4 in la maggiore\", conosciuta come la \"Sinfonia Italiana\". Venne eseguita per la prima volta nel 1833, ma il compositore non permise che la partitura venisse pubblicata durante la sua vita, in quanto cerc\u00f2 continuamente di riscriverla.\nMendelssohn scrisse la sinfonia corale \"Lobgesang\" (Inno di lode), chiamata postuma \"sinfonia n.2 in si bemolle maggiore\", in occasione delle celebrazioni a Lipsia del 400\u00ba anniversario dell'invenzione della stampa di Johannes Gutenberg; la prima esecuzione ebbe luogo il 25 giugno 1840.\nAltra musica orchestrale.\nMendelssohn scrisse l'ouverture da concerto \"Le Ebridi\" nel 1830 (mentre si trovava in viaggio in Italia), ispirata da un viaggio in Scozia, effettuato verso la fine del 1829, dove visit\u00f2 la grotta di Fingal sull'isola di Staffa, una delle isole Ebridi, come parte del suo \"Grand Tour\" d'Europa, e ne fu cos\u00ec impressionato che annot\u00f2 sul posto il tema di apertura.\nNel corso della sua vita scrisse una serie di altre ouverture. Quelle pi\u00f9 frequentemente oggi eseguite includono l'ouverture per \"Ruy Blas\", commissionata per uno spettacolo di beneficenza, dal dramma di Victor Hugo, che in realt\u00e0 Mendelssohn disprezzava; \"Mare calmo e felice viaggio\" (\"Meeresstille und gluckliche Fahrt\") ispirato da una coppia di poesie di Goethe; e \"La Bella Melusina\".\nLe musiche di scena per \"Sogno di una notte di mezza estate\" (op. 61) sono state scritte nel 1843, diciassette anni dopo l'ouverture.\nStrumenti.\nPer le sue esibizioni Mendelssohn usava strumenti del costruttore viennese Conrad Graf. Nel 1832 chiese ad Aloys Fuchs di comprargli un pianoforte di Graf e di consegnarlo nella casa paterna a Berlino. Mendelssohn fu cos\u00ec contento di questo strumento che decise di ordinare da Graf altri due pianoforti: uno per s\u00e9 stesso ed un altro per la sposa di suo fratello."}
{"id": "223383", "revid": "1776051", "url": "https://it.wikipedia.org/wiki?curid=223383", "title": "Egolzwil", "text": "Egolzwil (toponimo tedesco) \u00e8 un comune svizzero di 1.439 abitanti del Canton Lucerna, nel distretto di Willisau."}
{"id": "223385", "revid": "1776051", "url": "https://it.wikipedia.org/wiki?curid=223385", "title": "Kottwil", "text": "Kottwil (toponimo tedesco) \u00e8 una frazione di 398 abitanti del comune svizzero di Ettiswil, nel distretto di Willisau (Canton Lucerna).\nStoria.\nFino al 31 dicembre 2005 \u00e8 stato un comune autonomo che si estendeva per 6,09\u00a0km\u00b2; il 1\u00ba gennaio 2006 \u00e8 stato aggregato al comune di Ettiswil."}
{"id": "223386", "revid": "111373", "url": "https://it.wikipedia.org/wiki?curid=223386", "title": "Nebikon", "text": "Nebikon (toponimo tedesco) \u00e8 un comune svizzero di 2.600 abitanti del Canton Lucerna, nel distretto di Willisau.\nInfrastrutture e trasporti.\nNebikon \u00e8 servita dall'omonima stazione sulla ferrovia Olten-Lucerna."}
{"id": "223389", "revid": "6923", "url": "https://it.wikipedia.org/wiki?curid=223389", "title": "Spirulina", "text": "Spirulina \u00e8 il nome generico di una biomassa essiccata che si ricava dalla raccolta della cosiddetta alga spirulina (\"Arthrospira platensis\"). Tale organismo viene chiamato alga in modo improprio in quanto \u00e8 un cianobatterio.\nViene inclusa nel genere \"Arthrospira\" di cui fanno parte tre specie: \"Arthrospira platensis\", \"A. fusiformis\" e \"A. maxima\".\nLa spirulina \u00e8 considerata dall'Autorit\u00e0 europea per la sicurezza alimentare (EFSA) come ingrediente alimentare e pu\u00f2 essere inserita in integratori alimentari, in prodotti alimentari o usata in purezza per l'utilizzo in cucina o in cosmetica.\nNutrienti e contenuti vitaminici.\nLa spirulina secca contiene in media circa 5% di acqua, 24% di carboidrati, 8% di grassi e 60% (con oscillazioni comprese nell'intervallo 51-71%) di proteine.\nSi tratta di un contenuto proteico completo, cio\u00e8 comprendente tutti gli amminoacidi essenziali anche se il contenuto in metionina, cisteina e lisina \u00e8 sostanzialmente minore di quello nelle proteine di carne, uova e latte.\nAltri nutrienti.\nIl contenuto lipidico della spirulina \u00e8 circa l' 8% in peso. La spirulina \u00e8 ricca di acido gamma-linolenico (GLA) omega 3, omega 6 e fornisce anche acido alfa-linolenico (ALA), acido linoleico (LA), acido stearidonico (SDA), acido eicosapentaenoico (EPA), acido docosaesaenoico (DHA) e acido arachidonico (AA). La spirulina contiene anche vitamine B1 (tiamina), B2 (riboflavina), B3 (nicotinamide), B6 (piridossina), B9 (acido folico), vitamina C, vitamina D, vitamina A e vitamina E.\nUna ricerca del 2003 aveva stimato una percentuale dal 2 al 3% di acidi omega-3, ma uno studio del 2015 ha rilevato che la percentuale di DHA e EPA \u00e8 praticamente non rilevabile e comunque inferiore allo 0,1%. Uno studio in vitro ha per\u00f2 evidenziato che alcune tipologie di microalghe sono potenzialmente in grado di produrre DHA e EPA in quantit\u00e0 rilevabili.\n\u00c8 inoltre una fonte di potassio, calcio, cromo, rame, ferro, magnesio, manganese, fosforo, selenio, sodio e zinco.\nLa spirulina infine contiene molti pigmenti che possono essere benefici, tra cui beta-carotene, zeaxantina, clorofilla-a, xantofilla, echinenone, myxoxanthophyll, cantaxantina, diatoxanthin, 3'-hydroxyechinenone, beta-criptoxantina e oscillaxanthina, pi\u00f9 ficobiliproteine c-phycocyanina e allophycocyanina."}
{"id": "223390", "revid": "111373", "url": "https://it.wikipedia.org/wiki?curid=223390", "title": "Wauwil", "text": "Wauwil (toponimo tedesco) \u00e8 un comune svizzero di 1\u00a0978 abitanti del Canton Lucerna, nel distretto di Willisau.\nInfrastrutture e trasporti.\nWauwil \u00e8 servita dall'omonima stazione sulla ferrovia Olten-Lucerna."}
{"id": "223392", "revid": "831312", "url": "https://it.wikipedia.org/wiki?curid=223392", "title": "Giro d'Italia 1973", "text": "Il Giro d'Italia 1973, cinquantaseiesima edizione della \"Corsa Rosa\", si svolse in venti tappe dal 18 maggio al 9 giugno 1973, su un percorso di 3\u00a0801 km. La vittoria fu appannaggio del belga Eddy Merckx, che complet\u00f2 il percorso in 106h54'41\", precedendo gli italiani Felice Gimondi e Giovanni Battaglin.\nAncor pi\u00f9 di quanto avvenne l'anno precedente, i corridori belgi monopolizzarono la corsa, aggiudicandosi 13 tappe. L'Italia piazz\u00f2 sul podio due corridori: Felice Gimondi giunse secondo e il neo-professionista Giovanni Battaglin arriv\u00f2 terzo.\nMerckx guid\u00f2 la classifica dall'inizio alla fine del Giro, ma non fu il primo a indossare la maglia rosa per tutte le tappe (ci riuscir\u00e0 Bugno nel 1990), poich\u00e9 dopo il prologo in formato cronocoppie la maglia non fu assegnata. (Girardengo nel 1919 e Binda nel 1927 guidarono anch'essi la classifica dalla prima all'ultima tappa, ma al loro tempo la maglia rosa non esisteva ancora)."}
{"id": "223393", "revid": "1494169", "url": "https://it.wikipedia.org/wiki?curid=223393", "title": "Monc\u00e9", "text": "Monc\u00e9 \u00e8 il nome di alcuni comuni francesi:"}
{"id": "223394", "revid": "4106", "url": "https://it.wikipedia.org/wiki?curid=223394", "title": "Puy (Doubs)", "text": ""}
{"id": "223396", "revid": "4106", "url": "https://it.wikipedia.org/wiki?curid=223396", "title": "Puy (Gironda)", "text": ""}
{"id": "223397", "revid": "1833487", "url": "https://it.wikipedia.org/wiki?curid=223397", "title": "Nick Rhodes", "text": "Biografia.\nNel 1978 fonda, assieme a John Taylor la pop-band britannica Duran Duran. Talentuoso tastierista, nel 1983, all'et\u00e0 di 21 anni, produce l'album dei Kajagoogoo, \"White Feathers\", arrivato al numero 1 della hit parade britannica.\nNel 1985 forma con Simon Le Bon e Roger Taylor il progetto parallelo Arcadia, col quale pubblica l'album \"So Red the Rose\".\nNel 1995 forma insieme al chitarrista Warren Cuccurullo una band elettronica-sperimentale, i TV Mania, producendo oltre 60 canzoni, alcune delle quali sono incluse nell'album \"Bored with Prozac and the Internet?\", uscito il 12 marzo 2013.\nNel 2001 insieme all'ex cantante delle prime sessioni dei Duran Duran, Stephen Duffy, forma la band The Devils, con la quale pubblicher\u00e0 l'album \"Dark Circles\".\nNel 2021, pubblica quattro album realizzati con l'artista Wendy Bevan sotto il comune pseudonimo Astronomia. Il primo album \u00e8 intitolato: \"The Fall of Saturn\" \".\"\nVita privata.\nDal 1984 al 1992 \u00e8 stato sposato con Julie-Ann Freidman, da cui ha avuto una figlia. Dopo il divorzio ha avuto altre relazioni, tra cui quelle con la regista Madeleine Farley e l'attrice Meredith Ostrom. Da alcuni anni convive a Londra con la stilista italiana Nefer Suvio ."}
{"id": "223398", "revid": "4106", "url": "https://it.wikipedia.org/wiki?curid=223398", "title": "Puy-Notre-Dame", "text": ""}
{"id": "223402", "revid": "1226", "url": "https://it.wikipedia.org/wiki?curid=223402", "title": "Ciclo Carolingio", "text": ""}
{"id": "223405", "revid": "228587", "url": "https://it.wikipedia.org/wiki?curid=223405", "title": "Le Puy", "text": ""}
{"id": "223410", "revid": "1442080", "url": "https://it.wikipedia.org/wiki?curid=223410", "title": "DShield", "text": "DShield \u00e8 un progetto partecipativo di sicurezza informatica nato negli USA utilizzato come banca dati del SANS Internet Storm Center (ISC) e avviato ufficialmente a fine novembre del 2000 dal professor Johannes Ullrich.\nRicevendo i log dai firewall di volontari da tutto il mondo, riesce a tracciare le attivit\u00e0 di un gran numero di host connessi in rete. Il fine \u00e8 quello di localizzare ed isolare gli indirizzi IP pi\u00f9 pericolosi. \nDiverse universit\u00e0 americane hanno aderito al progetto, condividendo i propri log e potendo cos\u00ec evitare accessi non autorizzati.\nDShield \u00e8 in grado di stabilire da quale indirizzi IP vengono sferrati i maggiori attacchi, il cosiddetto \"top attacker\", oppure dire con certezza la porta maggiormente presa di mira.\nGrazie alle analisi del progetto \u00e8 stato possibile rilevare tempestivamente le minacce di diversi worm come \"Ramen\", \"Leaves\", \"SQL Snake\" e altri."}
{"id": "223413", "revid": "1543377", "url": "https://it.wikipedia.org/wiki?curid=223413", "title": "PC-BSD", "text": "PC-BSD (ora divenuto TrueOS) \u00e8 una distribuzione di tipo Unix, orientata verso il desktop, basata su FreeBSD, inizialmente con lo scopo di rendere pi\u00f9 facili per l'utente alcuni processi come l'installazione utilizzando un'interfaccia grafica, come KDE, LXDE, GNOME e Xfce.\n\u00c8 quindi un sistema operativo pi\u00f9 semplice ed user friendly rispetto al genitore e non, piuttosto, un \"fork\" del progetto originario. PC-BSD supporta le architetture x86 e x86-64.\nStoria.\nPC-BSD \u00e8 stato originariamente creato da Kris Moore, un professionista di FreeBSD, agli inizi del 2005. L'obiettivo di Kris Moore era infatti quello di rendere FreeBSD facile da usare per tutti sul desktop e da allora si \u00e8 sempre focalizzato sull'usabilit\u00e0 con l'aggiunta di strumenti di amministrazione grafici e il sistema di gestione dei pacchetti.\nLa prima beta consisteva solo di una interfaccia grafica (installer di tipo GUI) che permetteva all'utente di installare un sistema FreeBSD 6 con KDE3 preconfigurato. Questa \u00e8 stata una grande innovazione per il tempo, infatti per chiunque volesse installare FreeBSD era costretto ad utilizzare un installatore testuale.\nDal 10 ottobre 2006, PC-BSD viene supportato da iXsystems, un enterprise-class hardware solution provider. Kris Moore ora lavora come sviluppatore a tempo pieno e leader del progetto PC-BSD alla iXsystems.\nDalla versione 9.0 (lanciata il 14 gennaio 2012) sono pienamente supportati anche gli ambienti grafici LXDE, GNOME 2 e XFCE. Altri ambienti grafici sono disponibili, ma non ufficialmente supportati.\nDalla versione 10.0 (lanciata il 29 gennaio 2014) sono pienamente supportati anche gli ambienti grafici CINNAMON, GNOME 3 e MATE, mentre non \u00e8 pi\u00f9 supportato il desktop environment GNOME 2, cui \u00e8 subentrato l'ambiente grafico MATE.\nIl 1\u00ba settembre 2016 \u00e8 stata annunciata l'evoluzione del progetto PC-BSD nel progetto TrueOS.\nCaratteristiche.\nLicenza.\nGli sviluppatori si conformarono quindi a distribuire il sistema PC-BSD sotto licenza BSD, la quale permette di modificare, copiare e redistribuire liberamente e senza restrizioni sia il \"sorgente\" che il \"binario\".\nRequisiti di PC-BSD 9.x.\nRequisiti minimi di sistema:\nRequisiti raccomandati:\nPer giocare a videogiochi moderni, si consiglia una CPU veloce, e per creare una raccolta di musica e video, si raccomanda un disco rigido capiente.\nStorico delle versioni.\nDalla versione 7, PC-BSD ha cominciato a seguire la stessa versione di FreeBSD. PC-BSD supporta di default esclusivamente l'ambiente desktop KDE 4, l'installazione di altri ambienti desktop \u00e8 comunque possibile anche se sono pienamente integrati con i programmi del sistema operativo, ad esempio il gestore dei pacchetti PBI si basa su librerie KDE.\nGestione dei pacchetti di PC-BSD.\nIl sistema di gestione dei pacchetti di PC-BSD ha un approccio differente a molti sistemi operativi Unix-like: sebbene la maggior parte del software sia disponibile attraverso il sistema dei \"ports\" con in FreeBSD, PC-BSD utilizza anche pacchetti precompilati con l'estensione \".pbi\" (\"PC-BSD Installer\" o \"Push Button Installer\") che installano immediatamente il software (alla versione 8.2, attualmente sono pi\u00f9 di 400 le applicazioni precompilate con l'estensione \".pbi\".), senza bisogno di comandi dal terminale ma con un'applicazione grafica similmente al DesktopBSD. Esiste un gestore grafico dei pacchetti molto efficiente.\nTutti i pacchetti di software vengono installati nel ramo \"/Programs\", diminuendo cos\u00ec drasticamente il numero di luoghi in cui cercare un eseguibile installato. Il sistema dei pacchetti si occupa anche di creare un collegamento nel menu KDE e nel desktop. Lo scopo di questa gestione \u00e8 di facilitare l'utenza proveniente da sistemi Microsoft Windows.\nL'unico problema iniziale era quello di dover riadattare il software gi\u00e0 esistente per FreeBSD in pacchetti PBI, ma al giorno d'oggi sono gi\u00e0 disponibili moltissime applicazioni grazie al contributo della comunit\u00e0.\nAmbienti molti.\nDalla versione 9.0 sar\u00e0 per\u00f2 possibile selezionare gi\u00e0 in fase di installazione l'ambiente preferito (con pieno supporto come lo \u00e8 per KDE oggi), tra cui: GNOME, Xfce, LXDE ed altri."}
{"id": "223414", "revid": "1543377", "url": "https://it.wikipedia.org/wiki?curid=223414", "title": "FreeSBIE", "text": "FreeSBIE \u00e8 stata la prima distribuzione Live CD di BSD. \u00c8 basata sul sistema operativo FreeBSD. La versione 1.0.1 utilizzava Xfce e Fluxbox.\nL'ultima versione \u00e8 FreeSBIE 2.0.1, che contiene una completa riscrittura del toolkit. La prima versione di FreeSBIE 2 \u00e8 stata sviluppata durante l'estate 2005, grazie al Google Summer of Code.\nRisulta non pi\u00f9 distribuita dal 2008.\nScopi.\nGli sviluppatori di FreeSBIE hanno come obiettivo di:"}
{"id": "223416", "revid": "2039709", "url": "https://it.wikipedia.org/wiki?curid=223416", "title": "Libro di testo", "text": "Il libro di testo \u00e8 un particolare libro usato per fini didattici all'interno delle scuole e delle universit\u00e0.\nStoria.\nSecondo lo storico Harold Innis dal tredicesimo secolo l'avvento delle Universit\u00e0 richiese una produzione maggiore di libri di testo, che comport\u00f2 un declino graduale della \"pratica della discussione dialettica in classe, caratteristica delle culture precedenti\" , \"con il crescere dell'autorit\u00e0 dei libri di testo.\".\nIl libro di testo \u00e8 considerato il punto ideale di incontro tra docente e studente, un canale di comunicazione didattico privilegiato.\nI libri di testo si devono integrare e arricchire con altri strumenti didattici, quali enciclopedie, fonti, manuali, appunti, etc.\nAnche gli antichi Greci scrissero testi destinati alla didattica, ma il libro di testo moderno ha le sue radici nella standardizzazione resa possibile dalla stampa a caratteri mobili. Lo stesso Johannes Gutenberg che l'ha inventata ha stampato alcune edizioni dell'Ars Minor, un libro di grammatica latina di Elio Donato.\nI primi libri di testo sono stati utilizzati sia dai docenti, che usavano i libri come ausili didattici (per esempio, abecedari), quanto da quelle persone che studiavano da sole.\nRiguardo invece alla resistenza ai cambiamenti e alle innovazioni in questo campo, gi\u00e0 il filosofo greco Socrate lamentava la perdita di conoscenza causata dal cambiamento dei metodi di insegnamento. Infatti prima dell'invenzione dell'alfabeto greco, 2.500 anni fa, le conoscenze e le storie venivano imparate a memoria e recitate a voce alta, come si dice facesse Omero con i suoi poemi.\nL'avvento della scrittura significava che non era pi\u00f9 necessario memorizzare tutto, uno sviluppo temuto da Socrate, che pensava che in questo modo si sarebbe indebolita nei Greci la capacit\u00e0 mentale di ricordare e raccontare. Paradossalmente conosciamo queste idee di Socrate e la sua filosofia, solo perch\u00e9 sono state riportate dal suo allievo Platone che le ha scritte nei suoi dialoghi.\nUna seconda rivoluzione fu l'invenzione della stampa a caratteri mobili, che avvenne verso la fine del XV secolo ad opera dello stampatore tedesco Johannes Gutenberg, che invent\u00f2 i primi tipi di caratteri fondendo in stampi una lega metallica e posizionando i caratteri su dei telai inchiostrati montati su un torchio che venivano usati per stampare a pressione le pagine in modo seriale. Questa fu la prima di una lunga serie di innovazioni che portarono all'abbattimento dei costi di stampa e di riproduzione delle opere scritte, rendendo possibile per la prima volta la produzione di testi in un grande numero di esemplari.\nL'istruzione obbligatoria e la conseguente crescita della scolarizzazione in Europa hanno portato alla stampa di molti testi standardizzati per i bambini. I libri di testo sono diventate lo strumento didattico principale per la maggior parte dei bambini gi\u00e0 a partire dal XIX secolo.\nAttualmente stiamo vivendo la terza rivoluzione del libro, che \u00e8 portata dall'avvento delle reti digitali e dai dispositivi elettronici di comunicazione. Nuove forme di codifica della parola scritta, come gli eBook o gli ipertesti, stanno sostituendo i libri cartacei. L'uso di questi strumenti \u00e8 gi\u00e0 in sperimentazione a partire dal 2006 presso alcune universit\u00e0 e in California anche in diverse scuole superiori. Il vantaggio dei libri elettronici \u00e8 la facilit\u00e0 di trasporto (ridotto peso e ingombro) e un minor costo, se si considera che per la scuola occorre mediamente un testo per ogni materia.\nNel 2007 \u00e8 stato pubblicato da BoxingBooks on the Net (BBN) il primo catalogo di libri di testo digitali. La BBN ha risolto con un escamotage commerciale la questione tra la libera diffusione della conoscenza e la salvaguardia dei diritti d'autore pubblicando i testi con una licenza d'uso simile a quella per il software che consente a insegnanti e allievi la libera duplicazione e distribuzione dei contenuti. Altri testi e supporti didattici sono pubblicati con licenze Creative Commons.\nOrigine del termine.\nIl termine \"libro di testo\" deriverebbe dall'inglese \"textbook\". Le prime accezioni di \"libro di testo\" nella lingua italiana risalgono almeno agli ultimi anni del Settecento.\nItalia.\nAdozione.\nI promotori editoriali, accreditati dall'Associazione nazionale agenti rappresentanti promotori editoriali o dalle case editrici, incontrano i docenti per proporre loro i libri da adottare per l'anno scolastico successivo. I docenti consultano i cataloghi e le copie saggio dei testi che vengono loro proposti, li valutano e li propongono a loro volta durante il consiglio di classe. In questa sede, con i rappresentanti dei genitori e degli studenti, si discute quali libri i docenti dovranno adottare e gli studenti dell'anno successivo acquistare. La decisione viene poi ratificata dal collegio dei docenti. Nella lista dei libri che le scuole distribuiscono all'inizio dell'anno scolastico sono elencati sia i testi in adozione e quindi obbligatori, che quelli consigliati e quindi facoltativi.\nI \" testi in adozione\" sono i libri indispensabili per il corso di studio che si sta seguendo: a questa categoria appartengono per esempio manuali come una grammatica latina o italiana, un corso di filosofia o di chimica.\nI \" testi consigliati\" sono strumenti didattici integrativi, senza i quali \u00e8 comunque possibile per il docente fare lezione: eserciziari per il recupero il ripasso estivo, testi di narrativa, dizionari.\nDal 2004 le adozioni vengono pubblicate online, su una piattaforma messa a disposizione dell'Associazione italiana editori e, sempre sul sito dell'associazione, sono disponibili gli elenchi per la consultazione.\nNormativa e aspetti economici.\nIn Italia la normativa riguardante i libri di testo \u00e8 data da uno stratificarsi di provvedimenti.\nI libri di testo sono gratuiti per gli alunni della scuola primaria. Allo studente viene consegnata una cedola e con questa la famiglia ritira il libro presso un punto di vendita. Gli alunni della scuola secondaria di primo e secondo grado invece acquistano i libri a proprie spese, a parte coloro che per ragioni economiche usufruiscano di buoni acquisto emessi dai Comuni e dalle Regioni. In qualche caso, specialmente nelle regioni a statuto autonomo (Trentino-Alto Adige, Valle d'Aosta) che prevedono appositi fondi da destinare alle scuole, i libri vengono forniti in comodato oneroso agli studenti, che li devono restituire alla fine dell'anno scolastico pagando solo una percentuale del prezzo di copertina.\nLa legge italiana non prevedeva la possibilit\u00e0 per un docente di non adottare un libro di testo e di potere basare, ad esempio, l'insegnamento sugli appunti, e su altro materiale fornito direttamente agli studenti. Il D. L. 12 settembre 2013, n. 104 ha invece concesso la possibilit\u00e0 di sostituire il libro di testo con altro materiale didattico.\nSoprattutto per i licei classici l'adozione pu\u00f2 essere fatta per le edizioni libere, quindi anche per opera in pubblico dominio ovvero non protetta da diritto d'autore e liberamente riproducibile, sia perch\u00e9 disponibile sotto licenza open source, sia per scadenza dei diritti di utilizzazione economica.\nLa scelta dei libri di testo spetta esclusivamente al titolare di cattedra. Tale norma sarebbe una garanzia della libert\u00e0 di insegnamento per il corpo docente, e nel contempo corrisponde a un potere contrattuale dei docenti nei confronti degli editori. Per contro, tenuto conto dell'avvicendarsi degli insegnanti e di indubbie esigenze didattiche (ad esempio in caso di fusione di pi\u00f9 corsi), da parti di molti si obietta che sia preferibile il concentrarsi delle edizioni su testi simili in tutte le sezioni di un medesimo istituto.\nSe il docente riceve copie omaggio o altri tipi di regalie dai rappresentanti di una casa editrice, non \u00e8 sanzionabile, anche se questo aspetto \u00e8 in evidente contrasto con i compiti del pubblico impiego.\nLa forte pressione dell'opinione pubblica sul problema del \"caro-libri\" ha portato il Ministero a fissare dei \"tetti di spesa\", articolati per le singole classi e per i singoli corsi di studio; questi sono degli importi predeterminati definiti dal Ministero come \"il prezzo massimo complessivo della dotazione libraria necessaria per le discipline di ciascun anno di corso\". In pratica ogni istituto scolastico \u00e8 tenuto a stare entro una cifra massima, diversa a seconda del tipo di scuola e dell'anno di corso. Il prezzo dei libri viene stabilito dagli editori ogni anno entro il mese di febbraio, a vale per l'intero anno solare. Gli editori, infatti, non possono aumentare i prezzi dei loro libri pi\u00f9 di una volta l'anno. Al prezzo dei libri scolastici viene aggiunta l'IVA, diversa a seconda del tipo di testo: attualmente la legge italiana prevede che ai testi cartacei si applichi l'IVA del 4% a carico dell'editore, mentre ai testi scaricabili da Internet si applichi l'IVA del 21%, a carico del consumatore.\nFra le altre misure per contenere il \"caro-libri\", da parte delle famiglie, si possono citare:\nFra le misure adottabili, da parte dei docenti:\nA pi\u00f9 riprese, sia da parte dei consumatori che da parte degli editori, \u00e8 stata richiesta la detraibilit\u00e0 fiscale dei libri di testo.\nIntervento dell'antitrust.\nA giudizio delle associazioni dei consumatori si presenta una situazione di oligopolio da parte di un ristretto gruppo di case editrici, nonostante il mercato si presenti di una grandezza rilevante L'Autorit\u00e0 per le Garanzie nelle Comunicazioni \u00e8 intervenuta, illustrando la propria posizione al governo italiano, il quale ha quindi presentato nell'ambito del decreto legge 112/2008 il principio che i libri di testo dovranno avere una integrazione digitale reperibile tramite Internet.\nNel settembre del 2007 su iniziativa delle associazioni dei consumatori \u00e8 iniziata una procedura davanti all'Autorit\u00e0 garante della concorrenza e del mercato per supposte pratiche di cartello ed aumento ingiustificato dei prezzi.\nUn primo provvedimento \u00e8 stato preso dal Ministero che ha fissato un tetto di spesa per i singoli corsi di studio e per le singole classi.\nLe case editrici interessate hanno poi assunto una serie di impegni in seguito ai quali l'Antitrust ha chiuso la procedura.\nL'Associazione italiana editori ha poi concluso con il ministero nel maggio 2008 un accordo, che mette in atto tali impegni.\neBook.\nIl ha decretato che \"il collegio dei docenti adotta per l'anno scolastico 2014-2015 e successivi, esclusivamente libri nella versione digitale o mista, costituita da un testo in formato digitale a norma della legge 9 gennaio 2004, n. 4, o mista, costituita da: un testo in formato cartaceo e da contenuti digitali integrativi, oppure da una combinazione di contenuti digitali e digitali integrativi accessibili o acquistabili in rete anche in mododisgiunto\".\nCon il Decreti Ministeriali 11 maggio 2012, nn. 11 e 12, ed il successivo 27 settembre 2013, n. 781 del Ministero dell'Istruzione, dell'Universit\u00e0 e della Ricerca dall'anno scolastico 2014/2015 i libri di testo saranno o nel solo formato digitale o in formato sia digitale che cartaceo. Gli istituti scolastici vengono obbligati ad adottare libri disponibili in commercio esclusivamente secondo tale modalit\u00e0."}
{"id": "223424", "revid": "767487", "url": "https://it.wikipedia.org/wiki?curid=223424", "title": "Sin City (film)", "text": "Sin City \u00e8 un film del 2005 scritto e diretto da Robert Rodriguez, Frank Miller e Quentin Tarantino (\"special guest director\" in una parte dell'episodio \"Un'abbuffata di morte\"). Tratta dall'omonimo fumetto dello stesso Miller, una serie dell'editore indipendente Dark Horse Comics, la pellicola \u00e8 divisa in tre episodi, che raccontano tre storie dell'opera originale di Miller: \"Un duro addio\", \"Quel bastardo giallo\" e \"Un'abbuffata di morte\". All'inizio e alla fine del film viene accennata la parte che nel fumetto corrisponde al racconto \"Il cliente ha sempre ragione\".\nTutto il progetto si \u00e8 svolto sotto la supervisione dell'autore Frank Miller, che \u00e8 anche co-regista e co-sceneggiatore del film, rimasto affascinato dal progetto del regista Rodriguez, da sempre un grande fan del fumetto. Oltre a Miller e Rodriguez, \u00e8 accreditato alla regia anche Quentin Tarantino come \u00abSpecial Guest Director\u00bb, che ha diretto la sequenza in macchina con Jackie Boy (Benicio del Toro) dell'episodio \"Un'abbuffata di morte\" per la simbolica cifra di 1 dollaro, restituendo un favore all'amico Rodriguez, che aveva composto alcune musiche per il suo \"\" per la stessa cifra.\nTrama.\nIl cliente ha sempre ragione (prologo).\nUna notte di pioggia. Su una balconata di un grattacielo della violenta e corrotta Sin City, una ragazza sta ammirando il panorama notturno della citt\u00e0. Viene avvicinata e sedotta da un affascinante ragazzo: lei accenna al fatto che \u00e8 spaventata e stufa di fuggire. Il giovane per\u00f2 \u00e8 in realt\u00e0 un killer, ed \u00e8 stato assoldato proprio per ucciderla.\nQuel bastardo giallo (parte 1).\nNel porto di Sin City, il poliziotto John Hartigan sta tentando di fermare Roark Junior, un serial killer pedofilo che ha rapito la piccola Nancy Callahan. Bob, il collega di John, cerca di fermarlo, ma John lo stende con un pugno. Hartigan mette al tappeto i due criminali locali Shlubb e Klump che stanno facendo la guardia alla Jaguar di Roark. Junior \u00e8 all'interno con la bambina e due scagnozzi. Hartigan spara e uccide questi ultimi, ma Junior afferra la bambina e fugge. Hartigan li segue e gli spara a un braccio, a un orecchio e all'inguine. Bob, che ha nel frattempo ripreso conoscenza, raggiunge Hartigan e gli spara. Mentre si sentono le sirene dei rinforzi che stanno arrivando, Hartigan perde conoscenza, convinto di morire ma sapendo che Nancy \u00e8 salva.\nUn duro addio.\nMarv, dopo essere stato a letto con Goldie, l'unica donna della sua vita che l'abbia apprezzato, scopre che questa \u00e8 stata misteriosamente uccisa e che lui sta per essere incastrato. Decide cos\u00ec di vendicare in ogni modo la sua morte. Fa tappa a casa di Lucille che cerca di dissuaderlo dal vendicarsi. Marv per\u00f2 non le d\u00e0 retta e inizia a cercare la verit\u00e0, torturando ed uccidendo chiunque non riesca a dargli le informazioni che lui desidera.\nScopre che dietro tutto ci\u00f2 c'\u00e8 la famiglia Roark, la pi\u00f9 influente famiglia di Sin City, e riesce a risalire all'omicida. Questo \u00e8 Kevin, un giovane e spietato cannibale che assieme al suo lupo mangia le vittime, tranne la testa che viene conservata per trofeo. Giunto nel luogo dove risiede Kevin, Marv non riesce a fronteggiarlo e viene intrappolato.\nRisvegliatosi rinchiuso in una cella con le teste delle altre prostitute uccise trova Lucille, anche lei intrappolata e mutilata di una mano. Preso dalla rabbia, Marv riesce a uscire dalla cella, ma purtroppo, in uno scontro con la polizia, Lucille perde la vita. Viene per\u00f2 a sapere che tra quelli che lo vogliono morto c'\u00e8 il cardinale Roark. Inizia cos\u00ec a pianificare il metodo migliore per uccidere Kevin.\nSi dirige prima nella Citt\u00e0 Vecchia, controllata solo da prostitute; l\u00ec trova la sorella gemella di Goldie, Wendy, che dopo una certa titubanza iniziale decide di aiutarlo. Assieme a Wendy si dirige verso il covo di Kevin, lo immobilizza e gli taglia gambe e braccia, lasciando il suo corpo in pasto al suo lupo. Alla fine rimane solo la testa che viene portata da Marv al cardinale Roark.\nA quel punto, dopo averlo torturato, Marv uccide il cardinale nel suo palazzo. Non fa in tempo ad uscire dalla stanza che viene catturato dalla polizia che gli spara ferendolo.\nDopo esser stato ricoverato in ospedale e aver subito un intervento chirurgico che gli salva la vita, Marv viene accusato dell'omicidio del cardinale Roark, di Kevin ma anche di Lucille e soprattutto di Goldie. \u00c8 cos\u00ec destinato a morire sulla sedia elettrica, senza nessuna speranza di salvezza. In prigione per\u00f2 avviene l'unica cosa che riesce a sollevare il morale di Marv, ovvero la vista inaspettata di Wendy che lo ringrazia per aver vendicato la sorella: adesso \u00e8 pronto a morire.\nUn'abbuffata di morte.\nShellie \u00e8 una barista che viene disturbata dal suo ex compagno Jackie Boy, violento e ubriacone. Il suo attuale compagno Dwight, disgustato dal comportamento di Jackie, lo aggredisce dopo che Jackie ha picchiato la ragazza. Jackie e i suoi compagni partono e si dirigono verso la citt\u00e0 vecchia. Dwight li segue, convinto che stiano per provocare guai. Mentre Jackie disturba la giovane prostituta Becky, Dwight e Gail osservano la scena. Quando Jackie minaccia Becky con una pistola, entrano in azione le altre prostitute: Miho li uccide tutti con le sue katane. Dwight, che raggiunge la scena con Gail, si accorge che Jackie \u00e8 un poliziotto e la sua morte potrebbe essere catastrofica e mettere fine al tacito patto tra polizia e prostitute.\nDwight decide di far sparire i corpi. Il suo piano consiste nel portarli ai pozzi di catrame, dove la polizia non potr\u00e0 trovarli. La macchina che Dwight chiede alle ragazze di procurargli tuttavia ha un bagagliaio piuttosto piccolo, e non riesce a contenere anche il corpo di Jackie Boy, che viene cos\u00ec messo sul sedile anteriore. Durante il viaggio Dwight ha un'allucinazione, e vede il cadavere di Jackie Boy che gli parla. L'auto esaurisce il carburante a 400 metri dai pozzi di catrame e, mentre la sta spingendo, Dwight viene colpito da un'arma da fuoco; il colpo \u00e8 sparato da alcuni mercenari al soldo dei cattivi che hanno potere sulla citt\u00e0. Nel frattempo Manute giunge nella citt\u00e0 vecchia e cattura Gail.\nDwight \u00e8 solo in apparenza ferito, poich\u00e9 il proiettile \u00e8 rimbalzato sul distintivo di Jackie Boy che Dwight teneva nella tasca della giacca. Dopo uno scontro a fuoco, Dwight cade nella pozza. Mentre alcuni dei mercenari decapitano il corpo di Jackie Boy prendendo la testa, Dwight affonda nel catrame. Quando pensa che tutto sia finito, Miho e le altre ragazze uccidono alcuni mercenari e salvano Dwight.\nDopo aver inseguito i mercenari per recuperare la testa di Jackie Boy, ne segue uno scontro a fuoco che termina con la morte dei mercenari, di Dallas e il recupero della testa. Dwight progetta un piano con Miho e tornano in citt\u00e0. Mentre stanno torturando la leader delle prostitute, Gail, gli antagonisti scoprono che il loro informatore \u00e8 Becky, che ha collaborato con Manute, il loro capo. Miho invia un messaggio a Manute che gli propone lo scambio di Gail con la testa di Jackie Boy. Il luogo dello scambio \u00e8 una stretta strada, e Dwight nasconde nella bocca di Jackie Boy una granata. Liberata Gail, Dwight passa velocemente la testa e la fa esplodere. Inoltre le ragazze della citt\u00e0 vecchia sono appostate sui tetti e aprono il fuoco su Manute e i suoi aiutanti, uccidendoli tutti. La scena si conclude con Gail bacia Dwight nell'eccitazione del momento, mentre Becky riesce a fuggire.\nQuel bastardo giallo (parte 2).\nHartigan si risveglia in un letto di ospedale. Nella stanza \u00e8 presente il padre di Roark Junior, un potente politico che vuole vendicarsi per quello che ha fatto al figlio che \u00e8 in coma. Lo informa che lo incastrer\u00e0 mettendolo sotto processo con l'accusa di aver violentato Nancy e facendolo finire in carcere. Se lo dir\u00e0 a qualcuno, verranno fatti uccidere tutti coloro che conosceranno la verit\u00e0. Hartigan accetta e finisce in prigione, senza confessare nulla poich\u00e9 \u00e8 l'unico modo per proteggere Nancy. Lei inizia a scrivergli una lettera ogni settimana.\nDopo otto anni le lettere si interrompono: Hartigan si preoccupa per l'incolumit\u00e0 di Nancy, e i suoi timori trovano conferma quando riceve una busta con un dito mozzato.\nPur di uscire dalla prigione, arriva a confessare tutti i crimini. Subito dopo essere stato rimesso in libert\u00e0, Hartigan si mette alla ricerca di Nancy, ora diciannovenne, trovandola infine al Kadie's Bar, dove lavora come spogliarellista.\nCapisce immediatamente che non le \u00e8 mai stato mozzato un dito, e che quindi la busta non era altro che un bluff, architettato perch\u00e9 Hartigan li conducesse dritti da lei. Hartigan fugge allora in macchina con Nancy, ma vengono seguiti dall'uomo con la pelle gialla. Dopo uno scontro a fuoco, riescono a raggiungere un motel. Nancy confessa ad Hartigan di essere innamorata di lui. L'uomo giallo li attacca nuovamente, rivelando di essere Roark Junior, deformato negli anni da tutti gli interventi chirurgici necessari per rigenerare gli organi del suo corpo. Riesce a rapire Nancy e portarla alla fattoria Roark. Legato e immobilizzato, Hartigan raccomanda a Nancy di non urlare mai per il dolore, qualsiasi tortura Roark dovesse infliggerle, perch\u00e9 egli riesce ad eccitarsi solo sentendo urlare di dolore e paura le sue vittime. Alla fattoria Roark, l'uomo giallo tortura Nancy, nel tentativo di costringerla a urlare. La giovane resiste, dando il tempo ad Hartigan, nel frattempo liberatosi, di raggiungerli. Dopo aver superato le guardie, Roark Junior prende in ostaggio Nancy e vedendo il poliziotto \"indebolito\" decide di sbarazzarsi prima di lui, tuttavia, Hartigan rivela di avere fatto finta e pugnala Roark Junior allo stomaco, per poi stenderlo a terra, strappargli i testicoli e ucciderlo riducendo la sua testa in poltiglia a furia di pugni.\nHartigan racconta quindi a Nancy il piano del senatore Roark di corrompere la polizia per convincerla ad allontanarsi da lei. Dopo la sua partenza, Hartigan, consapevole del fatto che Roark continuer\u00e0 a dargli la caccia, si suicida per assicurare la salvezza a Nancy una volta per tutte.\nIl cliente ha sempre ragione (epilogo).\nBecky, ferita, lascia l'ospedale, parlando al cellulare con la madre. Mentre \u00e8 in ascensore, incontra il ragazzo visto nel prologo, che le offre una sigaretta. Capendo chi \u00e8, dice alla madre di volerle bene e termina la conversazione.\nProduzione.\nLe riprese del film sono iniziate il 29 marzo 2004 a Austin in Texas negli studi \"Green Screen\" della Dimension e si sono concluse a settembre 2004. Il budget per la realizzazione del film \u00e8 stato di 40.000.000 di dollari.\nTecnicamente il film presenta due caratteristiche peculiari:\nCome il fumetto, la pellicola \u00e8 interamente in bianco e nero, con alcuni sprazzi di colore improvvisi per accentuare dei particolari importanti, una tecnica simile a quella usata prima da Francis Ford Coppola in \"Rusty il selvaggio\" (film con cui \"Sin City\" ha un attore in comune, Mickey Rourke) e poi da Steven Spielberg in \"Schindler's List\" e, precedentemente, da Sergej Michajlovi\u010d \u0116jzen\u0161tejn ne \"La corazzata Pot\u00ebmkin\". Le sequenze a \"colori\" rispettano quelle del fumetto originale, che anch'esso presentava alcune vignette con aggiunte cromatiche per evidenziare alcune caratteristiche sia emotive che fisionomiche.\nMichael Douglas rifiut\u00f2 la parte di Hartigan, poi andata a Bruce Willis. Altri attori a cui era stato proposto un ruolo nel film sono Christopher Walken e Willem Dafoe per la parte del senatore Roark, Nick Stahl per la parte di Junior, ma furono anche considerati Steve Buscemi e Leonardo DiCaprio. Robert Rodriguez aveva pensato a Johnny Depp per il ruolo di Jackie Boy, poi andato a Benicio del Toro.\nDoppiaggio.\nL'edizione italiana del film \u00e8 a cura di Carlo Cosolo per la Cast Doppiaggio ed \u00e8 stata sonorizzata alla Sefit - CDC di Via dei Villini a Roma.\nDistribuzione.\nPresentato in concorso al 58\u00ba Festival di Cannes, il film \u00e8 uscito nelle sale negli Stati Uniti d'America il 1\u00ba aprile 2005, mentre in Italia \u00e8 stato distribuito il 1\u00ba giugno 2005, preceduto da un notevole \"battage\" pubblicitario, con anteprime nelle principali citt\u00e0 italiane il 31 maggio 2005.\nAccoglienza.\n\"Sin City\" ha incassato a livello internazionale circa 158 milioni di dollari, di cui 74 negli Stati Uniti, mentre in Italia ha incassato circa 4 milioni di euro.\nEdizione home video.\nIl film \u00e8 uscito in DVD in Italia in un'unica edizione il 21 settembre 2005. Nel dicembre 2006 la pellicola \u00e8 stata distribuita in blu-ray insieme ad un'ulteriore edizione del film dal titolo \"Sin City: Extended and Recut\": a differenza della versione cinematografica i vari segmenti della storia sono stati rimontati in ordine cronologico (separati come fossero singoli episodi) e ampliati per un totale di circa 7 minuti di scene inedite.\nSequel.\nUn prequel/sequel degli episodi narrati nel film \u00e8 uscito, dopo diversi ritardi, nel 2014. \"Sin City - Una donna per cui uccidere\" vede il ritorno della maggior parte del cast originale e di Robert Rodriguez e Frank Miller alla regia; Josh Brolin sostituisce Clive Owen nel ruolo di Dwight, Jamie Chung sostituisce Devon Aoki nel ruolo di Miho e Dennis Haysbert sostituisce Michael Clarke Duncan, deceduto nel 2012, in quello di Manute.\nLa pellicola \u00e8 uscita negli USA il 22 agosto 2014 ed in Italia il 2 ottobre 2014, distribuita dalla Lucky Red."}
{"id": "223425", "revid": "767487", "url": "https://it.wikipedia.org/wiki?curid=223425", "title": "Paolo Grassi", "text": "Biografia.\nNacque dal pubblicitario Raimondo Grassi, pugliese di Martina Franca giunto a Milano per occuparsi della pubblicit\u00e0 del quotidiano \"Il Sole\", e da Ines Platesteiner, emiliana di Fiorenzuola d'Arda di origine bavarese. Entrambi i genitori erano frequentatori di teatri d'opera, e il piccolo Paolo assistette pi\u00f9 volte a spettacoli scaligeri, in particolare di orchestre dirette da Arturo Toscanini, favorito dal padre. La famiglia trascorreva le estati a Martina Franca.\nL'interesse per l'arte drammatica.\nDa giovane studente del Regio Liceo Ginnasio Giuseppe Parini, collabor\u00f2 a numerose riviste giovanili e scopr\u00ec un'innata passione per il teatro, che lo port\u00f2 nel 1937 ad allestire una rappresentazione, \"Bertoldissimo\", di cui cur\u00f2 la regia. Sul finire del 1939, mentre ricopriva l'incarico di vicedirettore critico de \"Il Sole\", fu cooptato da Armando Ravaglioli, responsabile culturale dei GUF di Forl\u00ec nella nuova rivista \"Via consolare\". La collaborazione prosegu\u00ec proficua fino al giugno 1941, quando in pieno conflitto mondiale fu espulso dal GUF \"per attivit\u00e0 indipendente\". Fino a tale momento la diffusione di \"Via consolare\" si era costantemente rafforzata tanto che si decise di stamparla direttamente a Milano e fu lo stesso Grassi a trovare la tipografia di via Poerio 13. Con l'inizio della guerra \"Via Consolare\" perse gran parte dei propri collaboratori che partirono volontari in guerra e lo stesso Ravaglioli fu inviato presso la Cecchignola a Roma per l'addestramento in artiglieria.\nOrganizzatore della compagnia teatrale \"Ninchi-Dori-Tumiati\" e fondatore del gruppo d'avanguardia \"Palcoscenico\", durante la Seconda guerra mondiale venne chiamato alle armi ma pass\u00f2 dalla parte della Resistenza partigiana, collaborando tra l'altro con il quotidiano socialista \"L'Avanti\".\nInsieme a Giorgio Guazzotti si occup\u00f2 della direzione della collana \"Documenti di teatro\", edita da Cappelli.\nLa fondazione del Piccolo Teatro.\nNel 1947 insieme a Giorgio Strehler e alla futura moglie Nina Vinchi Grassi fond\u00f2 il Piccolo Teatro di Milano. Dal 1972 al 1977 fu sovrintendente del Teatro alla Scala, mentre dal 1977 al 1980 \u00e8 stato presidente della RAI. In seguito diresse la casa editrice Electa ma mor\u00ec prematuramente nel Regno Unito a seguito di un fallito intervento chirurgico al cuore.\nTumulato al Cimitero Monumentale di Milano, nel Civico Mausoleo Palanti, \u00e8 successivamente stato traslato nella Cripta del Famedio, dove lo raggiungeranno le ceneri della moglie.\nA lui \u00e8 intitolata la Civica scuola di teatro Paolo Grassi di Milano."}
{"id": "223427", "revid": "93556", "url": "https://it.wikipedia.org/wiki?curid=223427", "title": "Giorgio Strehler", "text": "Biografia.\nFigura della storia del teatro, frequent\u00f2 l'Accademia dei Filodrammatici di Milano sotto la guida di Gualtiero Tumiati, diplomandosi nel 1940.\nCon l'entrata in guerra dell'Italia, il futuro regista si rifugia a M\u00fcrren, in Svizzera, utilizzando il cognome francese della nonna, Firmy.\nA M\u00fcrren fu scritto il prologo di una grande pagina del cinema italiano: Dino Risi, Giorgio Strehler e Franco Brusati, durante il loro internamento, diedero vita ad un sogno comune e fondarono un Cineclub.\n di cui ha composto il testo, musicato da Fiorenzo Carpi.\nGiorgio Strehler ha dichiarato che \"Ma mi\" non \u00e8 una canzone della Resistenza, ma una canzone che parla della resistenza, del non tradire, del sapere resistere e dire di no.\nStrehler fond\u00f2, insieme a Nina Vinchi e Paolo Grassi, il Piccolo Teatro di Milano, situato in via Rovello ed inaugurato il 14 maggio 1947 con lo spettacolo \"L'albergo dei poveri\" di Maksim Gor'kij.\nNella sua lunga attivit\u00e0, Strehler si collega alla tradizione italiana ed europea, e alle pi\u00f9 recenti teorie novecentesche dell'arte drammatica, con riferimento alle lezioni, tra gli altri, di Bertolt Brecht, Antonin Artaud e Louis Jouvet. Attenzione viene data all'uso dello spazio scenico, dei ritmi spettacolari e all'illuminazione.\nIn accordo con la categoria proposta da Luigi Squarzina e accolta dalla teatrografia successiva, il lavoro di Strehler rientra nei canoni della regia critica: nei suoi spettacoli il regista cerca di restituire dignit\u00e0 al passato eseguendo un'interpretazione rispettosa del testo e della volont\u00e0 dell'autore. Attraverso un approfondito lavoro di ricerca storica, egli cerca di raggiungere lo spirito originario dell'opera, ripulendola dei cascami della tradizione. Nel centro dell'interesse del regista sono sempre la storia, l'essere umano e le sue azioni.\nNel 1971 gli \u00e8 stato conferito il premio San Giusto d'Oro dai cronisti del Friuli Venezia Giulia.\nNel 1985, il governo francese gli mette a disposizione il Teatro Odeon: diverr\u00e0 Il Teatro d'Europa, che diriger\u00e0, avendo per collaboratori il critico Renzo Tian e il teatrologo croato (jugoslavo, all'epoca) e regista Peter Selem. Nel 1990, il passo successivo, con la fondazione, assieme a Jack Lang, dell'Unione dei Teatri d'Europa, un'associazione a scopo culturale, con la volont\u00e0 di fondere esperienze teatrali comunitarie sotto il segno degli scambi culturali. Nello stesso anno gli viene assegnato il Premio Europa per il Teatro. \nFu parlamentare europeo del Partito Socialista Italiano, subentrato nel settembre 1983 a Bettino Craxi. Nel 1987 venne eletto al Senato con la Sinistra Indipendente.\n\u00c8 stato insignito della Legion d'onore (la massima onorificenza attribuita dalla Repubblica Francese) dall'allora presidente Fran\u00e7ois Mitterrand. Regolarmente tornava a soggiornare a Lugano nel suo appartamento nel quartiere di Castagnola con vista sul golfo del Ceresio.\nIl 23 novembre 1992 ha ricevuto dall'Universit\u00e0 degli Studi di Pavia una laurea \"honoris causa\" in lettere.\nNel 1993 verr\u00e0 processato dal Tribunale di Milano, su richiesta del pubblico ministero Fabio De Pasquale, con l'accusa di truffa e malversazione relativa all'utilizzo di contributi del Fondo sociale europeo. Nel 1995 verr\u00e0 completamente scagionato ed assolto in quanto \"il fatto non sussiste\". Il procedimento giudiziario aveva determinato una forte reazione dell'artista, che aveva annunciato \"mi dimetto da italiano\" trasferendosi a Lugano ed annunciando che sarebbe rientrato in Italia solo da innocente.\nMor\u00ec a Lugano la notte di Natale del 1997, durante le prove del \"Cos\u00ec fan tutte\". Questa sarebbe stata la sua prima regia al nuovo Piccolo Teatro di Largo Greppi, che egli non inaugurer\u00e0 mai. I funerali con grande partecipazione di cittadini e di autorit\u00e0 si svolsero due giorni dopo a Milano partendo dalla sede di via Rovello del Piccolo Teatro.\nLe sue ceneri sono conservate nel cimitero di Sant'Anna, a Trieste, sua citt\u00e0 natale.\nEventi.\nIl 10 ottobre 2005 gli \u00e8 stata dedicata la via attigua al Politeama Rossetti a Trieste.\nIn occasione del decennale della morte, il Comune di Trieste ha realizzato un'esposizione dedicata al profilo \"privato\" del regista. Ideata da Roberto Canziani, l'esposizione comprende oggetti e fotografie personali, lettere, libri, documenti privati, giocattoli d'infanzia donati dalle eredi, Andrea Jonasson e Mara Bugni, e custoditi adesso nel Fondo Strehler del Civico Museo teatrale Carlo Schmidl.\nLa ricerca sulle radici viennesi e balcaniche delle famiglie Strehler (linea paterna) e Lovrich (linea materna) permette di far luce sulla formazione intellettuale e civile dell'artista, e mette in rilievo tratti finora poco noti della sua personalit\u00e0.\nOggi il teatro di Largo Greppi, che ne salut\u00f2 le spoglie con l'ouverture di \"Cos\u00ec fan tutte\" il giorno dei funerali, si chiama Teatro Giorgio Strehler."}
{"id": "223428", "revid": "125815263", "url": "https://it.wikipedia.org/wiki?curid=223428", "title": "Pizzighettone", "text": "Pizzighettone (\"Pisighit\u00f2n\" in dialetto pizzighettonese) \u00e8 un comune italiano di abitanti della provincia di Cremona in Lombardia.\nGeografia fisica.\nPizzighettone \u00e8 situato nella Val Padana centrale, lungo il fiume Adda, pochi chilometri a Nord dalla confluenza nel Po. Il territorio \u00e8 pianeggiante, per gran parte compreso nella vallata golenale dell'Adda. Lo stesso centro storico \u00e8 attraversato dal fiume, che lo divide in due parti distinte: l'abitato principale di Pizzighettone sulla riva est e la borgata di Gera su quella ovest. Pizzighettone \u00e8 anche lambito dal Serio Morto: un colatore residuo di un paleoalveo del fiume Serio, che sino al basso Medioevo terminava il proprio corso a Pizzighettone. La vegetazione locale \u00e8 quella tipica della bassa pianura, con larga presenza di pioppo, robinia, salice e sambuco. In aree circoscritte, soprattutto presso le rive o le lanche del fiume Adda, esistono ancora lacerti delle originarie foreste planiziali: fra queste, il Bosco del Mares, dove si rintracciano esemplari di farnia, ontano e rovere. Tuttavia, gran parte del territorio \u00e8 destinato all'agricoltura. Le aree agricole sono divise in vasti appezzamenti e sono attraversate da numerose rogge e cavi. Data la grande disponibilit\u00e0 d'acqua e la fertilit\u00e0 del suolo si coltivano soprattutto mais e foraggio per gli allevamenti, e in misura minore grano.\nStoria.\nLa storia degli insediamenti nel territorio di Pizzighettone \u00e8 profondamente legata al fiume Adda. La presenza di un guado determin\u00f2 sin dall'antichit\u00e0 preromana la sua rilevanza per il controllo della regione. Si risale ai Celti (III secolo a.C.) con l'antica piazzaforte di \"Acerrae\", che sorgeva in vicinanza del fiume Adda. In epoca romana \"Acerrae\" divenne una stazione di transito (\"statio\") della diramazione secondaria della \"via Mediolanum-Placentia\" che si staccava da \"Laus Pompeia\" (Lodi Vecchio) e che raggiungeva Cremona Durante il Basso Medioevo, nel XII secolo, il comune di Cremona fond\u00f2 l'attuale Pizzighettone, realizzando un \"castrum\" sulla sponda orientale del fiume Adda, lungo la strada che dal capoluogo cremonese conduceva verso Pavia e Lodi-Milano. \nDivenne nel XII secolo propriet\u00e0 della chiesa di Milano. Pass\u00f2 poi nelle mani di importanti famiglie lombarde; insieme a Basiasco, Corno Giovine, Cornovecchio, Meleti Maleo e Maccastorna costitu\u00ec il territorio su cui la famiglia Vincemala (Vismara) esercit\u00f2 il Mero e Misto Impero dal 1272 al 1381. \nPizzighettone divenne un importante caposaldo fortificato, a pi\u00f9 riprese ampliato e potenziato sotto i vari potentati che si succedettero durante i secoli: le signorie cremonesi (Ugolino Cavalcab\u00f2, Cabrino Fondulo), milanesi (Visconti, Sforza), la Repubblica di Venezia, i sovrani di Francia, gli Asburgo di Spagna e d'Austria, i Borbone, i Savoia, Napoleone Bonaparte. Le sue strutture fortilizie rimasero attive per scopi difensivi sino al 1866, fin oltre l'Unit\u00e0 d'Italia. Ancora oggi esistono ben conservate le antiche difese cittadine: una possente cerchia muraria sulla sponda sinistra del fiume e una vasta serie di difese bastionate sulla destra dell'Adda. Accanto a questi, edifici antichi come la chiesa parrocchiale di San Bassiano Vescovo (1158) e il \"Palazzo Comunale\" (secolo XV).Da segnalare che nel 1525 fu tenuto prigioniero nella \"Rocca di Pizzighettone\" - oggi semidistrutta - il Re di Francia Francesco I di Valois: catturato dalle truppe asburgiche dopo la sconfitta subita a Mirabello di Pavia venne incarcerato nella torre detta \"del Guado\", giunta integra ai giorni nostri.\nSimboli.\nStemma \nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune di Pizzighettone sono 519.\nCultura.\nCucina.\nTra la fine di ottobre e l'inizio di novembre si svolge una manifestazione enogastronomica durante la quale \u00e8 proposta la degustazione del piatto \"Fasul\u00ecn de l'\u00f6c cun le c\u00f9deghe\", piatto tradizionale della commemorazione dei defunti tipico della zona fra Lodi e Cremona, a base di fagioli dall'occhio e cotiche di maiale in umido, servito in scodelle fumanti e accompagnato da pane fresco e vino novello. In questa manifestazione vengono proposti anche molti altri prodotti tipici, tra cui i salumi locali ed il formaggio \"Bella Lodi\", un formaggio a pasta dura stagionato dalla crosta nera tipico della zona, affettato direttamente dalla forma in scaglie sottilissime: tale modo di servire il formaggio, nel territorio lodigiano, \u00e8 chiamato raspad\u00fcra. \nCinema.\nNel 1996 viene ambientato il film\n\"Metalmeccanico e parrucchiera in un turbine di sesso e politica\" diretto da Lina Wertmuller. Nel 2017 la Stazione di Pizzighettone viene utilizzata per una scena del film Chiamami col tuo nome, diretto da Luca Guadagnino. \nGeografia antropica.\nIl territorio comunale comprende, oltre al capoluogo, le frazioni di Ferie, Regona e Roggione.\nEconomia.\nDal 1929 Pizzighettone \u00e8 sede di uno stabilimento industriale (ex Pirelli, dal 1945 Sicrem) ove si producono filati speciali, utilizzati nell'industria della gomma come rinforzo. Dal 1938 inoltre, \u00e8 attiva la Latteria Pizzighettonese specializzata nella produzione di Grana Padano e Provolone Pizzighettone.\nInfrastrutture e trasporti.\nStrade.\nIl territorio comunale di Pizzighettone \u00e8 attraversato dalla strada strada provinciale SP ex SS 234, gi\u00e0 statale \u00abCodognese\u00bb, che collega Cremona con Pavia. Circa 500\u00a0m a sud di Pizzighettone la strada attraversa il fiume Adda sul ponte \u00abSalvo D'Acquisto\u00bb. Il ponte pedonale sull'Adda \u00e8 crollato il 30 ottobre 2018 in seguito a una straordinaria piena del fiume che ha trasportato detriti e tronchi che hanno travolto la struttura, distruggendola improvvisamente.\nFerrovie.\nPizzighettone \u00e8 servito da due stazioni ferroviarie, Pizzighettone e Ponte d'Adda, poste entrambe lungo la linea Pavia\u00a0\u2013 Cremona. Lo scalo principale \u00e8 Ponte d'Adda, dove effettuano fermata tutti i convogli passeggeri, compresi quelli della tratta Mantova-Milano. La stazione di Pizzighettone \u00e8 posta ad Ovest del fiume Adda, presso la borgata di Gera, e vi fermano meno treni rispetto a Ponte d'Adda.\nSport.\nCalcio.\nLa principale squadra di calcio della citt\u00e0 \u00e8 stata l\"'Associazione Sportiva Pizzighettone\". Scioltasi nel 2012, ha militato per diversi anni in Serie C1 e Serie C2.\nPizzighettone nel cinema.\nA Pizzighettone \u00e8 stato girato il film \"Metalmeccanico e parrucchiera in un turbine di sesso e politica\" di Lina Wertm\u00fcller.\nA Pizzighettone \u00e8 stata girata una parte del film \"Chiamami col tuo nome\", film di Luca Guadagnino vincitore di un Premio Oscar. \u00c8 stata utilizzata, per le riprese, la stazione di Pizzighettone, che nel film figura come Clusone per essere pi\u00f9 coerente con la trama. Sono stati aggiunti in post-produzione elementi come le montagne in lontananza per rendere questo camuffamento pi\u00f9 verosimile.\nGalleria d'immagini"}
{"id": "223429", "revid": "118617040", "url": "https://it.wikipedia.org/wiki?curid=223429", "title": "La spia", "text": ""}
{"id": "223434", "revid": "20063", "url": "https://it.wikipedia.org/wiki?curid=223434", "title": "Felix Mendelssohn Bartholdy", "text": ""}
{"id": "223435", "revid": "767487", "url": "https://it.wikipedia.org/wiki?curid=223435", "title": "Decomposizione in frazioni parziali sui reali", "text": "La decomposizione in frazioni parziali \u00e8 un metodo per trasformare il rapporto tra due polinomi di formula_1, formula_2, dove formula_3 ha grado in formula_1 minore del grado in formula_1 di formula_6, nella somma di pi\u00f9 frazioni dette parziali. Per esempio\nformula_7\noppure\nformula_8\nin generale detti formula_9 gli zeri di formula_6 presi con la loro molteplicit\u00e0 e formula_11 il grado di formula_6 in formula_1 allora\nformula_14\ndove i coefficienti formula_15 sono le soluzioni dell'equazione\nformula_16\n\u00c8 particolarmente interessante notare che la somma di tutti i coefficienti di ordine 1 deve essere pari a:\nformula_17\nLa decomposizione in frazioni parziali \u00e8 molto utile per ricavare alcuni integrali indefiniti. Ad esempio per trovare l'integrale indefinito di formula_18 si opera\nformula_19\ne quindi\nformula_20\nEsempi.\nNotiamo che, moltiplicando tutto per formula_22, si ottiene:\nDal momento che formula_24 \u00e8 una costante, essa avr\u00e0 lo stesso valore per ogni formula_25; in particolare, scegliendo formula_26:\nAllo stesso modo, moltiplicando tutto per formula_28:\ne dunque, scelto formula_30:\nQuindi:\nMoltiplichiamo tutto per formula_25 e valutiamo in formula_35:\nAllo stesso modo, moltiplichiamo tutto per formula_37 e facciamo il limite per formula_38:\navendo usato il fatto che formula_40. Infine, moltiplicando tutto per formula_41 e facendo il limite per formula_38:\navendo usato il fatto che formula_44. In conclusione:"}
{"id": "223442", "revid": "1821847", "url": "https://it.wikipedia.org/wiki?curid=223442", "title": "Ricardo Flores Mag\u00f3n", "text": "Biografia.\nFlores Mag\u00f3n nacque a San Antonio Eloxochitl\u00e1n (ridenominata poi Eloxochitl\u00e1n de Flores Mag\u00f3n, in onore suo e dei suoi fratelli), nello stato di Oaxaca, il 16 settembre del 1874, terzogenito dei quattro figli (il secondogenito, Cipriano, nato nel 1872, mor\u00ec poche settimane dalla propria nascita) di Teodoro Flores, militare liberale di etnia zapoteca, che in passato aveva combattuto, sino a raggiungere il grado di tenente colonnello, nelle file dell'esercito di Benito Ju\u00e1rez, e di Margarita Mag\u00f3n, nativa di Puebla de Zaragoza (nello stato di Puebla) e di origini miste spagnole e mazateche.\nNel 1900 fond\u00f2 il giornale \"Regeneraci\u00f3n\", il pi\u00f9 importante della sinistra messicana di tutti i tempi. Nel 1904 and\u00f2 in esilio a San Antonio in Texas per fuggire alla repressione del governo messicano, allora guidato dal generale Porfirio D\u00edaz. Nel 1905, fond\u00f2 il Partito Liberale Messicano (PLM). \"Regeneraci\u00f3n\" arriv\u00f2 ad una tiratura di 30.000 copie. Nel 1906 fu espulso dagli Stati Uniti d'America e si rifugi\u00f2 in Canada.\nIl PLM organizz\u00f2, tra il 1906 e il 1908, molte rivolte popolari, tra le quali quelle del 30 settembre 1906 e l'insurrezione generale del giugno 1908 sono le pi\u00f9 importanti. Nel 1907 Flores Mag\u00f3n, Juan Sarabia e Antonio Irineo Villarreal furono incarcerati per 3 anni. Nel novembre 1910, Flores Mag\u00f3n e gli altri membri del Partito Liberale aiutarono Francisco Madero a redigere il Piano di San Luis Potos\u00ed a El Paso in Texas, contro la dittatura di Porfirio D\u00edaz. Nel 1911, durante la immediatamente successiva rivoluzione maderista contro D\u00edaz, inizi\u00f2 l'insurrezione anarchica della Bassa California. In gennaio gli insorti prendono Mexicali, in febbraio Los Algodonales, in marzo Tecate, in maggio Tijuana. L'insurrezione continu\u00f2 anche dopo che D\u00edaz si dimise e arriv\u00f2 al potete Madero, motivo per cui in quel momento avvenne lo strappo tra il nuovo presidente progressista e gli anarco-comunisti.\nNel 1914 fu arrestato e internato nel penitenziario dell'isola di McNeil (USA). Usc\u00ec dal carcere grazie alla solidariet\u00e0 internazionale. Nel 1916 fu di nuovo privato della sua libert\u00e0. Emma Goldman e Alexander Berkman raccolsero fondi e pagarono la sua cauzione. Flores Mag\u00f3n pubblic\u00f2 un manifesto contro la prima guerra mondiale e incit\u00f2 alla sollevazione. Nel 1918 fu di nuovo arrestato e condotto nella prigione di Fort Leavenworth (Kansas). Nel 1920 rifiut\u00f2 una pensione a vita del governo messicano e rest\u00f2 in carcere.\nNel 1921 rifiut\u00f2 di pentirsi pubblicamente delle sue idee per ottenere l'indulto: \u00abPentirmi? Non ho sfruttato il sudore, il dolore, la fatica e neanche il lavoro altrui. Non ho oppresso una sola anima, non ho nulla di cui pentirmi. Stando cos\u00ec le cose, non rinuncer\u00f2 all'ideale, venga quel che venga\u00bb. Il 21 novembre del 1922 mor\u00ec in circostanze misteriose nella cella. Flores Mag\u00f3n era malato da tempo e quasi cieco. Una delle ipotesi pi\u00f9 accreditate afferma che fu assassinato dalle guardie.\nIl Governo degli Stati Uniti autorizz\u00f2 che Flores Mag\u00f3n fosse seppellito a Los Angeles. Nel 1945 le sue spoglie tornarono in Messico e furono seppellite alla Rotonda delle Persone Illustri a Citt\u00e0 del Messico."}
{"id": "223443", "revid": "125163302", "url": "https://it.wikipedia.org/wiki?curid=223443", "title": "Hardstyle", "text": "L'hardstyle \u00e8 un genere che deriva dalla musica techno hardcore.\nStoria.\nLa musica hardstyle nasce poco prima del 2000 con forti influenze dalla musica hard trance e hardcore.\nIl genere \u00e8 evoluto e molto seguito nei paesi del nord europa come i Paesi Bassi e Germania.\nLe prime produzioni che possiamo catalogare come hardstyle nascono proprio in questi anni nei Paesi Bassi, che prima proponevano Hardcore e Oldschool, cominciano a proporre questa ulteriore evoluzione che si differenziava proprio per la differenza dei battiti, pi\u00f9 lenti rispetto al genere padre, che la rende similare alla Hardcore/Hard trance. La Q-Dance ha coniato il termine Hardstyle nel mondo il 4 luglio del 2002.\nIn Italia il primo esempio di musica techno hardstyle \u00e8 il singolo creato da Dj Zenith vs. Avex dj intitolato \"I'm Your Deejay\", uscito nella primavera del 2001 sotto etichetta musicale Trance Communications Records. Di Particolare rilievo nello stesso periodo le produzioni dell'etichetta Sigma Records fondata da Jimmy The Sound, Super Marco May e Yago The Dominator e tutte le produzioni del team Saifam Records capitanate da Technoboy alias Cristiano Giusberti e Tuneboy alias Antonio Don\u00e0. Djs come Daniele Mondello, Vortex, Zatox, Tatanka, Activator, Bruno Power aka The Nastyboyz, Davide Sonar &amp; Julian Dj anche conosciuti come Analogic Disturbance, Trance Generators, [],hanno contribuito all'espansione del genere in modo fondamentale.\nNei Paesi Bassi molti produttori Hardcore tra cui The Prophet, Dj Isaac, Zany, Lady Dana, Dj Luna, Pavo, Dj Pila, Beholder &amp; Balistic (nomi hardstyle dei noti dj Hardcore Neophyte e Panic), cominciano a produrre e proporre a mano a mano questi dischi innovativi che per certi versi erano ancora inizialmente molto vicini alla musica suonata finora, mentre il movimento gabber e oldschool stava perdendo colpi in favore di nuove tendenze hardcore mainstyle. Pur essendo nata da grosse influenze hardcore, l'hardstyle si differenzia molto. Con tendenze hardcore ormai divise tra main e industrial, l'hardstyle ha invece mantenuto negli anni una ritmica meno veloce, partendo da 135 bpm e salendo negli anni fino ad arrivare a 150, talvolta con un buon spazio a melodie avvolgenti e particolarmente potenti e orecchiabili che vorrebbero ricordare la vecchia hard techno e hard trance, ma con melodie meno elaborate e pi\u00f9 definite.\nDa ricordare i fratelli olandesi Walt &amp; Sjoerd Janssen, il primo noto come Dj Walt, il secondo Dj Duro, che insieme formano il duo di successo Showtek, che secondo un recente sondaggio Q-dance (una delle pi\u00f9 importanti imprese per l'organizzazioni di eventi hardstyle/hardcore e generi limitrofi), sono i produttori del miglior disco Hardstyle di sempre: FTS (Fuck The System) uscito nel 2007. Nel 2012 decidono di cambiare genere passando alla cosiddetta electronic dance music, pi\u00f9 nota col nome EDM, riuscendo a riscuotere anche l\u00ec enorme successo.\nL'Italia vanta molti produttori hardstyle come Express Viviana, Zatox, Tatanka, Technoboy, Activator, Tuneboy, The R3belz, Francesco Zeta, Doctor Zot, Stephanie, Kronos e molti altri che producono sulle migliori etichette discografiche italiane hardstyle: Unite, Activa, Zanzatraxx, Saifam, Titanic, BLQ, Djs United, Kattiva, Sigma.\nIn Germania si possono trovare i veri precursori del genere hardstyle, fra questi possiamo citare Warmduscher, Hennes &amp; Cold (in seguito il solo Cold, vero nome Kai Winter produrr\u00e0 con lo pseudonimo Derb) o gli artisti pi\u00f9 tendenti verso l'Hard trance come Scot Project su etichetta Druck Records e Overdose Records, Cosmic Gate, Kai Tracid e A.S.Y.S. questi ultimi due sulla nota etichetta Tracid Traxx.\nDegni di menzione per la musica tedesca sono Gary D, Arne LII, Dj Mirko Milano, Blutonium Boy e i famosissimi Brooklyn Bounce\nPer la Svizzera i nomi da ricordare sono quelli di Max B. Grant che ha partecipato al Qlimax Nel 2003 e il produttore Philippe Rochard.\nSottogeneri.\nL'hardstyle si divide in due categorie: la Early e il Nu-style (euphoric e rawstyle).\nLa Early \u00e8 l'hardstyle originale (2001-Presente) \ncaratterizzata da melodie semplici fatte quasi interamente di bassi o screech e la cassa ha un suono pi\u00f9 grasso grazie ai bassi profondi e al punch poco accentuato. I brani venivano registrati per i primi tempi, a 135 bpm, poi 140, poi 145 e 150 (circa).\nIl Nu-style invece \u00e8 la categoria nata nei giorni nostri, generata dall'old school attorno al 2005-2006 dove \u00e8 stato proposta per la prima volta nei grandi eventi come Qlimax e Sensation Black. \u00c8 molto diverso dalla Oldschool pur avendone conservato certe caratteristiche come gli screech tipici di intro e outro nelle canzoni, anche se pi\u00f9 forti e accentuati, e la tipologia di cassa che alcuni producer ancora usano in alcuni brani.\nI kick sono molto pi\u00f9 distorti e compressi rispetto al passato, vengono usati tipici \"lead\" dance e trance, pi\u00f9 complessi del mondo dance ma meno di quello trance, in pi\u00f9 vengono usate molto nella parte che tende verso il ritornello principale parti cantate e/o assoli di piano o violini. La velocit\u00e0 in serata varia da un minimo di 150 ad un massimo di 160 bpm.\nNell'ultimo periodo si \u00e8 vissuto un ulteriore cambiamento in questo genere musicale, con la creazione di due sottogeneri:\nIl primo, caratterizzato da un uso di melodie pi\u00f9 euforiche e l'incremento dell'uso dei vocal, chiamato per l'appunto Euphoric, che ha come principali esponenti Wildstylez, Headhunterz (noti anche per la loro coppia Project One), Brennan Heart, Code Black, Frontliner, Da Tweekaz, D-Block &amp; S-Te-Fan, Coone, Noisecontrollers, Max Enforcer (anche conosciuto come Evil Activities nell'ambito Hardcore), Technoboy e Tuneboy (conosciuti anche come TNT).\nIl secondo, portato avanti da artisti come Delete, E-Force, Deetox, B-Front, Sub Zero Project, Zatox, Crypsis (alter ego del dj hardcore Crucifier), Ran-D &amp; Adaro (che insieme formano i Gunz 4 Hire), High Voltage (alter ego del dj hardcore Nosferatu), The R3belz, Typhoon, Titan, Dj Thera (conosciuto ai tempi come Brennan &amp; Heart, in coppia con Brennan Heart), \u00e8 la cosiddetta \"rawstyle\". In questo sottogenere musicale la cassa fa da protagonista, essa viene quindi accentuata e posta in rilievo, prevalgono melodie pi\u00f9 cupe e l'uso massiccio di screech, rendendo le produzioni pi\u00f9 grevi rispetto al resto del genere.\nEventi.\nI pi\u00f9 famosi sono soprattutto il Qlimax, che si tiene ogni anno nei Paesi Bassi, e il Defqon.1 (di cui dal 2009 al 2018 anche in Australia) che ogni anno attirano decine di migliaia di appassionati al genere provenienti da ogni parte del mondo. Altri eventi di rilevanza sono: Hard Bass, Reverze, Intents Festival, The Qontinent, Q-Base (fino al 2018), Decibel Outdoor Festival, Thrillogy e Bassleader. \nI festival dedicati esclusivamente alla rawstyle sono Supremacy, Raw op je dak (organizzati dalla promotion hardcore Art Of Dance), Loudness e Qapital. Il genere viene proposto anche in festival hardcore come il Dominator (dal 2010) e al Masters of Hardcore (dal 2013).\nIn Italia, sono diverse le organizzazioni che creano eventi di grossa portata ed in particolare le pi\u00f9 importanti sono: Blubay, Shock, Insound, Dorian Gray, Sonic Solution, Dylan. I festival pi\u00f9 importanti sono E-Mission, Legend Summer Festival e Warning."}
{"id": "223445", "revid": "21079", "url": "https://it.wikipedia.org/wiki?curid=223445", "title": "Postulati di Euclide", "text": ""}
{"id": "223450", "revid": "33689", "url": "https://it.wikipedia.org/wiki?curid=223450", "title": "Filippo Franzoni", "text": "Biografia.\nNel 1876 frequenta l'Accademia di Belle Arti di Brera a Milano, allievo di Giuseppe Bertini e Luigi Bisi, e manterr\u00e0 uno studio. Grazie alla madre, figura raffinata e colta di probabile origine aristocratica milanese, entra in contatto con stimolanti ambienti culturali della citt\u00e0. Nel 1893 rientra a Locarno. Nel 1886-1887 ha uno studio anche sulle Isole di Brissago nella cosmopolita e vivace cerchia della baronessa Saint-L\u00e9ger, dove sono pure presenti Daniele Ranzoni e Vittore Grubicy.\nNel 1889 soggiorna a Parigi, Monaco e Venezia dove torner\u00e0 qualche anno dopo. Partecipa a importanti rassegne e mostre di pittura italiane, svizzere e tedesche ed \u00e8 membro di parecchie commissioni e giurie federali.\nNonostante momenti di insofferenza nei confronti dell'ambiente cittadino, collabora con passione alla realizzazione del Teatro di Locarno inaugurato nel 1902.\nAgli inizi del XX secolo frequenta l'ambiente naturistico del Monte Verit\u00e0. Nel 1904 perde momentaneamente la vista.\nIl suo olio su tela \"Ritratto della domestica Margherita Massera\", del 1888 circa, \u00e8 conservato alla Pinacoteca cantonale Giovanni Z\u00fcst a Rancate. Altre sei opere sue sono conservate al Museo Cantonale d'Arte di Lugano."}
{"id": "223451", "revid": "125226844", "url": "https://it.wikipedia.org/wiki?curid=223451", "title": "Edna Caprapall", "text": "Edna Caprapall (\"Edna Krabappel\") \u00e8 stato un personaggio secondario della sitcom animata statunitense \"I Simpson\".\nEdna era insegnante alla scuola elementare di Springfield, ed \u00e8 stata anche la maestra di Bart. Nonostante sia stata un personaggio secondario, le sono state dedicate diverse puntate.\nNella versione originale \u00e8 stata doppiata da Marcia Wallace, in quella italiana da Franca Lumachi.\nCaratteristiche.\nBiografia.\nPoco pi\u00f9 che quarantenne, la Caprapall \u00e8 l'insegnante della quarta elementare, la classe di Bart Simpson, nella scuola elementare di Springfield.\nSebbene sia separata dal marito (che l'ha abbandonata per la loro consulente matrimoniale) da quest'ultimo viene inspiegabilmente perseguitata, tanto da essere vittima di atti vandalici compiuti per una sconosciuta ripicca, come il danneggiamento del serbatoio dell'auto dove per l'appunto l'ex coniuge le aveva versato dello zucchero. La donna, arrivata a Springfield in autobus, conobbe Boe Szyslak, con il quale ha avuto una relazione che sembrava sul punto di sfociare in un nuovo matrimonio, salvo concludersi quando Edna ha deciso di restare ad insegnare in quarta elementare per aiutare Bart, che in realt\u00e0 stava solo fingendo di essere demotivato, sconsolato e depresso per coprire Nelson, che commetteva un furto. Successivamente a questa relazione, seguir\u00e0 un lungo rapporto altalenante con il preside Skinner con cui si stava quasi per sposare per poi scappare all'altare dopo aver scoperto il poco entusiasmo di Seymour all'idea di sposarla. Dopo la rottura con questo, Edna avr\u00e0 una relazione con l'Uomo dei fumetti arrivando quasi a sposarlo per poi abbandonare anch'esso all'altare e in seguito la si rivedr\u00e0 di nuovo con Skinner ma Edna definir\u00e0 il loro rapporto come relazione di sesso senza sentimento. Non \u00e8 semplice, dunque, seguire il suo percorso sentimentale, tant'\u00e8 che in seguito la si rivedr\u00e0 clamorosamente di nuovo anche con Boe.\nBisogna considerarla lo stereotipo della donna frustrata, stanca del suo lavoro, che \u00e8 alla ricerca di una storia d'amore che possa donarle stabilit\u00e0 emotiva. Pur di trovare marito si \u00e8 rivolta ad un'agenzia matrimoniale.\nCome maestra \u00e8 spesso svogliata nel suo lavoro e non sembra neanche troppo competente. In una puntata, infatti, a causa forse dell'unica marachella di Lisa Simpson, che fa sparire i libri degli insegnanti, non conosce le risposte ai compiti in classe assegnati e, come tutti gli altri insegnanti della scuola, non riesce pi\u00f9 a insegnare, tanto che proclamer\u00e0 nuovo insegnante Martin Prince, il cervellone della classe di Bart. Ci\u00f2 pi\u00f9 che un vero aspetto del suo carattere, \u00e8 una cosa che accomuna quasi tutti gli insegnanti della serie e si pone in chiave ironica per tutti i docenti.\nBart \u00e8 il suo bersaglio preferito: quando accade qualcosa sembra essere sempre colpa sua. Tuttavia, spesso sembra che nutra molto affetto per lui, quasi come un figlio. In particolare \u00e8 proprio Bart, in un episodio, a iscriverla al concorso come maestra dell'anno.\nIl nome originale del personaggio \u00e8 Edna Krabappel; in una puntata Homer, durante un incontro genitori-insegnanti, non ricordandone il nome la chiama \"Signora Scrassapall\". Sembra inoltre che le sia stata dedicata una versione del noto gioco da tavolo \"Monopoly\", chiamata \"Edna Krabappoly\". ne veniamo a conoscenza quando in una puntata Lisa, per cercare di ammazzare il tempo assieme a tutta la famiglia attendendo il ritorno della corrente elettrica scomparsa causa blackout, tira fuori delle scatole contenenti dei Monopoli tematici, come quello di \"Guerre stellari\" e appunto, quello della Signora Caprapall.\nAspetto fisico.\nEdna ha i capelli corti e castani, indossa sempre una giacca verde, una maglia gialla, una gonna blu e orecchini verde smeraldo. Nel complesso \u00e8 classica nel vestire, sebbene in alcune occasioni abbia cercato di ostentare un abbigliamento pi\u00f9 giovanile e seducente.\nPersonalit\u00e0 e relazioni.\nPessimista fino al midollo, Edna ostenta una profonda diffidenza verso l'amore, mostrando segni contrastanti al riguardo. Eterna fidanzata al preside Skinner, cerca di mostrare un atteggiamento pi\u00f9 giovanile, in modo da svecchiare la sua immagine. Continuamente delusa dal fidanzato, che antepone le esigenze della vecchia madre alle sue, alla fine sembra rinunciare ad una relazione seria (e quindi al matrimonio), iniziando a mostrare atteggiamenti libertini. Nell'ultimo episodio della ventiduesima stagione, Edna inizia una relazione con Ned Flanders, con cui si sposer\u00e0 come svelato nella ventunesima puntata della ventitreesima stagione.\nRitiro del personaggio.\nIn seguito alla morte della doppiatrice originale, avvenuta il 25 ottobre 2013, anzich\u00e9 sostituire la doppiatrice, il personaggio \u00e8 stato ritirato dalla serie. Il primo riferimento non esplicito alla scomparsa della maestra si ha nella sigla del terzo episodio della venticinquesima stagione, dove Bart scrive con volto malinconico alla lavagna \"We'll really miss you mrs. K.\" tradotto in italiano con \"Ci mancherai tanto signora C\", come omaggio alla doppiatrice Wallace scomparsa appena alcuni giorni prima della prima messa in onda della puntata. Si ribadisce la sua scomparsa nella puntata tredici della venticinquesima stagione, \"L'uomo che cresceva troppo\", in cui Ned Flanders ripensa a lei e, con Nelson, dice che le manca tanto. Inoltre si vede che porta una fascia nera al braccio, in segno di lutto, e che c'\u00e8 una sua fotografia accanto a quella della prima moglie di Ned, Maude. Successivamente \u00e8 riapparsa nel 1\u00ba episodio della ventottesima stagione \"Il circo fugante di Monty Burns\", sotto forma di fantasma insieme a Maude, per poi riapparire con lei nel nono episodio della trentunesima stagione \"Todd, Todd, perch\u00e9 mi hai abbandonato?\" sempre sotto forma di fantasma. Riappare nuovamente nel dodicesimo episodio della trentaduesima stagione \"La regina del diario\" attraverso alcuni flashback."}
{"id": "223456", "revid": "767487", "url": "https://it.wikipedia.org/wiki?curid=223456", "title": "Yesspeak", "text": "Yesspeak \u00e8 un video documentario del gruppo progressive rock britannico Yes pubblicato su DVD nel 2004.\nIl video.\nIl doppio DVD, realizzato per celebrare i 35 anni di vita del gruppo, contiene interviste ai membri degli Yes nella formazione \"classica\" con Jon Anderson, Steve Howe, Alan White, Chris Squire e Rick Wakeman.\nIl gruppo si era riunito nel 2003 per il \"Full Circle Tour\". Nel documentario gli Yes raccontano la loro storia e parlano a tutto campo della loro musica e della loro vita \"on the road\".\nIl video \u00e8 arricchito da molti momenti musicali registrati durante il \"tour\" mondiale del 2003.\nAl documentario partecipa anche Roger Daltrey come voce narrante. La grafica \u00e8 curata come sempre da Roger Dean.\nIl DVD-Video contiene la registrazione solo audio in Dynamic Dolby 5.1 e in Dolby Stereo di un concerto del tour della durata di 150 minuti.\nFra i brani contenuti una versione di \"South Side of the Sky\" tratta da \"Fragile\" (che da lungo tempo non veniva eseguita dal vivo) impreziosita da un \"duello\" finale fra la chitarra di Howe e le tastiere di Wakeman, la prima registrazione ufficiale di \"Show Me\" di Anderson (inedito inserito nella raccolta \"The Ultimate Yes\" e successivamente inserito nel DVD di Jon Anderson \"Tour of the Universe\"), una versione strumentale, alla chitarra acustica, di \"To Be Over\" (brano di \"Relayer\", la versione acustica era apparsa per la prima volta sull'album \"Natural Timbre\" di Steve Howe) e un monumentale assolo di basso di Squire, che unisce la classica \"The Fish\" (da \"Fragile\") all'introduzione di \"On the Silent Wings of Freedom\" (da \"Tormato\").\nIl film documentario, in una versione ridotta di 75 minuti, fu trasmesso in anteprima mondiale via satellite in contemporanea in 25 cinema americani la sera del 26 gennaio 2004; alla trasmissione segu\u00ec una esibizione acustica del gruppo poi pubblicata nel DVD \"Yes Acoustic\".\nNel 2005, \"Yesspeak\" e \"Yes Acoustic\" furono pubblicati insieme in un unico DVD come conclusione delle celebrazioni per i 35 anni del gruppo."}
{"id": "223459", "revid": "767487", "url": "https://it.wikipedia.org/wiki?curid=223459", "title": "Symphonic Live", "text": "Symphonic Live \u00e8 un DVD del gruppo di progressive rock britannico Yes, pubblicato nel 2002.\nIl video.\nIl DVD contiene la registrazione di un concerto tenutosi ad Amsterdam il 22 novembre 2001 durante il \"tour\" di promozione dell'album \"Magnification\" (\"Yes Symphonic Tour\").\nIl concerto fu realizzato dalla formazione degli Yes comprendente Jon Anderson, Steve Howe, Alan White e Chris Squire, con il giovane Tom Brislin alle tastiere, accompagnati dalla European Festival Orchestra condotta da Wilhelm Keitel.\nIl gruppo si cimenta in grandi classici come \"Close to the Edge\", \"Ritual\" e \"Gates of Delirium\", impreziositi dall'accompagnamento dell'orchestra sinfonica (gli arrangiamenti sono opera di Larry Group\u00e9, che aveva partecipato anche alla realizzazione di \"Magnification\")'. L'assolo di chitarra di Steve Howe include un adattamento del secondo movimento de \"l'ultimo concerto in re maggiore\" di Vivaldi, brano gi\u00e0 proposto da Howe (in una versione alla chitarra elettrica) sul suo \"The Steve Howe Album\".\nTracce CD.\nPubblicato nel 2009\nFormazione.\ncon l'apporto di:"}
{"id": "223463", "revid": "1992349", "url": "https://it.wikipedia.org/wiki?curid=223463", "title": "Pierantonio Volpini", "text": "Biografia.\nVive a Bergamo dal 1982. Proviene da studi tecnici e dall'Accademia di Belle Arti di Brera, allievo di Davide Boriani, Fernando De Filippi, Raffaele de Grada. \nFondatore della galleria \"Progetto Volpini\" negli anni '80 con la scultrice giapponese Oki Izumi e della rivista d'arte Progetto Volpini Magazine con il giornalista e critico tealtrale Felice Cappa. \nPartecipa a diverse mostre tra cui la XLII Biennale di Venezia (padiglione \"Arte e Biologia\"), . Partecipa alla ricerca nel design, collaborando alla realizzazione insieme a Prospero Rasulo della \"Poltrona di Proust\" di Alessandro Mendini; ha collaborato con lo Studio Alchimia alla realizzazione di numerosi progetti fra i quali la \"Galleria del Copismo\" ideata da Andrea Branzi, o il Decor-use con Alessandro Mendini.\nOpere.\nLe sue opere sono a:"}
{"id": "223467", "revid": "21079", "url": "https://it.wikipedia.org/wiki?curid=223467", "title": "Rette parallele", "text": ""}
{"id": "223469", "revid": "21079", "url": "https://it.wikipedia.org/wiki?curid=223469", "title": "Rette incidenti", "text": ""}
