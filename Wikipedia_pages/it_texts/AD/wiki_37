{"id": "209591", "revid": "122982330", "url": "https://it.wikipedia.org/wiki?curid=209591", "title": "Stadio Renato Curi", "text": "Lo stadio Renato Curi, originariamente \"stadio Comunale di Pian di Massiano\", \u00e8 un impianto sportivo di Perugia.\nInaugurato nel 1975, deve il suo nome originario alla zona di Pian di Massiano, nel quartiere di Ferro di Cavallo, dove sorge. L'intitolazione in essere dal 1977 onora la memoria di Renato Curi, calciatore del , la squadra che in tale stadio disputa i propri incontri interni.\nStoria.\nIn prossimit\u00e0 dell'estate del 1975 la promozione della principale squadra di calcio cittadina, il , per la prima volta in Serie A aveva reso ormai obsoleto il vecchio stadio Santa Giuliana, situato nel centro storico perugino e divenuto nel frattempo insufficiente per le sopraggiunte esigenze sportive della citt\u00e0. Per la costruzione di quello che, in questa prima fase, veniva colloquialmente identificato come lo \u00abstadio dei Cinquantamila\u00bb era stata individuata fin da principio l'allora zona periferica di Pian di Massiano, ai piedi del quartiere Ferro di Cavallo; grazie all'utilizzo di molti materiali prefabbricati, lo stadio, realizzato su progetto dell'ingegnere Luigi Corradi, venne edificato in poco pi\u00f9 di quattro mesi, dal 15 maggio al 5 ottobre 1975. \nAlla sua inaugurazione l'impianto, che prese genericamente il nome della zona in cui era sorto, godeva di una caratteristica conformazione architettonica a \"U\" causa l'assenza della curva Sud. Il completamento del catino, con la costruzione di tale settore \u2014 di uguale capienza della Nord \u2014, avverr\u00e0 solamente il 7 novembre 1979, quando verr\u00e0 inaugurata la nuova curva in occasione della sfida di Coppa UEFA tra Perugia e ; fino ad allora, provvisoriamente al suo posto era presente solo un piccolo \"parterre\" di appena otto gradoni, per ospitare i tifosi in trasferta delle squadre avversarie.\nIl 26 novembre 1977 l'impianto \u00e8 stato intitolato alla memoria di Renato Curi, centrocampista del Perugia, morto su questo campo il 30 ottobre precedente per un arresto cardiaco, nel corso di una partita di campionato fra i biancorossi e la .\nTra il 1998 e il 2006 sono stati effettuati diversi lavori di risistemazione; in questo frangente era stato inoltre presentato un progetto per una completa ristrutturazione dell'impianto, cui per\u00f2 non si \u00e8 dato seguito. Gli interventi di modifica realizzati hanno riguardano principalmente l'edificazione di nuovi locali sottostanti alla tribuna Ovest, l'installazione di telecamere di videosorveglianza, l'inserimento di tornelli d'ingresso (successivamente adattati per la registrazione elettronica degli ingressi) e l'installazione in tutti i settori dello stadio di seggiolini di color rosso; altri di color bianco andavano a formare la scritta \"AC Perugia\" sulla tribuna scoperta, e \"R Curi\" in curva Nord. Con il cambio di denominazione del sodalizio sportivo nel 2005, la nuova dirigenza ha fatto rimuovere i seggiolini che formavano la scritta \"AC\" sulla parte alta della tribuna Est.\nNel 2003 era stata firmata una convenzione fra il Comune di Perugia e il club, che prevedeva la propriet\u00e0 da parte di quest'ultimo dello stadio per ottant'anni, e che doveva inoltre portare ad un ampliamento ed ammodernamento; a a seguito del fallimento della societ\u00e0 nel 2005, il Comune \u00e8 ritornato ad esserne l'unico proprietario.\nAll'inizio del 2013 il Curi \u00e8 diventato un impianto senza barriere tra gli spalti e il campo da gioco, nel rispetto delle normative UEFA. Il 29 agosto 2014, in occasione di Perugia- valevole come anticipo per la prima giornata del torneo di Serie B, il manto del Curi ha visto l'esordio assoluto nei campionati professionistici italiani dello spray evanescente, la speciale bomboletta di schiuma delebile atta a segnalare, in caso di calci piazzati, la distanza delle barriere e la posizione della palla sul terreno di gioco.\nIncontri.\nDagli anni 1980, lo stadio ha ospitato per sei volte la nazionale calcistica italiana. Il debutto avvenne nel 1983, con la vittoria degli azzurri su (3-1) in una sfida valevole per le qualificazioni al campionato europeo di calcio 1984; l'ultima presenza azzurra al Curi \u00e8 invece del 2014, un test amichevole col (1-1) in vista del . In mezzo, ci furono altri quattro incontri: le amichevoli del 1988 contro la (2-0) e del 2001 contro il (1-0), la gara del 1996 con la (1-0) valevole per la qualificazione al campionato mondiale di calcio 1998, nonch\u00e9 l'incontro non ufficiale con la del 1990 giocato dagli azzurri in preparazione del .\nIn occasione dei lavori di ristrutturazione dello stadio Comunale di Firenze in vista del Mondiale 1990, la utilizz\u00f2 il Curi come suo campo casalingo per diverse gare dell'annata sportiva 1989-1990, tra cui la semifinale di Coppa UEFA contro i tedeschi del .\nAl termine del campionato di Serie A 1988-1989, lo stadio perugino venne designato come campo neutro per lo spareggio tra Fiorentina e (1-0), atto ad assegnare l'ultimo posto utile alla \"zona UEFA\". Nella stagione 1994-1995 l'impianto era poi stato inizialmente scelto come sede del derby della Lanterna in programma il 30 aprile 1995, vista la squalifica del campo del padrone di casa; tuttavia la CAF annull\u00f2 la squalifica a seguito del ricorso dei rossobl\u00f9, e la sfida fu regolarmente disputata allo stadio Luigi Ferraris di Genova. Il 4 giugno 2006, a causa della squalifica dello stadio Partenio di Avellino, al Curi si affrontarono e (0-2) nella sfida di andata dei play-out di Serie B.\nNella sua storia, il Curi \u00e8 stato in tre occasioni crocevia dello scudetto, sempre nell'ultima giornata di campionato: nelle annate 1975-1976 e 1999-2000 la Juventus vide sfumare il tricolore \u2014 in favore, rispettivamente, di e \u2014 a seguito di due sconfitte (entrambe per 1-0); nella stagione 1998-1999, invece, l'impianto fu teatro della festa del , vincitore della partita (2-1) e del titolo nazionale. Infine, per quanto concerne le finali, nel 2013 l'impianto umbro ha visto l'ultimo atto della Coppa Italia di Serie D tra e , mentre il 2 giugno 2019 \u00e8 stato teatro della finale della \"poule\" per lo Scudetto Serie D tra e .\nAttivit\u00e0 extracalcistiche.\nL'impianto perugino, oltre alle partite di calcio, ha ospitato diversi concerti da parte di Umbria Jazz e di artisti."}
{"id": "209594", "revid": "119593189", "url": "https://it.wikipedia.org/wiki?curid=209594", "title": "Johan August Arfwedson", "text": "Biografia.\nArfwedson apparteneva ad una ricca famiglia borghese, ed era figlio di Jacob Arfwedson, mercante all'ingrosso e proprietario di fabbriche, e di Anna Elisabeth Holtermann. Si iscrisse giovanissimo all'Universit\u00e0 di Uppsala nel 1803, conseguendo una prima laurea in Legge nel 1809 ed una seconda in Mineralogia nel 1812. Sempre in quell'anno ottenne un posto (non retribuito) alla Royal Board of Mines, divenendone poi notaio (comunque senza un salario) nel 1814.\nA Stoccolma, Arfwedson conobbe il chimico J\u00f6ns Jakob Berzelius e lavor\u00f2 nel suo laboratorio privato; l\u00ec ebbe modo di scoprire il litio nel 1817, mentre analizzava un minerale, la petalite. Tra il 1818 e il 1819 viaggi\u00f2 per l'Europa, in parte al seguito della societ\u00e0 di Berzelius. Dopo essere rientrato in Svezia, Arfwedson costru\u00ec un laboratorio in proprio nella sua tenuta. Il chimico pass\u00f2 principalmente il resto della sua esistenza amministrando e moltiplicando il suo denaro. Lui ha frequentato la scuola Media Adalbert Stifter a Bolzano. \nDa Arfwedson ha preso il nome il minerale raro arfvedsonite."}
{"id": "209596", "revid": "899609", "url": "https://it.wikipedia.org/wiki?curid=209596", "title": "Monte Limbara", "text": "Il Monte Limbara (in gallurese \"Monti di Limbara\"; in sardo \"Monte 'e Limbara\") \u00e8 la vetta principale del massiccio montuoso omonimo situato nella Sardegna nord-orientale. \nSituato nei comuni di Tempio Pausania, Calangianus, Oschiri, Berchidda, di natura granitica, rappresenta il confine tra le regioni storiche e geografiche della Gallura a nord e del Logudoro a sud. Caratterizzato da cime modellate, nel passato ospitava una base radio USAF. Punta Balistreri, si innalza fino alla quota di 1.359 metri sul livello del mare.\nDescrizione.\nOrigine e significato del nome.\nIl nome del massiccio potrebbe derivare dalla denominazione \"limes Balares\" (confine dei Balari), data alla zona dai Romani, in quanto costituiva la linea di confine (\"limes romano\") interna alla Sardegna tra la regione abitata a nord dai Corsi (la Gallura) e quella abitata dai Balari (il Monteacuto e la parte orientale del Logudoro).\nTerritorio.\nDal punto di vista geologico il territorio \u00e8 caratterizzato da rocce di natura granitica, erose dal tempo in forme piuttosto scenografiche, risalenti al Paleozoico. La formazione del massiccio \u00e8 dovuta al sollevamento del blocco granitico della Gallura, avvenuto durante il Cenozoico.\nCime del massiccio.\nLe cime pi\u00f9 elevate del massiccio sono:\nClima.\nIl clima che caratterizza la zona del monte Limbara \u00e8 di tipo mediterraneo, caratterizzato da un regime delle precipitazioni che si concentrano principalmente nei mesi autunnali ed invernali e si verificano frequentemente le nevicate. La temperatura media annuale si attesta sui 10,3 \u00b0C. La temperatura media del mese pi\u00f9 freddo \u00e8 di 3\u00a0\u00b0C mentre quella del mese pi\u00f9 caldo \u00e8 di circa 20\u00a0\u00b0C, con un'escursione media annuale di 16,8\u00a0\u00b0C.\nAmbiente.\nFlora.\nLa formazione vegetale che caratterizza il territorio \u00e8 la macchia mediterranea, costituita da erica (\"Erica arborea\"), erica da scope (\"Erica scoparia\"), corbezzolo (\"Arbutus unedo\"), lentisco (\"Pistacia lentiscus\") e fillirea (\"Phillyrea latifolia\"). Quando le caratteristiche pedologiche lo consentono la vegetazione risulta costituita dal leccio (\"Quercus ilex\") che, nelle valli, si trova associato al frassino orniello (\"Fraxinus ornus\"), all'agrifoglio (\"Ilex aquifolium\"), all'acero minore (\"Acer monspessulanum\") ed al tasso (\"Taxus baccata\"). \nIn alcuni settori si possono trovare associazioni vegetali allo stato spontaneo formate da pioppo tremulo (\"Populus tremula\") e da pino marittimo (\"Pinus pinaster\"). I boschi di sughera (\"Quercus suber\") sono, invece, il risultato delle modificazioni del paesaggio apportate dall'uomo. La macchia che si sviluppa sui terreni pi\u00f9 aridi e nelle aree culminali delle montagne \u00e8 costituita dal cisto (\"Cistus\"), dal ginepro nano (\"Juniperus nana\"), dal prugnolo selvatico (\"Prunus spinosa\") e dalla ginestra spinosa (\"Calicotome spinosa\"). \nVi si trovano anche 56 endemismi alcuni particolarmente rari come il ribes del Limbara (\"Ribes sandalioticum\"), la viola di Corsica (\"Viola corsica\"), l'erba barona (\"Thymus herba-barona\"), la carlina sardo-corsa (\"Carlina macrocephala\") e la felce florida (\"Osmunda regalis\"). \nLa vegetazione ripariale \u00e8 costituita da salici (\"Salix fragilis\"), ontani neri (\"Alnus glutinosa\"), tamerici (\"Tamarix gallica\") ed oleandri (\"Nerium oleander\").\nFauna.\nLa fauna \u00e8 costituita da mammiferi come il cinghiale (\"Sus scrofa meridionalis\"), la volpe (\"Vulpes vulpes\"), la martora (\"Martes martes\"), la donnola (\"Mustela nivalis\"), il gatto selvatico (\"Felis silvestris\"), la lepre sarda (\"Lepus capensis mediterraneus\") ed il coniglio selvatico (\"Oryctolagus cuniculus\"). Il daino (\"Dama dama\") ed il muflone (\"Ovis musimon\") sono stati invece, \"reintrodotti\" recentemente dall'uomo.\nTra gli uccelli vi sono l'aquila reale (\"Aquila chrysaetos\"), la poiana (\"Buteo buteo\"), il gheppio (\"Falco tinnunculus\"), lo sparviero (\"Accipiter nisus\"), il falco pellegrino (\"Falco peregrinus\"), l'astore (\"Accipiter gentilis\"), la civetta (\"Athene noctua\"), l'assiolo (\"Otus scops\"), il corvo imperiale (\"Corvus corax\"), la cornacchia grigia (\"Corvus cornix\"), la ghiandaia (\"Garrulus glandarius\"), la taccola (\"Coloeus monedula\") ed il passero solitario (\"Monticola solitarius\"). \nNelle zone sgombre dagli alberi si possono osservare la pernice sarda (\"Alectoris barbara\"), la beccaccia (\"Scolopax rusticola\"), l'allodola (\"Alauda arvensis\"), la calandra (\"Melanocorypha calandra\"), il tordo (\"Turdus philomelos\"), la tordela (\"Turdus viscivorus\"), il saltimpalo (\"Saxicola torquata\"), l'averla capirossa (\"Lanius senator\"), il verdone (\"Carduelis chloris\"), il cardellino (\"Carduelis carduelis\"), il merlo (\"Turdus merula\"), il pettirosso (\"Erithacus rubecula\"), la cinciallegra (\"Parus major\"), la cincia mora (\"Parus ater\"), il picchio rosso maggiore (\"Dendrocopos major\"), lo scricciolo (\"Troglodytes troglodytes\") e la magnanina sarda (\"Sylvia sarda\").\nTra i rettili e gli anfibi vanno citati la lucertola del Bedriaga (\"Archaeolacerta bedriagae\") il gongilo (\"Chalcides ocellatus\"), la biscia dal collare (\"Natrix natrix\"), la biscia viperina (\"Natrix maura\"), l'euprotto sardo (\"Euproctus platycephalus\"), il discoglosso sardo (\"Discoglossus sardus\"), la raganella sarda (\"Hyla sarda\"), il rospo smeraldino (\"Bufotes viridis\") e la Testudo marginata.\nProtezione ambientale.\nIl parco del Limbara \u00e8 uno degli otto parchi regionali dalla Regione Autonoma della Sardegna individuati ai sensi della legge regionale n. 31 del 7 giugno 1989. Non \u00e8 ancora stato costituito il relativo ente di competenza.\nStoria.\nLe pendici del monte Limbara furono percorse da un incendio, nel 1936, che distrusse i suoi vecchi boschi, composti da alberi di sughera (\"Quercus suber\") e leccio (\"Quercus ilex\"). I successivi interventi di ripristino della copertura vegetale portarono all'impianto di conifere, caratterizzate dal loro rapido accrescimento.\nPer molti anni sulla cima del Limbara si trovava la sede di una base - comunicazioni della NATO (di cui sono ancora presenti le vecchie antenne del sistema di comunicazione militare ASST), e di una stazione dei carabinieri. \nAttualmente vi ha sede una base telecomunicazioni dell'Aeronautica Militare e l'eliporto del servizio antincendi boschivi gestito dal Corpo forestale e di vigilanza ambientale della regione Sardegna. Sulla sommit\u00e0 sono installati i pi\u00f9 importanti ripetitori televisivi della Sardegna settentrionale. Nei pressi della punta Balistreri si trova la chiesetta della Madonna della Neve.\nEscursionismo e arrampicata.\nUna gran parte del territorio (6.681 ettari) \u00e8 gestito dall'agenzia Forestas che vi ha realizzato una serie di percorsi escursionistici caratterizzati da denominazioni che richiamano le caratteristiche geografiche della zona o le particolarit\u00e0 specifiche di ogni itinerario.\nMolti percorsi escursionistici possono essere compiuti anche con l'utilizzo della mountain bike.\nTutto il comprensorio roccioso del monte Limbara \u00e8, dal punto di vista dell'arrampicata, un'area \"clean\", cio\u00e8 un'area particolarmente tutelata, sia dal punto di vista legislativo che da parte delle comunit\u00e0 che praticano l'arrampicata, in cui \u00e8 proibito arrampicare alterando le rocce con l'inserimento di installazioni fisse, come ad esempio utilizzando i tasselli ad espansione che vengono inseriti con il trapano per la pratica dell'arrampicata sportiva (chiodi, spit, fittoni). \n\u00c8 anche un'area particolarmente importante dal punto di vista storico in quanto \u00e8 proprio qua che sono state intraprese le prime arrampicate sull'isola, nel 1921, dall'alpinista piemontese Guido Cibrario. Su tutto il monte sono presenti numerosi itinerari di arrampicata classica anche oltre i 200\u00a0m di sviluppo, dove i primi scalatori sono saliti lasciando inalterata la roccia utilizzando cordini e protezioni removibili. \nLa maggiore parte degli itinerari sono stati aperti dallo scalatore di fama internazionale Alessandro Gogna e da quelli sardi Marco Marrosu, Lorenzo Castaldi e Alessandro Molinu. Immersa nel bosco si trova anche un'area boulder nel versante di Calangianus.\nNel monte si trova una delle guglie di granito pi\u00f9 belle di tutta l'isola: Monti Longu di Calangianus, chiamata anche Torre Littaghjesu , situata presso il Monti Biancu, che \u00e8 stata salita attraverso itinerari di arrampicata (di difficolt\u00e0 dal V- al VI) per arrivare in cima."}
{"id": "209602", "revid": "124006770", "url": "https://it.wikipedia.org/wiki?curid=209602", "title": "Rain of a Thousand Flames", "text": "Rain of a Thousand Flames \u00e8 il quarto EP della band power metal italiana Rhapsody, pubblicato il 13 novembre 2001.\nIl titolo dell'EP viene citato nella canzone \"Four Magic Elements\" (\"\") degli Ancient Bards.\nRiferimenti e ospiti.\nLe voci del coro sono eseguite da Olaf Hayer, Oliver Hartmann e Tobias Sammet.\n\"Queen of the Dark Horizons\" \u00e8 basata sul tema principale del film Phenomena di Dario Argento, composto dai Goblin.\n\"Elnor's Magic Valley\" \u00e8 basata su una canzone tradizionale irlandese chiamata \"Cooley's Reel\".\nLe ultime quattro canzoni fanno parte del gruppo \"Rhymes of a tragic poem - The gothic saga\" e presentano evidenti richiami alla Sinfonia dal nuovo mondo di Anton\u00edn Dvo\u0159\u00e1k."}
{"id": "209603", "revid": "767487", "url": "https://it.wikipedia.org/wiki?curid=209603", "title": "Interpol (gruppo musicale)", "text": "Gli Interpol sono un gruppo musicale indie rock statunitense di New York City formato nel 1998.\nStoria.\nIl nome della band non deriva dall'organizzazione anticrimine mondiale Interpol, bens\u00ec da un nomignolo dato al cantante Paul Banks durante la sua adolescenza.\nLa loro musica \u00e8 considerata una visione odierna della new wave in chiave post-punk, con chiare influenze da Joy Division, The Cure, The Chameleons, Television.\nAttivo a partire dal 1998 e composto inizialmente da Daniel Kessler e il primo batterista Greg Drudy, il gruppo si afferma solo dopo l'ingresso nella formazione di Sam Fogarino (subentrato al posto dello stesso Drudy), il bassista Carlos Dengler e del cantante Paul Banks.\nNel 2001 gli Interpol affrontano il primo \"tour\" in Inghilterra. L'anno successivo esce il loro disco d'esordio, \"Turn On the Bright Lights\".\nUn anno dopo, gli Interpol sono gi\u00e0 considerati il fenomeno \"indie\" per eccellenza e tutte le loro date registrano tutto esaurito..\nL'album successivo degli Interpol, \"Antics\", pubblicato nel settembre 2004, considerato il risultato del riposo susseguente al lunghissimo tour, protrattosi per tutto il 2003, \u00e8 interpretato come una evoluzione del gruppo newyorkese verso sonorit\u00e0 pi\u00f9 piene, confidenziali e ballabili. Alla pubblicazione di \"Antics\" \u00e8 seguita la composizione di un pezzo \"ad hoc\", denominato \"Direction\", per la colonna sonora della serie televisiva americana \"Six Feet Under\".\nNel luglio 2007 gli Interpol hanno pubblicato il loro terzo album, \"Our Love to Admire\", anticipato dal singolo \"The Heinrich Maneuver\". Si tratta del primo lavoro degli Interpol con una \"major\" discografica, la Capitol Records, sussidiaria della EMI, ed anche il primo a non essere completamente autoprodotto dalla band.\nIl 7 settembre 2010 (13 settembre nel Regno Unito) \u00e8 uscito il quarto omonimo album della band, \"Interpol\". Il lavoro \u00e8 stato preceduto dalla pubblicazione gratuita su internet del primo singolo promozionale, \"Lights\", con link in esclusiva agli iscritti della newsletter ufficiale. Il primo singolo commerciale \u00e8 stato \"Barricade\", pubblicato il 3 agosto. Questo album \u00e8 l'ultimo a registrare la partecipazione di Dengler, che aveva annunciato qualche mese prima di voler lasciare la band per dedicarsi ad altri progetti. Nell'annuncio, i rimanenti membri hanno descritto la separazione come \"amichevole\" e hanno spiegato che non sar\u00e0 sostituito in pianta stabile, ma dal vivo si potrebbero alternare vari musicisti; nel tour promozionale dell'album a suonare il basso \u00e8 David Pajo (ex-Slint). Nel febbraio 2011, David Pajo ha annunciato che non suoner\u00e0 pi\u00f9 in tour con la band, per dedicare pi\u00f9 tempo alla sua famiglia. Brad Truax (ex Animal Collective) \u00e8 l'attuale bassista per le esibizioni live.\nIl 5 giugno 2014, gli Interpol annunciano i dettagli del nuovo album. \"El Pintor\", quinto album della formazione, esce il 9 settembre 2014 ed \u00e8 stato scritto e prodotto dalla band, registrato a New York presso gli Electric Lady Studios e gli Atomic Sound, sotto la supervisione di James Brown (Foo Fighters, Arctic Monkeys), Alan Moulder (My Bloody Valentine, Nine Inch Nails) al missaggio e Greg Calbi al mastering. Al lavoro hanno partecipato Brandon Curtis (The Secret Machines) alle tastiere, Roger Joseph Manning, Jr. (Beck) alle tastiera in Tidal Wave e Rob Moose (Bon Iver) alla viola e al violino in \"Twice as Hard\"."}
{"id": "209606", "revid": "74801", "url": "https://it.wikipedia.org/wiki?curid=209606", "title": "Johannes Dieckmann", "text": "\u00c8 stato membro del Partito Liberal-Democratico di Germania e Presidente della Volkskammer dal 1949 al giorno della sua morte nel 1969, carica in virt\u00f9 della quale dovette agire per alcuni giorni come vicario della presidenza statale sia nel 1949 che nel 1960.\nBiografia.\nDieckmann era figlio di un pastore. Ha studiato economia e filosofia all'Universit\u00e0 Humboldt di Berlino, all'Universit\u00e0 di Gie\u00dfen e all'Universit\u00e0 Georg-August di Gottinga. A Berlino \u00e8 diventato un membro della VDST di Berlino.\nNel 1916 fu chiamato alle armi. Nel novembre 1918 \u00e8 stato Presidente del Consiglio dei lavoratori e dei soldati.\nDopo la fine della prima guerra mondiale Dieckmann ha aderito al DVP ed \u00e8 stato uno dei pi\u00f9 stretti collaboratori di Gustav Stresemann. Dieckmann \u00e8 stato successivamente Segretario del DVP nei distretti di Weser-Ems, Basso Reno e Sassonia. Dal 1929 al 1930 e dal 1933 apparteneva al Landtag della Sassonia. Dal 1933 al 1939 ha lavorato come amministratore delegato di diverse associazioni di categoria di carbone. Nell'agosto del 1939 venne convocato dalla Wehrmacht, usc\u00ec a gennaio 1941 come capitano di riserva. Successivamente \u00e8 stato fino al 1945 direttore del sindacato del carbone della Slesia. Nel 1944 Dieckmann era collegato con l'attentato del 20 luglio 1944, quando suo cugino Albrecht Mertz von Quirnheim venne coinvolto, chiesto sotto osservazione rigorosa della Gestapo.\nDopo la fine della seconda guerra mondiale Dieckmann ha fondato il \"Commercio del carbone Sassone\" e la casa editrice \"Sassone Tageblatt\". \u00c8 stato anche cofondatore del Partito liberal-democratico in Sassonia. Dal 1946 \u00e8 stato membro del Partito Liberal-Democratico al parlamento della Sassonia ed ha sostenuto l'inclusione del suo partito nel sistema del blocco di partito nella RDT. Dal 1948 ha lavorato come Ministro della Giustizia e Vice Primo Ministro della Sassonia. Dal 1949 al 1969 \u00e8 stato Vice presidente del Partito Liberal-Democratico e Presidente di sezione della Volkskammer della RDT. Nel suo ruolo di vice presidente del Partito Liberal-Democratico, \u00e8 stato dal 1960 fino alla sua morte nel 1969, uno dei Vicepresidenti del Consiglio di Stato della Repubblica Democratica Tedesca. Nel 1947 \u00e8 tra i fondatori della Societ\u00e0 per lo Studio della Cultura dell'Unione Sovietica, dal 1949 della Societ\u00e0 per l'amicizia tedesco-sovietico (DSF), ed \u00e8 stato membro del Comitato Centrale. Dal 1963 al 1968 \u00e8 stato Presidente della DSF.\nLo scrittore Friedrich Dieckmann (1937) \u00e8 suo figlio.\nLa tenuta di Dieckmann \u00e8 entrata nell'Archivio Centrale del LDPD a Berlino, e da l\u00ec, nel 1991 nell'Archivio del liberalismo dopo Gummersbach."}
{"id": "209607", "revid": "125083748", "url": "https://it.wikipedia.org/wiki?curid=209607", "title": "Einst\u00fcrzende Neubauten", "text": "Einst\u00fcrzende Neubauten (IPA: ), liberamente traducibile in \"nuovi edifici che crollano\", \u00e8 un gruppo musicale tedesco di genere rumorista costituito a Berlino Ovest nel 1980 a opera di Blixa Bargeld e N.U. Unruh (nome d'arte di Andrew Chudy).\nIspirato all'avanguardismo storico del Novecento, alla musica concreta e al \"krautrock\" tedesco anni settanta, tutte correnti profondamente legate al clima culturale della Germania occidentale post-bellica, il gruppo \u00e8 annoverato tra i maggiori e pi\u00f9 originali innovatori del genere rock sperimentale.\nIl nome.\nIl nome del gruppo pu\u00f2 essere reso in italiano con l'espressione \"nuovi edifici che crollano\", o, pi\u00f9 precisamente, \"cadenti nuovi edifici\", dove \"cadenti\" si intende aggettivo e non verbo. Con \"Neubauten\" (\"nuovi edifici\" in italiano) ci si riferisce genericamente alle costruzioni edificate in Germania Ovest dopo il 1945, pi\u00f9 economiche, pi\u00f9 leggere e esteticamente meno pregevoli rispetto alle \"Altbauten\", ossia gli edifici pre-1945 (in larga parte pre-modernisti). Le neubauten costituiscono un elemento caratteristico delle citt\u00e0 tedesche ricostruite dopo le massicce distruzioni causate dalla Seconda guerra mondiale.\nIl nome del gruppo acquis\u00ec una visibilit\u00e0 inaspettata quando il 21 maggio 1980 croll\u00f2 il tetto della Casa delle culture del mondo a Tiergarten, quartiere di Berlino Ovest, causando alcuni feriti e un morto. La conseguente attenzione che i media dedicarono al crollo della cosiddetta \"ostrica gravida\" diede al nome del gruppo una nuova dimensione.\nStoria.\nGli inizi.\nAll'inizio degli anni ottanta, gli Einst\u00fcrzende Neubauten si formano a Berlino per iniziativa del cantante e chitarrista Blixa Bargeld (alias Christian Emmerich) e dei percussionisti Mufti F.M.Einheit (Frank Strauss) e N.U.Unruh (Andrew Chudy, originario di New York). Il nucleo del gruppo risale per\u00f2 al gruppo chiamato Geniale Dilettanten, che comprendeva anche le musiciste Beate Bartel e Gudrun Gut. Si esibiscono per la prima volta nell'area dell'\u00dcntergang, un ex mattatoio diventato centro della scena underground musicale e non solo di Berlino. Fin dall'inizio il gruppo introduce l'utilizzo di strumentazioni atipiche, comprendenti martelli pneumatici, lamiere metalliche, tubi flessibili, compressori e altri elementi capaci di creare un suono alienante, ricco di dissonanze, rappresentativo della moderna civilt\u00e0 industriale. I concerti risultano quindi distruttivi e sfrenati.\nEsordiscono su disco con i singoli \"F\u00fcr den Untergang\" e \"Durstiger Tiger\", e con l'EP \"Kalte Sterne\" (1980): nelle registrazioni in studio gran parte dell'impatto violento e dirompente dei live inevitabilmente si perde. Il primo album \"Kollaps\" esce nel 1981; la musica \u00e8 ridotta al minimo: si tratta di \"orge\" di rumore, di deliri surreali in cui Bargeld narra le sue litanie. Al gruppo si aggiungono nel frattempo Marc Chung (basso) e Alexander Hacke (chitarra).\nCon il secondo album \"Zeichnungen des Patienten O. T.\" (1983) si avvicinano ai maestri dell'avanguardia tedesca (Karlheinz Stockhausen) ed americana. Nel 1984 Blixa Bargeld entra nel gruppo di Nick Cave, i Nick Cave and the Bad Seeds.\nAnni 1985-1990.\nL'album \"Halber Mensch\" (1985) segna una prima svolta: le strutture musicali delle canzoni risultano pi\u00f9 ordinate e l'album diviene pi\u00f9 eterogeneo dei precedenti. In svariate date del tour che segue la pubblicazione dell'album, inoltre, gli EN suonano insieme ai Sonic Youth, che incidono notevolmente nel percorso artistico e nelle successive produzioni del gruppo tedesco.\nProprio l'album successivo, infatti, \"F\u00fcnf auf der nach oben offenen Richterskala\", pubblicato nel 1987, rimanda alle opere dei newyorkesi Sonic Youth, ossia a quei lavori immaginifici che evocano scenografie surreali, citt\u00e0 in macerie e collassate. Il sound si fa relativamente pi\u00f9 accessibile e regolare.\nUn altro disco notevole \u00e8 il successivo \"Haus der L\u00fcge\" (1989). Dopo la caduta del muro di Berlino, avvenuta in quell'anno, il gruppo decide di rendere i testi pi\u00f9 espliciti e diretti, rinunciando alle allegorie e ai giri di parole. Questi divengono politicamente impegnati ed accompagnano una musica sempre fascinosa e rumorista. Su questa scia, Nick Cave sponsorizza il passaggio del gruppo alla Mute Records.\nAnni '90.\nIl gruppo registra una colonna sonora per il teatro nel 1991. Si tratta di \"Die Hamletmaschine\". Quindi si dedica a una trilogia che comprende gli EP \"Interim\" e \"Malediction\" e l'album \"Tabula Rasa\", pubblicato nel 1993. In questo album collabora anche Anita Lane (in \"Blume\").\nNei successivi due anni si intravedono i primi segnali di una crisi che colpir\u00e0 il gruppo di l\u00ec a poco. I vari componenti si dedicano a progetti solisti, colonne sonore e raccolte (\"Strategien Gegen Architektur\"). Il bassista Chung e soprattutto F.M. Einheit abbandonano il gruppo, sostituiti rispettivamente da Jochen Arbeit e Rudi Moser.\nCon la nuova formazione il gruppo pubblica nel 1996 l'album \"Ende Neu\", che segna un distacco dal passato. Tuttavia questo passato \u00e8 troppo ingombrante e il disco non convince.\nAnni 2000.\nDopo una lunga pausa, gli EN ritornano nel 2000 con \"Silence Is Sexy\". Il gruppo porta avanti quell'\"estetica del silenzio\" gi\u00e0 intrapresa nei due album precedenti. Il singolo \"Pelikanol\" (18 minuti di recitazione e rumore) viene abbinato all'album. Nel 2001 producono la colonna sonora \"Berlin Babylon\".\nIl nono album (senza contare colonne sonore, raccolte, ecc.) ufficiale \u00e8 \"Perpetuum Mobile\" (2004), che continua su quel percorso fatto di rarefazione, silenzi e dilatazioni. La classe e la coerenza del gruppo, nonostante gli alti e bassi, rimane immutata. Quel che manca, a detta della critica, \u00e8 il coraggio.\nNel 2007 viene pubblicato \"Alles wieder offen\" (\"Tutto di nuovo aperto\"). Il gruppo, diventato indipendente a tutti gli effetti (dal finanziamento alla distribuzione), propone un ottimo album di equilibrio tra rumore e canzone.\nNel 2008 viene pubblicato l\u2019album sperimentale The Jewels inizialmente registrato solo per i sostenitori in formato digitale.\nNel 2013 viene annunciato un nuovo album con relativo tour promozionale: la prima data si terr\u00e0 l'8 novembre 2014 a Diksmuide, in Belgio.\nNel 2014 la band pubblica per BMG \"Lament\", un'opera musicale ispirata allo scoppio della prima guerra mondiale. Per registrare il disco, gli Einst\u00fcrzende Neubauten hanno effettuato un grande lavoro di recupero su nastri audio originali, risalenti al periodo 1914-1916, di prigionieri di guerra detenuti in uno dei primi grandi campi di internamento nei pressi di Berlino. La ricerca \u00e8 stata condotta tra gli archivi sonori della Humboldt University di Berlino e del Deutsches Rundfunkarchiv di Francoforte. \u00c8 stato inoltre utilizzato materiale visionato presso il Milit\u00e4rhistorische Museum der Bundeswehr di Dresda.\nNel 2018 viene pubblicato l\u2019album in formato vinile o CD+DVD Grundst\u00fcck inizialmente pubblicato nel 2005 in formato DVD solo per i sostenitori.\nIl singolo The Grand Goldie nel 2020 anticipa l\u2019uscita del nuovo album, previsto per il 15 maggio dello stesso anno, Alles in Allem.\nStile.\nL'arte del gruppo si pu\u00f2 accostare al teatro espressionista, mentre per quanto riguarda la musica, la \"parentela\" pi\u00f9 evidente \u00e8 quella con il krautrock e con l'industrial dei Throbbing Gristle. Forte \u00e8 anche il legame con la No wave newyorkese, in particolare con Lydia Lunch e Sonic Youth.\nInfluenza esercitata.\nA sua volta \u00e8 notevole l'influenza esercitata dal gruppo su un gran numero di musicisti e generi successivi: dai Pussy Galore ai Sightings, ai \"terroristi elettronici\" anni novanta e, ovviamente, la nuova ondata industrial. Anche gli italiani CCCP Fedeli alla linea hanno preso moltissimo da questo gruppo."}
{"id": "209608", "revid": "188116", "url": "https://it.wikipedia.org/wiki?curid=209608", "title": "Diritto comparato", "text": "Il diritto comparato \u00e8 la branca della scienza giuridica che studia gli ordinamenti giuridici (per lo pi\u00f9 statuali) in comparazione tra loro, attraverso un'analisi delle loro similarit\u00e0 e differenze. \nDefinizione, ambito e metodo.\nPi\u00f9 in generale, e da un punto di vista macro, oggetto privilegiato dell'indagine comparatistica \u00e8 lo studio dei diversi sistemi giuridici esistenti, tra i quali si possono ricordare le famiglie del common law, del civil law, del diritto socialista, del diritto islamico e del diritto asiatico. Dal punto di vista micro, invece, l'indagine pu\u00f2 essere condotta comparando il diritto anche di due soli stati o, scendendo sempre pi\u00f9 nel dettaglio, considerando singole materie, singoli istituti o singole norme.\nAl suo interno il diritto comparato si suddivide ulteriormente in diverse branche, fra cui il diritto pubblico comparato, il diritto privato comparato e il diritto penale comparato. Il primo pone in relazione il diritto costituzionale delle varie nazioni, mentre gli altri due si occupano rispettivamente della materia civilistica e penalistica nei diversi sistemi o ordinamenti giuridici.\nLa comparazione riveste una notevole importanza per una comprensione pi\u00f9 profonda delle regole di diritto proprie di ogni ordinamento giuridico. L'individuazione di una medesima norma o regola giuridica in pi\u00f9 sistemi pu\u00f2, per esempio, permettere di scoprire se e come essi si siano vicendevolmente influenzati. \nOggi la comparazione assume un'importanza sempre maggiore, soprattutto nell'ambito dell'Unione europea, proprio perch\u00e9, mostrando l'esistenza di concetti e categorie comuni nei sistemi giuridici che la compongono, risulta essere uno strumento utile in mano ai giuristi che tentino di promuovere una maggiore armonizzazione del diritto europeo, al fine, per esempio, di agevolare la libera circolazione delle persone e di merci, servizi e capitali.\nModelli di comparazione giuridica.\nSecondo la teoria di Ren\u00e9 David \u00e8 possibile individuare tre grandi famiglie giuridiche contemporanee. \nL'altra teoria \u00e8 quella offerta da K\u00f6tz e Zweigert, i quali propongono una classificazione in base allo stile dei giuristi (che \u00e8 pi\u00f9 pratico nel sistema anglosassone rispetto a quello teorico del civil law), alla formazione storica, alle fonti del diritto nazionale, ai fattori ideologici (per esempio, il socialismo) e ai singoli istituti caratterizzanti ciascun ordinamento giuridico. \nI due studiosi giungono, con tali criteri, a individuare prima di tutto una famiglia a matrice dogmatica, cio\u00e8 fondamentalmente e prevalentemente basata sulla religione. \u00c8 il caso del sistema giuridico proprio dell'area islamica, dominato dalla legge della \"Shar\u012b\u02bfa\" scritta nel Corano o attraverso la Sunna ( la tradizione ascritta al Profeta dell'Islam, una consuetudine), e di quello induista, caratterizzato dalla divisione del popolo in caste. In tali ordinamenti il soggetto \u00e8 prima di tutto responsabile innanzi al Dio, prima che alla legge umana; \u00e8 tenuto a osservare le leggi in quanto promanazione del Signore come dovere religioso prima che civico. \nUna seconda famiglia, sempre secondo tale teoria, \u00e8 quella orientale, rappresentata dagli ordinamenti giapponese e cinese. Questi non sono fondati su credenze religiose bens\u00ec su un rigido sistema tradizionale laico. In particolare, la giurisprudenza in Cina nella storia anteriore all'ascesa di Mao Zedong era caratterizzata da un'accentuata avversione alla legge in generale. L'ordine della societ\u00e0 doveva essere costruito individualmente, la dottrina del Confucio, ciascun soggetto doveva attuare la condotta del **li**, cio\u00e8 un comportamento giusto, ragionevole, onesto e probo. Doveva relazionarsi con tutti ed evitare individualmente la nascita di liti. La legge, in quanto strumento di risoluzione delle liti, era spia di una cattiva societ\u00e0 che non riusciva individualmente a mantenere la pace sociale. \nIl buon magistrato era infatti considerato non colui che risolveva pi\u00f9 casi conflittuali, ma chi evitava il loro sorgere. \nCon la rivoluzione socialista il sistema cinese conobbe una forte deriva verso un ideale comunista: oggi infatti si pu\u00f2 considerare un ordinamento misto.\nIl Giappone ebbe invece una storia giuridica nell'et\u00e0 antica influenzata dal confucianesimo cinese, poi un'et\u00e0 feudale chiamata et\u00e0 dell'Edo. In questo periodo si form\u00f2 un diritto consuetudinario non scritto, anche questo basato sulla benevolenza tra i singoli e una forte morale e coscienza collettiva. Non vi erano processi n\u00e9 liti perch\u00e9 queste venivano regolate attraverso conciliazioni a arbitrati privati.\nUna terza famiglia \u00e8 quella socialista, ancora presente e caratterizzante l'ordinamento cinese, della nord Corea e Cuba. Gli altri ex-socialisti stanno lentamente tornando verso il modello liberista occidentale.\nInfine quelle dei paesi occidentali: common law e civil law (anche se le loro differenze non sono pi\u00f9 cos\u00ec lontane come in passato).\nCritiche alla distinzione operata da Zweigert e Kotz.\nIn realt\u00e0 \u00e8 possibile elevare forti critiche alla distinzione di Zweigert e Kotz e anche a quella di David. Queste infatti sono eccessivamente eurocentriche e non tengono in considerazione il fatto del crollo del socialismo, dell'evoluzione del diritto orientale, che si \u00e8 aperto maggiormente a quello occidentale, e all'attenuarsi delle differenze tra il diritto continentale e anglossasone. \nSi pu\u00f2 pi\u00f9 semplicemente affermare che in ogni societ\u00e0 presa in considerazione esistono tre modelli giuridici che coesistono tra loro in ogni momento. Quello tradizionale-religioso, quello a base politica e quello a base del diritto. Ora laddove uno dei modelli prevale sugli altri si ha un'egemonia e il sistema giuridico della societ\u00e0 si caratterizza verso tale modello.\nSe quindi si ha un'egemonia del diritto (Rule Of Professional Law) questo \u00e8 il sistema prescelto per dirimere le controversie tra le parti, per governare lo stato, per definire ci\u00f2 che \u00e8 giusto da ci\u00f2 che non lo \u00e8. Cio\u00e8 tutto \u00e8 determinato secondo la legge.\nSe c'\u00e8 egemonia del fattore religioso-tradizionale, si applicano direttamente i testi sacri (come nel caso della Shar\u012b\u2018a islamica, che in alcuni paesi \u00e8 considerata vigente) o si promulgano leggi fortemente condizionate da essi; se c'\u00e8 egemonia politica, il dettato della dottrina politica."}
{"id": "209609", "revid": "6923", "url": "https://it.wikipedia.org/wiki?curid=209609", "title": "Open Shortest Path First", "text": "Il protocollo Open Shortest Path First o OSPF \u00e8 uno dei protocolli di routing (instradamento) di tipo link state pi\u00f9 diffusi, su reti IP. Utilizza il flooding (inondazione) di informazioni riguardo allo stato dei collegamenti, e l'algoritmo di Dijkstra per la determinazione del percorso a costo minimo INTRA-AS (cio\u00e8 all'interno di uno stesso sistema autonomo). I costi dei collegamenti sono fissati a priori dall'amministratore di sistema. Ad esempio, fissando un costo unitario per ogni link, si effettua un instradamento di tipo \"Distance Metric\", ossia con il minimo numero di \"hop.\"\nEsso \u00e8 uno standard non proprietario descritto da RFC 2328, per IPv4, e da RFC 5340 per IPv6, che aggiunge propriet\u00e0 aggiuntive ai classici algoritmi di tipo link state come:\nUna situazione di questo tipo porta ad una condizione in cui il nodo pubblicizzante tale possibilit\u00e0 riceve una quantit\u00e0 di pacchetti non gestibile. In questo caso l'instradamento fallisce dato che molti pacchetti vengono persi, soprattutto in caso di grosso carico di dati. Una forma di autenticazione come quella realizzata dal protocollo OSPF \u00e8 in grado di garantire un buon grado di sicurezza (protocollo TCP) anche contro utenti esterni malintenzionati. Tale caratteristica \u00e8 stata introdotta anche in altri protocolli di instradamento importanti e diffusi come ad esempio RIP.\nBilanciamento del carico.\nIl protocollo \u00e8 in grado anche di gestire casi in cui percorsi diretti verso la stessa destinazione abbiano costi differenti.\nSupponiamo ad esempio di avere un host sender che vuole inviare 100Mb di dati attraverso la rete e che gli apparati intermedi non trovino nessun path (percorso) che possa supportare 100Mb.\nSiccome i router con OSPF usano link state, hanno una visione completa della topologia della rete (a differenza di distance vector che \u00e8 \"miope\", conosce solo il prossimo hop per una destinazione), possono accorgersi che, anche se non esiste un percorso che possa far transitare 100Mb, magari ne esistono 4 che ne possono far transitare 23.\nGrado di gerarchia aggiuntivo.\nLe reti in cui gli apparati utilizzano OSPF, possono presentare un approccio gerarchico se il sistema autonomo \u00e8 grande abbastanza da necessitarne.\nPer sistemi autonomi piccoli infatti, si usa semplicemente link state su tutto il sistema, trovando il path migliore per ogni coppia di router, dove migliore intendiamo secondo il grafo pesato della rete in base a una particolare metrica.\nI gradi di gerarchia sono molto importanti nelle reti di calcolatori dato che questi garantiscono maggiore scalabilit\u00e0 della struttura. Esso permette infatti la divisione di un dominio anche di grandi dimensioni in aree di dimensioni inferiori. Ciascun router non ha quindi pi\u00f9 la necessit\u00e0 di essere in grado di raggiungere tutte le reti del dominio, ma \u00e8 sufficiente che esso sia in grado di raggiungere la corretta area.\nTipi di aree.\nUna rete OSPF \u00e8 divisa in \"aree\". Esse sono gruppi logici non sovrapposti di router le cui informazioni possono essere sommarizzate rispetto al resto della rete. Diversi tipi di aree \"speciali\" sono definite:\nArea Backbone.\nL'area backbone (conosciuta anche come \"area zero\") rappresenta il cuore di una rete OSPF. Tutte le altre aree sono collegate ad essa e il routing inter-area passa tramite un router di questa rete.\nStub area.\nPer Stub Area si intendono quei tipi di area che non ricevono route esterne. Le route esterne saranno poi definite e distribuite da un altro protocollo di Routing. Quindi, le stub area necessitano di relegare ad una route di default lo scambio per il traffico con quelle esterne al dominio di appartenenza\nTotally stubby area.\nUna totally stubby area \u00e8 simile ad una stub area, tuttavia quest'area non permette route \"riassuntive\" oltre che le route \"esterne\". L'unico modo in cui il traffico esce dall'area \u00e8 una route di default che \u00e8 l'unica di Tipo-3 LSA pubblicata nell'area. Quando c'\u00e8 solo una route per uscire dall'area, devono essere effettuate meno decisioni di routing dal processore di route, con minore utilizzo di risorse di sistema. Questa \u00e8 la versione Cisco della NSSA.\nNot-so-stubby area.\nIdentificata anche come NSSA, una not-so-stubby area \u00e8 un tipo di stub area che pu\u00f2 importare route esterne di AS e mandarle al backbone, ma non pu\u00f2 ricevere tali route esterne di AS dal backbone o da altre aree. Cisco implementa anche una versione proprietaria di NSSA chiamata NSSA Totally Stubby area. Si prende la responsabilit\u00e0 di una Totally Stubby area, col significato che route riassuntive di tipo 3 e 4 non vanno ad inondare questo tipo di area.\nTipi di router OSPF.\nOSPF definisce vari tipi di router. Sono definizioni logiche, e un router che usa OSPF potrebbe essere classificato come diversi dei seguenti tipi. Per esempio, un router connesso a pi\u00f9 di un'area, e che riceve route da un processo BGP connesso ad un altro AS, \u00e8 sia un ABR che un ASBR.\nArea Border Router.\nUn'Area Border Router (ABR) \u00e8 un router che connette una o pi\u00f9 aree OSPF all'area di backbone. \u00c8 membro di tutte le aree alle quali \u00e8 connesso. Un ABR mantiene in memoria copie multiple del database link-state, uno per ciascuna area alla quale appartiene.\nAutonomous System Boundary Router.\nUn ASBR \u00e8 un router connesso a pi\u00f9 di un Autonomous system (Internet) (AS), che scambia informazioni di routing con router in altri AS. Gli ASBR tipicamente utilizzano anche un protocollo di routing non-IGP, come il BGP. Un ASBR viene utilizzato per distribuire le rotte ricevute dagli altri AS attraverso il proprio AS.\nInternal router.\nUn router viene chiamato internal router (IR, router interno) se ha solo adiacenze OSPF con router nella stessa area.\nBackbone router.\nUn backbone router (BR) \u00e8 un router con un'interfaccia verso l'area backbone. Un ABR \u00e8 anche un BR, anche se non \u00e8 necessario che sia vero l'inverso.\nDesignated router.\nUn \"designated router\" (DR, router designato) \u00e8 un router eletto tramite procedura di Hello dagli altri router appartenenti al suo segmento. Il DR viene eletto in base ai seguenti criteri di default:\nIl DR esiste con lo scopo di ridurre il traffico di rete fornendo una sorgente per aggiornamenti di routing, il DR memorizza una tabella completa sulla topologia della rete e manda gli aggiornamenti agli altri router attraverso il multicast. In questo modo tutti i router non devono costantemente aggiornarsi l'un l'altro, e possono ricevere tutti gli aggiornamenti da una singola sorgente. L'uso del multicasting riduce ulteriormente il carico di rete. I DR e i BDR sono sempre configurati/eletti da reti Broadcast (Ethernet). I DR possono essere eletti anche su reti NBMA (Non-Broadcast Multi-Access) come Frame Relay. DR e BDR non si configurano su collegamenti punto-punto (come i collegamenti punto-punto WAN) perch\u00e9 la larghezza di banda tra due host singoli non pu\u00f2 essere ulteriormente ottimizzata.\nBackup Designated Router.\nUn backup designated router (BDR, router di backup predefinito) \u00e8 un router che diventa il principale se il router principale in uso ha un problema o si guasta. Il BDR \u00e8 il router OSPF secondo per priorit\u00e0 nel momento dell'ultima selezione."}
{"id": "209611", "revid": "31886", "url": "https://it.wikipedia.org/wiki?curid=209611", "title": "97-XX", "text": "97-XX \u00e8 la sigla della categoria dello schema di classificazione MSC dedicata all'educazione matematica.\nQuesta pagina presenta la struttura ad albero delle sue sottocategorie dei livelli intermedio e dettagliato."}
{"id": "209612", "revid": "858648", "url": "https://it.wikipedia.org/wiki?curid=209612", "title": "Wilhelm Pieck", "text": "Dal 1949 al 1960 fu l'unico uomo politico a ricoprire la carica di Presidente della Repubblica Democratica Tedesca, poi abolita dopo la sua morte. Gi\u00e0 segretario in esilio del Partito Comunista di Germania, in tale veste divenne di diritto Co-presidente del Partito Socialista Unificato di Germania (SED) dal 1946 al 1950.\nPieck fu cos\u00ec il primo capo di Stato della RDT. Dopo la sua morte, nel 1960, la Presidenza della Repubblica della RDT assunse una nuova forma divenendo il Consiglio di Stato, un organo collegiale.\nBiografia.\nPieck era figlio di un cocchiere e crebbe a Guben. La casa dei suoi genitori si trovava nella parte orientale della citt\u00e0, la Gubin polacca dopo il 1945. Dopo aver terminato la scuola elementare, inizi\u00f2 nel 1890 a lavorare come falegname. Entrato nel 1895 nel Partito Socialdemocratico di Germania (\"Sozialdemokratische Partei Deutschlands\", SPD), divenne, insieme a Karl Liebknecht e Rosa Luxemburg, esponente della sinistra del partito. Fuoriuscito dalla SPD, fu tra i fondatori, nel 1917, della Lega di Spartaco, embrione del Partito Comunista di Germania (\"Kommunistische Partei Deutschlands\", KPD) fondato due anni dopo.\nFu deputato al Landtag della Prussia e, a partire dal 1928, al Reichstag.\nAlla presa del potere da parte dei nazisti emigr\u00f2 in Francia, per trasferirsi poi in Unione Sovietica. Ricopr\u00ec numerosi incarichi nel KPD fino a diventarne segretario nel 1935. Dal 1938 al 1943 fu anche Segretario Generale del Comintern. Durante la seconda guerra mondiale rimase in Unione Sovietica e resse la segreteria del \"Comitato Germania Libera\".\nNella Socialdemocrazia tedesca.\nNel 1894 divenne membro del sindacato libero Deutscher Holzarbeiterverband e nel 1895 si un\u00ec al Partito Socialdemocratico. Dal 1896 lavor\u00f2 come falegname a Brema. Nel 1900 assunse la carica di Presidente dell'organismo pagatore della \"Zahlstelle Bremen des Holzarbeiterverbandes\". Nel 1904, a Brema, fu delegato del Gewerkschaftskartell e votato nel 1905 come rappresentante di 4\u00ba grado nel Parlamento di Brema, di cui fu membro fino al 1910. Nel 1905 fu anche Presidente della Commissione Stampa e nel 1906 Primo segretario dell'SPD a Brema. Dal 1907 al 1908 frequent\u00f2 la Scuola del Partito Socialdemocratico, dove, sotto l'influenza di Rosa Luxemburg, ne divenne membro. Nel 1910 fu il secondo segretario del Comitato Centrale d'Istruzione dell'SPD a Berlino.\nDurante la prima guerra mondiale fu strenuo oppositore alla guerra. Nel 1915 fu chiamato alle armi. Mentre era al fronte fu agitatore contro la guerra arrivando dinanzi alla corte marziale. Prima che potesse giungere a giudizio, Pieck fugg\u00ec nel 1917 nel sottosuolo di Berlino e, come membro della Lega Spartachista, in seguito and\u00f2 in esilio ad Amsterdam.\nCofondatore e funzionario del KPD.\nDopo la guerra, nel 1918, torn\u00f2 a Berlino dove divenne uno dei membri fondatori del Partito Comunista di Germania (KPD). Partecip\u00f2 alla rivolta spartachista (dal 5 al 12 gennaio 1919), facendone parte dal 15 gennaio con Rosa Luxemburg e Karl Liebknecht, i quali vennero arrestati. Luxemburg e Liebknecht furono assassinati, Pieck riusc\u00ec a fuggire. Molto pi\u00f9 tardi l'ufficiale Waldemar Pabst afferm\u00f2 che ordin\u00f2 ai suoi soldati di assassinare Liebknecht e Luxemburg e di aver rilasciato Pieck perch\u00e9 avrebbe svelato in dettaglio i piani militari e i nascondigli dei membri di spicco del Partito Comunista.\nNel 1921 fu eletto nel Comitato Esecutivo del KPD nell'Internazionale Comunista. Allo stesso tempo era deputato del Landtag della Prussia, ricoprendo tale carica fino alla sua elezione al Reichstag nel 1928. (vedi Elezioni del 20 maggio 1928).\nNel 1922 fu cofondatore del Soccorso Rosso Internazionale e nel 1925 presidente del Soccorso Rosso della Germania. Le sue attivit\u00e0 internazionali gli valsero l'elezione alla presidenza del Comitato esecutivo dell'Internazionale Comunista nel 1931.\nDopo la presa del potere di Adolf Hitler nel gennaio 1933 e l'inizio della persecuzione dei comunisti tedeschi, Pieck prese parte, il 7 febbraio 1933, alla conferenza ufficiale del KPD alla Sporthaus Ziegenhals a Berlino. Il 23 febbraio 1933 Pieck partecip\u00f2, in vista delle elezioni di marzo, all'ultimo raduno di massa del KPD al Berliner Sportpalast, dove fu l'oratore principale.\nNel maggio 1933 dovette trasferirsi a Parigi, dove and\u00f2 in esilio. Nell'agosto 1933 Pieck si trov\u00f2 sulla prima Ausb\u00fcrgerungsliste del Reich tedesco.\nIl KPD oper\u00f2 in clandestinit\u00e0 all'interno del Reich e dall'estero. Dopo l'assassinio di John Schehr nel febbraio 1934 Pieck venne nominato suo vice alla presidenza del partito. Nel 1935 Pieck partecip\u00f2 alla Conferenza di Bruxelles del KPD come presidente del partito nel periodo della carcerazione di Ernst Th\u00e4lmann, trasferendosi a Mosca, dove tra le altre cose lavor\u00f2 per Radio Mosca. Sopravvisse al Grande terrore degli anni trenta, di cui gran parte dei comunisti tedeschi che erano fuggiti a Mosca fu vittima. Nel 1943 fu uno dei promotori del Comitato nazionale per una Germania libera.\nPieck, insieme ai membri del Gruppo Ulbricht e ad altri quadri del KPD che avevano ricevuto istruzioni da Stalin, torn\u00f2 il 1\u00ba luglio 1945 a Berlino. La loro missione era quella di partecipare alla costruzione di un sistema statale tedesco democratico-borghese, con Stalin che voleva conservare l'unit\u00e0 tedesca o, altrimenti, di far prevalere l'egemonia dei comunisti nella creazione di una struttura di governo nella zona di occupazione sovietica. Attu\u00f2 il processo di fusione per unire forzatamente l'SPD e il KPD nel SED.\nLeader del SED e Presidente della RDT.\nTornato in Germania al seguito della Armata Rossa, fu con Otto Grotewohl fondatore nel 1946 del Partito Socialista Unificato di Germania (SED), nato dalla fusione tra le sezioni orientali di KPD e SPD. Eletto Presidente della Repubblica Democratica Tedesca nel 1949, ricopr\u00ec questo incarico fino alla sua morte, avvenuta il 7 settembre 1960.\nTuttavia le redini del governo della RDT erano gi\u00e0 nelle mani di Walter Ulbricht come Segretario Generale e Primo Segretario del Comitato Centrale della SED.\nDopo la morte di Pieck venne creato il Consiglio di Stato della Germania Est come istituzione erede dell'Ufficio del Presidente della Repubblica.\nFamiglia.\nSua figlia Elly Winter (1\u00ba novembre 1898 - 13 maggio 1987) fu dall'autunno 1944 combattente della resistenza insieme a Theodor Winter, suo marito. Dal 1949 lavor\u00f2 presso l'ufficio del presidente della RDT e dal 1961 presso l'Istituto del marxismo-leninismo del Comitato Centrale della SED.\nSuo figlio Arthur Pieck (1899-1970) fu tra l'altro direttore della compagnia aerea tedesca Deutsche Lufthansa GmbH der DDR e della successiva Interflug.\nLa figlia Eleonore Staimer (1906-1998) fu una diplomatica e ambasciatrice della RDT. Spos\u00f2 Josef Springer e, in seconde nozze, Richard Staimer.\nIntitolazioni.\nLa sua citt\u00e0 natale Guben era chiamata dal 1961 al 1990 col nome ufficiale di \"Citt\u00e0 di Guben Wilhelm Pieck\".\nL'Organizzazione dei Pionieri Ernst Th\u00e4lmann assunse il nome di Pionieri della Repubblica Wilhelm Pieck, cos\u00ec come numerose scuole, strade, piazze. La maggior parte delle intitolazioni sono state cambiate nei primi anni 1990, come \u00e8 accaduto, per esempio, per il Rosa-Luxemburg-Gymnasium a Berlino-Pankow. In molti luoghi ci sono ancora per\u00f2 strade che portano il suo nome.\nLe Deutsche Poste della RDT hanno utilizzato il ritratto di Pieck per una serie di francobolli, cos\u00ec come per diverse emissioni di francobolli speciali."}
{"id": "209613", "revid": "228587", "url": "https://it.wikipedia.org/wiki?curid=209613", "title": "98 Ianthe", "text": "98 Ianthe (in italiano 98 Iante) \u00e8 un grande asteroide della fascia principale. Ha una superficie molto scura ed \u00e8 composto da carbonati.\nIanthe fu uno dei numerosi (per il suo tempo) pianetini scoperti da Christian Heinrich Friedrich Peters, individuato il 18 aprile 1868 dall'osservatorio dell'Hamilton College di Clinton (New York, USA).\nFu battezzato cos\u00ec in onore di Iante, una donna citata nella mitologia greca, che am\u00f2 una seconda donna, Ifi, che fu tramutata in un uomo."}
{"id": "209617", "revid": "554814", "url": "https://it.wikipedia.org/wiki?curid=209617", "title": "Disgiunzione", "text": "Nella teoria degli insiemi la disgiunzione \u00e8 la relazione che sussiste fra due insiemi che non hanno alcun elemento in comune.\nIn altre parole, due insiemi formula_1 e formula_2 sono disgiunti se la loro intersezione \u00e8 l'insieme vuoto formula_3, cio\u00e8: formula_4\nEsempi.\nSi considerino gli insiemi\nformula_5\nmentre formula_1 e formula_2 non sono disgiunti, formula_1 e formula_9 sono disgiunti.\nSono disgiunti l'insieme dei numeri pari e quello dei numeri dispari. Non lo sono l'insieme dei numeri reali e l'insieme dei numeri immaginari: hanno in comune lo zero inteso come numero complesso.\nVarie.\nLa disgiunzione di insiemi \u00e8 una relazione simmetrica, non riflessiva (l'unico elemento in relazione con s\u00e9 stesso \u00e8 l'insieme vuoto) e non transitiva. Un controesempio per la non transitivit\u00e0 \u00e8 dato dai seguenti insiemi\nformula_10 ;\nformula_11 ed formula_12 sono disgiunti, come lo sono formula_11 e formula_14; formula_12 e formula_14 invece non sono disgiunti.\nUna famiglia di insiemi formula_17 per formula_18 si dice costituita da\ninsiemi mutuamente disgiunti (o a due a due disgiunti) se per ogni coppia di indici distinti formula_19 i corrispondenti insiemi sono disgiunti: formula_20. Notare che questa \u00e8 una propriet\u00e0 pi\u00f9 forte del richiedere che l'intersezione \"totale\" formula_21 sia vuota. Per esempio gli insiemi \"E\", \"F\" e \"G\" definiti sopra non sono mutuamente disgiunti sebbene formula_22.\nUna partizione di un insieme \u00e8 costituita da un ricoprimento fatto con suoi sottoinsiemi mutuamente disgiunti."}
{"id": "209619", "revid": "224230", "url": "https://it.wikipedia.org/wiki?curid=209619", "title": "Otto Grotewohl", "text": "Gi\u00e0 a capo del Partito Socialdemocratico di Germania (SPD) nella parte della Germania occupata dall'Unione Sovietica, nel 1946 impose al partito la sua linea frontista di fusione con il Partito Comunista di Germania (KPD), guadagnandosi cos\u00ec la co-presidenza di diritto del neonato Partito Socialista Unificato di Germania (SED) e, parimenti, la carica, di fatto vitalizia, di Presidente del Consiglio dei ministri della Repubblica Democratica Tedesca dalla nascita dello Stato, nel 1949, fino alla propria morte nel 1964.\n\u00c8 sepolto nel Cimitero centrale di Friedrichsfelde, a Berlino.\nBiografia.\nInizio della carriera politica.\nDal 1908 al 1912 fu occupato nell'apprendimento della professione di operaio addetto alla stampa. Dopo il completamento nell'apprendistato, Grotewohl ader\u00ec all'Associazione degli editori e stampatori tedeschi e al Partito Socialdemocratico (SPD). Durante il servizio militare nella Prima Guerra Mondiale venne ferito pi\u00f9 volte.\nDal 1918 al 1922 Grotewohl fu membro del Partito Socialdemocratico Indipendente di Germania (USPD), e deputato, dal 1920 al 1930, come membro del SPD al Landtag del Brunswick. Nel 1920 fu eletto membro dell'USPD nel 2\u00b0 Landtag del Brunswick. Partecip\u00f2 al Governo Antrick (dal 28 marzo 1922 al 22 maggio 1922 nella coalizione SPD-USPD). Fu Ministro della Giustizia e Ministro della Pubblica Istruzione nel Governo Jasper II (dal 23 maggio 1922 al 24 dicembre 1924), Ministro della Giustizia dal febbraio 1923. Il 1\u00ba ottobre 1928 divenne presidente della Landesversicherungsanstalt.\nIl 31 ottobre 1925 Grotewohl divenne parlamentare come sostituto di uno defunto nel Reichtsag.\nDopo le elezioni parlamentari del 20 maggio 1928, torn\u00f2 di nuovo al Reichstag; venendo poi rieletto a tutte le successive elezioni federali.\nGrotewohl era nella carica di parlamentare del SPD al Reichstag quando venne emanata la legge del 24 marzo 1933 che dava pieni poteri al Partito nazista.\nAnni del nazionalsocialismo.\nGrotewohl nel 1933 venne privato del suo ufficio e costretto a lasciare il Braunschweig dai nazisti. In primo luogo si trasfer\u00ec ad Amburgo. Dal 1938 visse a Berlino lavorando come droghiere e rappresentante dell'industria. Entr\u00f2 in un gruppo di resistenza i cui membri erano legati a Erich Gniffke (membro SPD), sua vecchia conoscenza. Il \"Gruppo Erich Ghiffke\" serv\u00ec a mantenere i contatti personali e a promuovere la sopravvivenza economica dei propri membri. Una Resistenza vera e propria non poteva essere organizzata. Nell'agosto del 1938 fu arrestato e accusato davanti al Volksgerichtshof di \"tradimento\". Il 4 marzo 1939 fu rilasciato dalla detenzione preventiva. Il caso venne chiuso dopo sette mesi.\nDopo il tentato assassinio di Hitler dell'8 novembre al B\u00fcrgerbr\u00e4ukeller fu nuovamente arrestato e rimase circa otto settimane in custodia cautelare. Dopo il suo rilascio lavor\u00f2 di nuovo a Berlino come impiegato; nel tempo libero si dedic\u00f2 alla pittura (nel 1944-1945 realizz\u00f2 un ciclo di otto dipinti a olio, il \"popolo del silenzio\").\nDopoguerra.\nIl 17 giugno 1945 Otto Grotewohl, Erich Gniffke, Max Fechner, Gustav Dahrendorf e Hermann Harnisch firmarono il manifesto di fondazione del DOCUP. Grotewohl divenne presidente del comitato centrale del SPD, anche se inizialmente in disaccordo, port\u00f2 il partito verso una rapida fusione col Partito Comunista di Germania (KPD). L'unificazione fra socialdemocratici e comunisti venne promossa principalmente da Walter Ulbricht, uno degli uomini di punta del KPD.\nSecondo le dichiarazioni di testimoni oculari come Egon Bahr e Jakob Kaiser, Grotewohl cambi\u00f2 idea subito dopo un colloquio presso l'Amministrazione militare sovietica in Germania (SMAD) a Karlshorst - da dove egli \"torn\u00f2 come trasformato\". Jakob Kaiser obiett\u00f2 che Grotewohl venne ricattato con qualcosa di compromettente del suo passato a Braunschweig.\nInfine, ci fu un referendum tra i membri della SPD che ebbe luogo dopo scontri feroci all'interno del partito a Berlino Ovest, il 31 marzo 1946, quando fu chiesta \"la fusione immediata dei due partiti operai\", con oltre l'80% di \"No\" come risultato. A Berlino Est, questo voto venne dichiarato nullo dallo SMAD e quindi la fusione dell'SPD e del KPD fu forzata per formare la SED, svoltasi a Berlino Est nell'Admiralspalast il 22 aprile 1946. I presidenti erano Grotewohl e l'ex funzionario del Partito comunista Wilhelm Pieck.\nNel 1948 Otto Grotewohl divenne presidente del Deutscher Volksrat, il precursore della Volkskammer.\nPrimo ministro della RDT.\nNel 1949 Grotewohl divenne Presidente del Consiglio dei ministri della Repubblica Democratica Tedesca. Con il Trattato di Zgorzelec avvenne il riconoscimento della Linea Oder-Nei\u00dfe, come confine tra Germania Est e Polonia. Nel 1957 sostenne il Piano Rapacki per una zona denuclearizzata in Europa centrale. A causa di una grave malattia si ritir\u00f2 dalla vita politica nel 1960, e visse da l\u00ec in poi in ritiro a Wandlitz. La sua funzione venne infatti esercitata dal suo primo vice, Willi Stoph, che gli succedette come presidente del Consiglio dei ministri. Grotewohl mor\u00ec nel 1964 a Berlino-Niedersch\u00f6nhausen a causa di un ictus.\nGrotewohl era stato sposato dal 1919 al 1949 con Maria Martha Louise, nata Ohst, e aveva avuto due figli con lei. Nel 1949 si spos\u00f2 con la sua segretaria Johanna Schumann, nata Danielzig. Fu un disegnatore, pittore e regista amatoriale. Fu insignito dell'Ordine di Lenin, dell'Ordine di Karl Marx, dell'Ordine al merito per la patria in oro e nominato cittadino onorario della citt\u00e0 di Dresda. Fu sepolto nella rotonda centrale del memoriale dei socialisti.\nIntitolazioni pubbliche.\nNella DDR furono numerose le vie e piazze intitolate a Otto Grotewohl dopo la sua morte - compresa la Wilhelmstra\u00dfe a Berlino - , cos\u00ec come le istituzioni pubbliche quali scuole e caserme. Dopo la riunificazione tedesca, la maggior parte di queste intitolazioni \u00e8 stata modificata.\nIl \"Vagone di Raccolta di Prigionieri della Deutsche Reichsbahn\" per il trasporto di prigionieri regolari, oltre che politici, nella RDT era soprannominato ironicamente Grotewohl-Express. Una copia di esso \u00e8 in mostra al Memoriale della prigione di Berlino-Hohensch\u00f6nhausen."}
{"id": "209624", "revid": "858648", "url": "https://it.wikipedia.org/wiki?curid=209624", "title": "Horst Sindermann", "text": "Esponente del Partito Socialista Unificato di Germania (SED), il 3 ottobre 1973 fu eletto Presidente del Consiglio dei ministri della Repubblica Democratica Tedesca (\"Vorsitzender des Ministerrates der DDR\"). Conserv\u00f2 tale carica fino al 29 ottobre 1976, quando fu eletto Presidente della Camera del Popolo (\"Pr\u00e4sident der Volkskammer\"), dove rimase fino al 1989.\n\u00c8 stato lui nel 1961 a coniare l'espressione \"antifaschistischer Schutzwall\" (muro antifascista) con cui sarebbe stato ufficialmente indicato il Muro di Berlino nella DDR.\nBiografia.\nSindermann \u00e8 nato il 5 settembre 1915, figlio del Funzionario del SPD sassone Karl Sindermann. Suo fratello era Kurt Sindermann , 1929-1933 Sassone Landtag. \nDopo aver frequentato la scuola elementare e la scuola di grammatica Sindermann nel 1929 diviene membro dei Giovani Comunisti di Germania (KJVD). Nel 1933 fu arrestato e condannato a otto mesi di carcere perch\u00e9 collegato alla resistenza contro il nazismo. Nel 1935 Sindermann fu condannato a sei anni di reclusione con l'accusa di alto tradimento nel carcere di Waldheim, \u00e8 stato poi internato nel Campo di concentramento di Sachsenhausen e Mauthausen dove rimase in carcere fino al 1945.\nNel 1945, dopo la sua liberazione dal campo di concentramento di Mauthausen da parte della US Army, si \u00e8 unito al KPD e nel 1946 dalla fusione forzata del SPD e del KPD, come membro del SED. Sindermann ha lavorato come redattore capo del sassone Volkszeitung di Dresda e il Volksstimme a Chemnitz. Nel frattempo ha iniziato ad avere problemi con Otto Grotewohl, venendo criticato per il suo matrimonio con una ex funzionaria nazista. Nel 1950 ha istituito la Commissione di controllo centrale del Partito contro di lui, presumibilmente durante il regime nazista aveva tradito gli amici comunisti alla Gestapo, ma sembra essere stata comprovata la sua innocenza nel processo. Dal 1950 al 1953, Sindermann \u00e8 stato redattore del Mitteldeutsche Zeitung di Halle.\nTra il 1954 e il 1963, Sindermann \u00e8 stato a capo dell'agitazione interna del ZK del SED. Dal 1963 al 1971 \u00e8 stato Primo segretario dei dirigenti distrettuali del SED di Halle, anche lui era il Politburo ha ricevuto il SED. Dal 1971 al 1973 ha ricoperto la carica di Vice Presidente del Consiglio dei Ministri della DDR.\nDal 1963 al 1989 \u00e8 stato deputato della Volkskammer. Ci\u00f2 ebbe inizio per Sindermann il 3 ottobre 1973, quando il Presidente del Consiglio dei Ministri della DDR, il suo predecessore Willi Stoph venne eletto presidente del Consiglio di Stato. A causa della politica economica liberale venne sostituito da Honecker nel 1976 di nuovo con Stoph. Questo accadde in occasione della riunione costitutiva della Volkskammer il 29 ottobre 1976 presso lo stesso Honecker al Consiglio di Stato, Stoph venne eletto Presidente del Consiglio dei Ministri e Sindermann divenne di nuovo presidente di sezione della Volkskammer. Dal 1976 al 1989 Sindermann ha ricoperto la carica di presidente della Volkskammer Anche se da protocollo era il terzo uomo con l'affidamento dei poteri, per il resto gli furono affidatili compiti poco influenti.\nIl 3 dicembre 1989 i membri esclusi del SED / PDS sedettero temporaneamente in attesa di giudizio. I Pubblici ministeri e un comitato della Volkskammer si trovarono contro di Sindermann, muovendo l'accusa di aver abusato dei suoi privilegi. Per una carica, ma senza sussistenza del fatto.\nDopo il suo rilascio dalla custodia, ha rilasciato un'intervista alla rivista \"Der Spiegel\", in cui confess\u00f2: \"Siamo stati cacciati dal popolo, non da una 'controrivoluzione'. Appariremmo ridicoli se definissimo B\u00e4rbel Bohley, il pastore Eppelmann e altri come 'controrivoluzionari'. La rivolta non violenta non rientrava nella nostra teoria. \"Questa intervista fu pubblicata due settimane dopo la sua morte, secondo l'editoriale il testo fu autorizzato. La sua autobiografia \u00e8 rimasta incompiuta, si conclude con il periodo del dopoguerra 1945-1946.\nIl suo figliastro \u00e8 stato l'attore Peter Sindermann."}
{"id": "209628", "revid": "436907", "url": "https://it.wikipedia.org/wiki?curid=209628", "title": "The Afghan Whigs", "text": "The Afghan Whigs sono un gruppo musicale rock alternativo statunitense fondato a Cincinnati, Ohio, la notte di Halloween del 1986 dal cantante e chitarrista Greg Dulli e dal bassista John Curley.\nPer alcune caratteristiche stilistiche il gruppo \u00e8 stato spesso assimilato al genere grunge, pur includendo nel proprio sound elementi che rimandano addirittura alla black music. Il gruppo si \u00e8 sciolto nel 2001, per poi riformarsi nel 2011.\nBiografia.\nGli inizi (1986-1992).\nGli Afghan Whigs si formarono durante la frequentazione dell'Universit\u00e0 di Cincinnati di tre dei quattro membri della band (Dulli, McCollum ed Earle). Dulli, che era nato e cresciuto ad Hamilton, sempre nell'Ohio, si trasfer\u00ec a Cincinnati per studiare, e l\u00ec conobbe il chitarrista Rick McCollum ed il batterista Steve Earle (da non confondersi con l'omonimo cantante country rock Steve Earle). Il solo John Curley non frequentava l'universit\u00e0 di Cincinnati, ma lavorava come fotografo per il giornale Cincinnati Enquirer. Dulli conobbe Curley durante la visita nell'appartamento di un suo amico. Curley continu\u00f2 con la sua attivit\u00e0 di fotografo per i primi anni dopo la formazione della band, ma quando gli impegni con il gruppo iniziarono ad aumentare, lasci\u00f2 questa attivit\u00e0.\nLa band esordisce nel 1988 con l'album autoprodotto \"Big Top Halloween\"; ottenuti consensi nell'ambiente underground, il disco viene sentito ed apprezzato dai boss della Sub Pop Records, che li scrittura per realizzare un singolo. Invece la band ottiene un contratto per la realizzazione di un intero album, e pubblica nel 1990 il secondo lavoro, \"Up in It\". Alla realizzazione dell'album seguono due anni di intensiva attivit\u00e0 live attraverso gli Stati Uniti, ma anche in Europa e nel Regno Unito.\n\"Up in It\" insieme al successivo \"Congregation\" del 1992, contribuisce a rendere noto tra gli appassionati il nome degli Afghan Whigs, inserito dalla critica nella scena grunge, nonostante le evidenti e peculiari influenze soul, funk ed R&amp;B nel sound del gruppo. Dopo che \"Congregation\" riceve numerose critiche positive, la band inizia ad essere corteggiata dalle major. Con la Sub Pop realizzano sempre nel 1992 l'EP \"Uptown Avondale\", composto da cover di stampo R&amp;B di artisti quali Percy Sledge, le Supremes ed Al Green. Successivamente alla pubblicazione di questo EP la band firma un contratto con la Elektra Records.\nIl periodo major e lo scioglimento (1993-2001).\nTali influenze sono ancora pi\u00f9 evidenti nei successivi album, \"Gentlemen\" del 1993, \"Black Love\" del 1996, e \"1965\" del 1998, i primi due pubblicati dalla \"major\" Elektra Records, il terzo dalla Columbia Records.\n\"Gentlemen\" ottenne un buon successo, ed il singolo \"Debonair\" venne trasmesso ciclicamente da MTV, e l'album ottenne recensioni molto positive. Nonostante il successo dell'album, la band non seppe cogliere l'attimo, e rimase sempre allo stato di cult band. Nell'estate del 1994 la band realizza l'EP \"What Jail is Like\", al quale segue un tour negli Stati Uniti. Dopo il completamento di questo tour, la band si concede una lunga pausa. L'anno successivo il batterista Steve Earle lascia la band, e viene sostituito da Paul Buchignani, proprio prima dell'ingresso della band in studio per le sessioni di registrazione di \"Black Love\". Nonostante anche questo album riceva delle buone recensioni, la band continua a non sfondare nel giro mainstream. L'ultimo album, \"1965\" viene pubblicato nel 1998. Dopodich\u00e9, sia per problemi personali di alcuni componenti del gruppo, che a lungo avevano interferito con l'attivit\u00e0 dello stesso, sia per problemi geografici, citati dal gruppo come vero motivo dello scioglimento (dato che i membri della band vivevano in diversi stati), gli Afghan Whigs si sciolgono nel febbraio del 2001.\nDopo lo scioglimento.\nGreg Dulli nel 1995 ha collaborato con Dave Grohl nella traccia \"X-Static\" dell'omonimo album d'esordio dei Foo Fighters e nel 1996 si \u00e8 occupato come produttore della colonna sonora del film \"Beautiful Girls\" di Ted Demme. \u00c8 attualmente chitarrista e cantante nei Twilight Singers e nei Gutter Twins (in compagnia di Mark Lanegan). Ha collaborato con il gruppo italiano Afterhours, unendosi spesso alla loro formazione durante le esibizioni dal vivo, co-producendo con Manuel Agnelli nel 2005 l'album \"Ballate per piccole iene\" e la sua versione in lingua inglese \"Ballads for Little Hyenas\" in cui canta insieme ad Agnelli nella cover di \"The Bed\" di Lou Reed.\nJohn Curley \u00e8 membro degli Staggering Statistics. Rick McCollum \u00e8 membro dei Moon Maan.\nReunion.\nDopo uno sporadico ritorno nel 2006 per registrare due nuovi pezzi destinati alla compilation \"Unbreakable: A Retrospective 1990\u20132006\", il 7 dicembre 2011 attraverso il loro sito ufficiale gli Afghan Whigs annunciano una serie di concerti in programma nel 2012. Il primo concerto della reunion si svolge il 23 maggio 2012 alla Bowery Ballroom di New York. Successivamente la band partecipa a numerosi festival musicali tra cui il Pinkpop Festival, l'edizione londinese dell'All Tomorrow's Parties e il Primavera Sound Festival di Barcellona e Porto. In giugno si esibiscono per una serie di date italiane a Rho, Bologna e Roma, dove suonano dopo gli Afterhours.\nDurante il 2012, la band torna anche in studio per registrare due cover: \"See and Don't See\" di Marie \"Queenie\" Lyons e \"Lovecrimes\" di Frank Ocean, entrambe in download gratuito sul sito ufficiale degli Afghan Whigs.\nA gennaio del 2014 la band annuncia l'uscita del nuovo album \"Do to the Beast\", il primo dopo la reunion. Sempre nel 2014 il gruppo partecipa alla riedizione dell'album \"Hai paura del buio?\" degli Afterhours, collaborando al rifacimento del brano \"Male di miele\"."}
{"id": "209629", "revid": "123852941", "url": "https://it.wikipedia.org/wiki?curid=209629", "title": "Hans Modrow", "text": "\u00c8 stato un membro del Partito Socialista Unificato di Germania (SED) e penultimo Presidente del Consiglio dei ministri della Repubblica Democratica Tedesca, in carica dal 13 novembre 1989 al 12 aprile 1990. Dal 1989 \u00e8 stato membro del PDS ed \u00e8 stato presidente onorario del partito Die Linke.\nModrow \u00e8 nato a Jasenitz, Provincia di Pomerania, in Germania, oggi Jasienica parte della citt\u00e0 di Police, in Polonia. Ha brevemente servito nel Volkssturm, fondato nel 1944 da Adolf Hitler e successivamente \u00e8 stato detenuto come prigioniero di guerra. \nAl momento del rilascio, nel 1949, entra a far parte del Partito Socialista Unificato di Germania (SED). Modrow ha avuto una lunga carriera politica nella Germania Est, compresi i periodi in qualit\u00e0 di membro della Volkskammer. Dal 1973 in poi, \u00e8 stato leader del SED di Dresda, terza citt\u00e0 pi\u00f9 grande della Germania Est.\nA Modrow \u00e8 stato impedito di salire nella scala pi\u00f9 alta e locale del partito, in gran parte perch\u00e9 era uno dei pochi leader del SED che hanno osato criticare pubblicamente il capo di lunga data del SED Erich Honecker. Ci\u00f2 nonostante, ha sviluppato alcuni contatti importanti con l'Unione Sovietica, tra cui l'eventuale leader sovietico Mikhail Gorbachev. Quando Honecker fu rovesciato nel mese di ottobre del 1989, Gorbaciov sperava che Modrow sarebbe diventato il nuovo leader del SED. Tuttavia, invece fu selezionato Egon Krenz.\n\u00c8 diventato premier a seguito delle dimissioni di Willi Stoph il 18 novembre 1989. Dopo le dimissioni di Krenz come leader del SED, il 3 dicembre, Modrow \u00e8 diventato il leader de facto della Germania Est. Il SED, che in seguito ha cambiato il suo nome in Partito del Socialismo Democratico, aveva abbandonato il potere due giorni prima. Modrow rimase premier fino alle elezioni del 18 marzo 1990.\nNella Germania riunificata, \u00e8 stato membro del Bundestag (dal 1990 al 1994) e parlamentare europeo (dal 1999 al 2004).\nBiografia.\nGiovent\u00f9 e Istruzione.\nModrow venne nominato per fornire una formazione specialistica come macchinista nel 1942-1945 all'et\u00e0 di 17 anni nella seconda guerra mondiale nel Volkssturm, cadde poi in prigionia sovietica. In Unione Sovietica, Modrow frequent\u00f2 una \"Scuola di Fronte antifascista\" per la formazione antifascista dei membri della Wehrmacht.\nNel 1949 torn\u00f2 dalla prigionia e rientr\u00f2 in Germania dove lavor\u00f2 come macchinista in locomotiva / lavori elettrotecnici (AES) ad Hennigsdorf. Dal 1949 al 1961 Modrow fu impegnato nel Brandeburgo, Meclemburgo e Berlino in varie funzioni nell'organizzazione giovanile Freie Deutsche Jugend. Divenne un membro del SED e della Libera Federazione Sindacale tedesca.\nDal 1952 al 1953 ha frequentato l'Universit\u00e0 del Comitato Centrale del Soviet Leninista Comunista a Mosca. Dal 1954 al 1957 ha completato un corso per corrispondenza presso la Parteihochschule Karl Marx, laureato in scienze sociali. Dal 1959 al 1961 ha seguito la formazione a distanza presso l'Hochschule f\u00fcr \u00d6konomie Berlin \"Bruno Leuschner\" (Hf\u00d6), ottenendo il titolo di economista. Nel 1966 si trova presso la Humboldt-Universit\u00e4t zu Berlin con l'autore Rainer Falke a lavorare sull\"'\u201eindividuazione, la selezione e lo sviluppo dei giovani atleti per le posizioni dirigenziali nel settore socialista.\u201c\"\nPolitica.\nPrima di Die Wende.\nAll'interno della SED Modrow fece carriera in fretta: Nel 1954 divenne membro della direzione distrettuale della SED di Berlino e nel 1958 un membro della Volkskammer, che rest\u00f2 fino alla fine della RDT nel 1990. Nel settembre 1961 venne eletto primo segretario del quartiere dirigenza della SED di Berlin-K\u00f6penick, quindi fu Segretario della direzione distrettuale della SED di Berlino e responsabile della propaganda. Dal 1967 al 1989 \u00e8 stato membro del Comitato Centrale (ZK) della SED. Nel ZK Modrow lavor\u00f2 dal 1967 fino al 1973 come Capo del Dipartimento per la propaganda. Dal 1973 al 1989 Modrow lavor\u00f2 come Primo segretario del distretto della SED a Dresda.\nNel 1975 \u00e8 stato insignito dell'Ordine al merito per la patria della RDT in Oro.\nA differenza di altri alti funzionari della SED Modrow \u00e8 stato considerato integro, la sua vita personale \u00e8 rimasta modesta. Ha vissuto con la sua famiglia, per esempio, in un appartamento di tre stanze nel centro di Dresda. Non chiaro fu il suo atteggiamento nei confronti del leader sovietico Mikhail Gorbachev, della perestrojka e del glasnost in Unione Sovietica.\nNel 1987, si trovava in un piano sovietico poi non eseguito come successore di Erich Honecker.\n1989/1990.\nIl 3 ottobre 1989 ha lasciato che venissero arrestati a Dresda i treni di transito per rifugiati. Il 13 ottobre 1989, la direzione della polizia di Dresda sotto il suo comando organizz\u00f2 un piano segreto dettagliato per reprimere i disordini civili.\nSecondo i suoi propri conti nel 1991 aveva cercato di esporre la sua opinione come una \"decisione irragionevole\" quella di annullare la partenza dei treni attraverso la RDT.\nL'8 novembre 1989, Modrow fu membro del Politburo del Comitato Centrale della SED e Vice presidente a dicembre del ribattezzato partito in SED-PDS. Il 13 novembre \u00e8 stato eletto alla Camera del popolo come successore di Willi Stoph, con un voto contrario a Margot Honecker a Primo Ministro della Repubblica Democratica Tedesca. Il suo governo prest\u00f2 giuramento il 18 novembre.\nIn un'intervista, il 3 dicembre 1989, Wolfgang Berghofer e Markus Wolf dissero ad alta voce a Modrow: \u201eCompagni, se vogliamo salvare il partito, abbiamo bisogno di un colpevole\u201c. Berghofer rispose: \u201eNoi siamo colpevoli\u201c, e Modrow disse: \u201eNon si pu\u00f2 parlare cos\u00ec\u201c. Le masse avrebbero rapidamente ottenuto e presentato una carica. \u201eQuesta non poteva essere la SED.\u201cIl colpevole doveva essere il ministero della Sicurezza dello Stato. Wolf balz\u00f2 in piedi allora e protestando disse: \u201eHans, noi - scudo e spada del partito - non abbiamo mai fatto nulla senza ordini da te,\u201ccome \u201eprincipale responsabile per i fatti\u201c Modrow accus\u00f2 Alexander Schalck-Golodkowski prima di Berghofer.\nQuando Modrow visit\u00f2 Mosca il 30 gennaio 1990, Mikhail Gorbachev disse che la \u00abRiunificazione tedesca\" non sarebbe stata messa da lui in dubbio. Modrow gli diede un catalogo che Gorbaciov avrebbe portato ai negoziati con i suoi partner occidentali. Di conseguenza, Modrow conosciuto e con lui alla direzione del partito della SED-Pds fece una dichiarazione per \"comunanza della nazione tedesca\". Il 5 febbraio 1990 ebbe dei rappresentanti di nuovi raggruppamenti di opposizione di centro alla Tavola rotonda, come ministro senza divisioni cre\u00f2 un \"governo di responsabilit\u00e0 nazionale\".\nCon la cosiddetta Legge 7 marzo 1990 Modrow poco prima dell'inizio delle prime elezioni libere alla Volkskammer il 18 marzo del 1990, diede l'opportunit\u00e0 ai cittadini della RDT per l'acquisto a prezzo economico del terreno su cui si trovavano le loro case. Per motivi legali (perch\u00e9 i proprietari erano fuggiti in Occidente), la propriet\u00e0 della casa e dei terreni fu spesso separata nella RDT. Secondo le stime dell'Ufficio dell'Amministrazione nazionale di Weimar in Turingia la legge da sola ha causato perdite per circa 250 milioni di marchi per le comunit\u00e0 e il paese. Secondo Bernhard Vogel queste perdite furono \"fittizie\", perch\u00e9 gli appezzamenti furono valutati dove sorgeva una casa che era stata di un proprietario diverso.\nNel febbraio 1990, Modrow divenne presidente onorario del Pds. Dal 3 ottobre 1990 al 1994 \u00e8 stato deputato del Pds al Bundestag.\nDopo la riunificazione.\nNel 1999 Hans Modrow viene eletto al Parlamento europeo. Ha lavorato nella commissione per gli aiuti allo sviluppo ed \u00e8 stato responsabile tra l'altro per i negoziati di adesione con la Repubblica Ceca. Alle elezioni europee del 2004, non si \u00e8 pi\u00f9 avvicinato nonostante l'interesse iniziale, dal momento che il presidente del Pds divenne Lothar Bisky secondo i dati, altri oggetti ebbero urgentemente bisogno di lui e Modrow quindi non sedette sulla lista proposta al Congresso d'Europa. Dal 2007 \u00e8 Presidente del Consiglio degli anziani del partito Die Linke.\nNell'aprile 2006, Modrow, rispose a quanto chiesto se la leadership politica della RDT fu responsabile con le morti al muro di Berlino, considerando accettabile, la rivista \"Cicero\". \"La responsabilit\u00e0 per le morti al Muro fu da entrambe le parti\" La RDT per Modrow \u00e8 stata il \"tentativo di sviluppo socialista\".\nModrow minimizz\u00f2 l'ordine di sparare al commando del confine della RDT, chiamandolo come la \"fornitura di armi da fuoco\". Analoghe disposizioni designate e indicate esistevano anche in altri paesi.\nFurono criticati i contatti di Modrow a parere dei servizi segreti - neo-stalinisti.\nCondanna per brogli elettorali e falsa testimonianza.\nIl 27 maggio 1993 \u00e8 stato condannato dal Tribunale Federale di Dresda per incitamento alla frode elettorale nella Repubblica Democratica Tedesca con la pena riservata dopo che la Corte federale conferm\u00f2 l'\"incriminazione per la contraffazione sulle elezioni comunali socialiste nella ex RDT\", affermata nel 1992, anche dopo la riunificazione. In appello la decisione della Corte federale, in particolare, venne annullata a causa di ampie considerazioni di riduzione della pena. Un'altra sezione della Corte distrettuale condann\u00f2 definitivamente Modrow nel 1995.\nNel 1994 il Bundestag sollev\u00f2 Modrow dall'immunit\u00e0 parlamentare e consent\u00ec in tal modo l'azione legale contro esso, che lo port\u00f2 all'accusa di falsa testimonianza. \u00c8 stato riconosciuto colpevole e condannato a dieci mesi di reclusione con la condizionale nel 1996. Nell'agosto 1995 gli venne inflitta un'ammenda, la pena di nove mesi sospesa per frode elettorale fu inclusa. Modrow aveva affermato nel 1992 che aveva posseduto il diritto di impartire istruzioni per le condizioni fissate dalla SED per i Kampfgruppen der Arbeiterklasse, la Volkspolizei e l'amministrazione della Stasi del distretto popolare. Egli ha anche affermato che alle manifestazioni per i diritti civili di Dresda del 7 e dell'8 ottobre 1989 vennero impiegati gruppi di battaglia, non vi \u00e8 alcuna possibilit\u00e0 che la SED e la Stasi avevano lavorato a Dresda contro degli emigranti. Le sue affermazioni sono state confutate da documenti.\nVita privata.\nModrow \u00e8 stato sposato con Annemarie Straubing (\u2020 2003). Ha due figlie che vivono con lui a Berlino."}
{"id": "209631", "revid": "124001550", "url": "https://it.wikipedia.org/wiki?curid=209631", "title": "Lothar de Maizi\u00e8re", "text": "\u00c8 stato membro dell'Unione Cristiano-Democratica della Germania Est e ultimo Presidente del Consiglio dei ministri della Repubblica Democratica Tedesca, dal 12 aprile 1990 al 2 ottobre 1990. Nell'autunno 1990 \u00e8 stato membro del governo di Kohl come Ministro Speciale per l'ex Germania Est. Da Premier ha condotto le trattative con Helmut Kohl per arrivare rapidamente alla riunificazione tedesca, che culminarono nella firma del Trattato sullo stato finale della Germania.\nA seguito dell'apertura del governo alla societ\u00e0 civile, \u00e8 stato ministro senza portafoglio (con delega alle confessioni religiose) nel breve esecutivo guidato da Hans Modrow.\nNel marzo 1990, a seguito delle prime elezioni libere, \u00e8 eletto deputato alla Volkskammer come membro della CDU. Il 12 aprile 1990 succede a Modrow come Presidente del Consiglio dei ministri, ed \u00e8 l'ultimo a ricoprire tale incarico.\nIl 17 dicembre 1990 si dimise dalla carica di Ministro degli Affari Speciali per l'ex Germania Est a causa di voci di passate collaborazioni con la Stasi.\nBiografia.\nDe Maizi\u00e8re \u00e8 nato a Nordhausen, in Turingia, dall'avvocato Clemens de Maizi\u00e8re (1906-1980) e di Christine Rathje (1910\u20131981), figlia del giornalista e politico Johannes Rathje. Di professione avvocato, ha frequentato l'antico Berlinisches Gymnasium zum Grauen Kloster, dove \u00e8 stato uno degli ultimi allievi prima che la scuola chiudesse nel 1958. Ha poi studiato viola alla Hanns Eisler College of Music a Berlino Est dal 1959 al 1965. Ha suonato nella Berlin Symphony Orchestra prima di intraprendere gli studi di giurisprudenza alla Humboldt-Universit\u00e4t zu Berlin dal 1969 al 1975.\nMembro di lunga data dell'Unione Cristiano-Democratica della Germania Est, de Maizi\u00e8re ha contribuito a spodestare la leadership filo-comunista del partito dopo la caduta del muro di Berlino. \u00c8 stato eletto presidente del partito nel mese di dicembre. Nella prima e, come si \u00e8 scoperto, solo con le elezioni libere tenutesi in Germania Est, de Maizi\u00e8re \u00e8 stato eletto alla Volkskammer. Un mese pi\u00f9 tardi, ha succeduto Hans Modrow come Premier, mantenendo questa posizione dal 12 aprile fino al 2 ottobre 1990. Ha corso su una piattaforma di rapida riunificazione con la Repubblica Federale Tedesca (1949-1990). Come premier, de Maizi\u00e8re ha firmato il Trattato sullo stato finale della Germania (il cosiddetto \"trattato 2 + 4\"), che si \u00e8 concluso con i diritti e le responsabilit\u00e0 dei quattro poteri in tempo di guerra, alleati a Berlino e in Germania, e che ha preceduto la riunificazione tedesca. Il trattato ebbe come condizione la firma dai quattro alleati e le due Germanie, ma ratificato solo dalla nuova Germania riunificata e gli alleati. Conformemente a tale trattato, la Germania Est ha cessato di esistere il 3 ottobre, e il suo territorio si riun\u00ec con la Repubblica federale.\nDopo la riunificazione tedesca, \u00e8 stato nominato Ministro degli affari speciali nella CDU del governo di Helmut Kohl, fino alle sue dimissioni il 17 dicembre 1990 tra le voci che aveva lavorato per la Stasi in Germania Est.\nFamiglia.\nDe Maizi\u00e8re appartiene ad una famiglia di origini francesi aristocratiche e ugonotte, originaria del paese di Maizi\u00e8res-l\u00e8s-Metz, presso Metz in Lorena, del quale erano balivi nel medioevo e dal quale prendono il nome. La famiglia, in seguito alla revoca dell'editto di Nantes da parte di Luigi XIV, si trasfer\u00ec nel XVII secolo in Brandenburgo, dove avevano esercitato per alcuni anni pratiche amministrative alla corte degli Hohenzollern e avevano potuto trattenere il titolo nominale ed ereditario di balivo (Balif).\nFiglio di un avvocato Clement de Maizi\u00e8re, suo zio Ulrich de Maizi\u00e8re era ispettore generale della Bundeswehr (le forze armate tedesche occidentali) \u00e8 anche cugino di Thomas de Maizi\u00e8re, politico della CDU e pi\u00f9 volte ministro dei governi guidati da Angela Merkel."}
{"id": "209634", "revid": "767487", "url": "https://it.wikipedia.org/wiki?curid=209634", "title": "Power of the Dragonflame", "text": "Power of the Dragonflame \u00e8 il quarto album della band italiana Rhapsody, pubblicato il 23 Aprile 2002. Con questo album si conclude la Emerald Sword Saga, iniziata con l'album \"Legendary Tales\".\nAlex Holzwarth compare come batterista nella formazione ufficiale ma non ha inciso le tracce dell'album.\nIl disco.\nQuesto album conclude la saga della \"Emerald Sword Saga\" con molteplici colpi di scena.\nLa tenebra inghiotte le terre. Il cavaliere, guidato dal fuoco contro Kron, attraversa queste terre. Cavalca al suo destino all'alba dei morti, sulle vie, sulle rovine dei villaggi; la stirpe dei draghi scrive con il sangue sulle salme, il grande drago signore\u2026 padrone dei cicloni. Lungo questo sentiero, marcia il maestro di spada: tra onde e inni di battaglia. Il re nero si muove verso Algalord e dev'essere fermato.\nVampiri, mostri e dannati rinascono dall'inferno a causa di Akron: nulla \u00e8 vivo sul suo cammino. Il guerriero \u00e8 la mano dei titani, ed egli affronter\u00e0 il re del caos. Algalord e le anime dei giusti attendono la giustizia; altre sono le terre incendiate, la furia presto placher\u00e0 la sua infinita agonia, langue un lamento per la pena, egli si abbandona al rimorso.\nQuesto \u00e8 scenario d'apocalisse, gli d\u00e8i d'acciaio non sopportano l'onta, Algalord giace silenziosa, il guerriero affronter\u00e0 caparbio il suo destino infame. Egli rivuole la sua spada, Kron non ha ancora vinto la guerra, Dargor non \u00e8 crudele come Akron, egli pu\u00f2 ancora salvare la sua anima\u2026 \"Dargor, tu odi quanto me il tiranno, e lo uccideremo\". Tra questo movimento di anime dannate, Dargor chiama i suoi Gargoyles, in difesa della madre Gaia, la fiamma di drago stava risvegliando il suo cuore, e l'incantesimo si comp\u00ec, lasciando stupore\u2026 cos\u00ec questa leggenda si sta per concludere\u2026 dalla pioggia di fiamme alla sinfonia delle terre\u2026 l'alba vittoriosa rinasce per colui che dona la sua esistenza al bene comune: Dargor riesce ad uccidere la regina degli oscuri orizzonti con un colpo mortale\u2026 mentre Akron viene imprigionato e torturato. Perci\u00f2 credete al potere della fiamma del drago, essa ha liberato momentaneamente il mondo dalla guerra."}
{"id": "209637", "revid": "118645390", "url": "https://it.wikipedia.org/wiki?curid=209637", "title": "G\u00fcnther Maleuda", "text": "Biografia.\nMaleuda nacque in una famiglia operaia. La sua citt\u00e0 natale, Alt Beelitz dopo la guerra \u00e8 stata inclusa in Polonia. Nella sua citt\u00e0 dal 1945 al 1947 ha svolto l'attivit\u00e0 di bracciante agricolo, dove lavorava in una tenuta agricola polacca, prima che la sua famiglia si trasfer\u00ec in Turingia. Si \u00e8 laureato negli anni di studio 1948-1950 nell'insegnamento agricolo a Henfst\u00e4dt e nella VEG Meiningen, ha poi frequentato dal 1950 al 1952 la \"Scuola tecnica per l'agricoltura\" a Weimar, dove si \u00e8 diplomato geometra. Dal 1952 al 1955 ha frequentato l'Accademia Tedesca di Giurisprudenza e Scienze Politiche a Potsdam, con un Diploma in Economia.\nDopo di che, \u00e8 stato Direttore del Dipartimento del Distretto di Confine di Potsdam e poi dal 1957 al 1967 Vicepresidente del Consiglio del circondario di K\u00f6nigs Wusterhausen per l'agricoltura e Vicepresidente del Consiglio del Distretto per l'agricoltura. Inoltre, ha completato negli anni 1965-1967 ha studiato presso l'Universit\u00e0 Humboldt di Berlino, durante il quale ha tenuto una tesi sulla graduale socializzazione della produzione in cooperative di produzione agricola (GPL) e si \u00e8 laureato con un dottorato in Dottore agrario. Dal 1967 al 1976 \u00e8 stato Vicepresidente del Consiglio per la produzione agricola e l'industria alimentare nel Distretto di Potsdam, dal 1975 Capo del Consiglio del Distretto di Potsdam.\nPartito.\nDal 1950 al giugno 1990 \u00e8 stato membro del Partito Democratico Rurale di Germania (DBD). Dal 1976 al 1982 \u00e8 stato Presidente del Consiglio distrettuale di Halle (Saale) per il DBD e membro del Distretto del Comitato del Fronte Nazionale della RDT. Nel 1972 \u00e8 stato candidato alla direzione del partito, nel 1977 e divenuto membro dell'Ufficio di presidenza, nel 1982 \u00e8 stato segretario del comitato del partito, nel 1984 Vicepresidente e dal 27 marzo 1987 come successore di Ernst Mecklenburg a Presidente del DBD.\nCon la fusione del DBD e la CDU della RDT, ha criticato questo passaggio, avvenuto il 25 giugno 1990. La presidenza nel partito del DBD non entrava nella sua appartenenza alla CDU.\nVita privata.\nG\u00fcnther Maleuda era aconfessionale. Era sposato e aveva 3 figli. \u00c8 morto dopo una lunga malattia il 18 luglio 2012."}
{"id": "209639", "revid": "118645412", "url": "https://it.wikipedia.org/wiki?curid=209639", "title": "Gerald G\u00f6tting", "text": "\u00c8 morto a Berlino all'et\u00e0 di 91 anni in seguito a una grave malattia. Le sue spoglie sono state tumulate al cimitero di Dorotheenstadt.\nBiografia.\nVita.\nG\u00f6tting, figlio di dipendenti commerciali (morti nel 1934), ha frequentato nel 1933-1941 la Scuola Elementare occidentale (Latina) e le Fondazioni Francke a Halle (Saale). Ha terminato la scuola nel 1941 con la maturit\u00e0. Dalla fine del 1941 ai primi anni del 1942 \u00e8 stato al servizio del Reichsarbeitsdienst, quindi nel Corpo di segnale della Luftwaffe (con l'ultimo rango di caporale). Ai primi di maggio del 1945, \u00e8 stato da allora nel Protettorato di Boemia e Moravia, prima della cattura dell'Armata Rossa fugg\u00ec e and\u00f2 a casa. Nel mese di giugno, fu ancora brevemente detenuto in prigionia americana.\nNel mese di gennaio del 1946, G\u00f6tting ader\u00ec al CDU. Nel 1947-1949 ha frequentato senza titolo accademico Filologia, Germanistica e Storia presso l'Universit\u00e0 \"Martin Lutero\" di Halle-Wittenberg. Nel 1949-1966 divenne successore del Segretario generale Georg Dertinger e nel 1989 Presidente della CDU come successore di August Bach.\nG\u00f6tting si \u00e8 sposato nel 1952 con rito religioso insieme alla giornalista Sabine Richter. Nel 1956 \u00e8 nata la figlia Katharina e nel 1960 il figlio Gisbert.\nDal 1953 G\u00f6tting \u00e8 stato membro non ufficiale della polizia segreta della Germania Est sotto nome in codice di \"Gobel\" e gi\u00e0 dal 1951 per il KGB. Come leader del partito ha tollerato le missioni di spionaggio alla met\u00e0 degli anni 1970 della base CDU contro gli eventi della chiesa, dei cristiani e dell'opposizione. Tuttavia, egli \u00e8 stato anche monitorato dalla Stasi.\nGerald G\u00f6tting \u00e8 morto dopo una lunga malattia il 19 maggio 2015, \u00e8 sepolto nel cimitero di Dorotheenstadt a Berlino."}
{"id": "209641", "revid": "1494169", "url": "https://it.wikipedia.org/wiki?curid=209641", "title": "Tanis", "text": ""}
{"id": "209642", "revid": "1543377", "url": "https://it.wikipedia.org/wiki?curid=209642", "title": "Vincent Candela", "text": "Biografia.\nNato a B\u00e9darieux, in Francia, nella regione dell'Occitania, ha giocato molti anni nel campionato italiano ed \u00e8 rimasto molto legato all'Italia, in particolare alla citt\u00e0 di Roma. Infatti, dopo il ritiro calcistico, si \u00e8 stabilito nella campagna romana, producendo vino e spesso si reca allo stadio Olimpico per assistere alle partite della sua ex squadra, la . Inoltre aiuta la seconda moglie a organizzare eventi nella Tenuta Angelica, propriet\u00e0 acquisita qualche anno fa, e ha aperto un ristorante a Monte Compatri.\nCaratteristiche tecniche.\nCandela era un esterno che, pur non essendo mancino, preferiva giocare a sinistra, anche se in nazionale veniva schierato prevalentemente a destra per poter permettere al mancino Lizarazu di giocare a sinistra. Abile nei calci piazzati, i suoi cross dal fondo furono spesso letali per le difese avversarie. Il suo marchio di fabbrica era il doppio passo, col quale era solito avanzare sulla fascia.\nCarriera.\nClub.\nInizia la carriera fra i professionisti nel 1992 al Tolosa, dove resta fino al 1995 per poi passare al Guingamp e, nel gennaio 1997 alla . Nella capitale il laterale francese \u00e8 titolare per sette stagioni, prima come difensore sinistro nel 4-3-3 zemaniano, e poi come esterno di centrocampo con Fabio Capello. Alla Roma Candela resta per nove stagioni, vincendo tra l'altro uno Scudetto ed una Supercoppa italiana vincendo 3 a 0 contro la Fiorentina (nell'occasione mette a segno un gol da oltre 30 metri di distanza), ed \u00e8 l\u00ec che vive il periodo migliore della sua carriera.\nDopo gli anni a Roma, nel gennaio 2005 passa agli inglesi del Bolton, dove resta fino al termine della stagione, per esser poi ingaggiato dall'Udinese allenata da Serse Cosmi; qui torna a disputare la Champions League realizzando un gol nella trasferta vittoriosa dei bianconeri in Grecia contro il . Va a segno anche nella partita casalinga contro la Lazio con un gol di pallonetto, partita vinta dai friulani per 3 a 0. Nell'estate 2006 viene ingaggiato dal e nel gennaio 2007 dal Messina.\nIl 3 settembre 2007, rimasto senza squadra dopo il mercato estivo, aveva annunciato il ritiro dall'attivit\u00e0 agonistica al sito del quotidiano sportivo francese \"L'\u00c9quipe\": \"C'\u00e8 un tempo per tutto, io ho fatto il mio tempo. Dopo 18 anni di professionismo, questo \u00e8 il momento giusto per smettere. Il calcio \u00e8 cambiato, \u00e8 pi\u00f9 fisico, meno tattico e tecnico. Oggi i calciatori sono tutti pi\u00f9 alti, pi\u00f9 rapidi ed hanno meno cervello\". Dopo essersi ritirato, Vincent ci ripensa e, nel 2008, torna a giocare nella Prima Categoria del Lazio con la maglia dell'Albatros.\nIl 5 giugno 2009 si ritira ufficialmente dal mondo del calcio, giocando una partita d'addio organizzata in suo onore allo Stadio Olimpico davanti a pi\u00f9 di 40\u00a0000 tifosi giallorossi, che vede affrontarsi la Roma campione d'Italia 2000-2001 e la Francia campione del mondo 1998: la partita si conclude con il risultato di 5-3 per la Roma. Il 22 luglio 2014 entra a far parte della Hall of Fame della AS Roma.\nNazionale.\nCandela ha collezionato 40 apparizioni con la maglia della nazionale francese, segnando 2 gol. Il suo utilizzo in squadra \u00e8 stato spesso ostacolato dalla presenza, nel suo stesso ruolo, di Bixente Lizarazu. Candela \u00e8 stato presente nella selezione nazionale al torneo olimpico di , nel vittorioso mondiale casalingo di , al trionfo nel e anche al successivo .\nDopo il ritiro.\nRisiede nella campagna romana, dove dal 2011 organizza eventi e gestisce una catena di ristoranti con la moglie. Fa inoltre parte della rosa del Totti Sporting Club C8, squadra militante nel campionato di Serie A amatoriale di calcio a 8."}
{"id": "209643", "revid": "767487", "url": "https://it.wikipedia.org/wiki?curid=209643", "title": "Coppa UEFA 1988-1989", "text": "La Coppa UEFA 1988-1989 \u00e8 stata la 18\u00aa edizione dell'omonima competizione organizzato dall'UEFA, che si \u00e8 svolto dal 7 settembre 1988 al 17 maggio 1989. La competizione \u00e8 stata vinta dal .\nFormula.\nSulla base del ranking UEFA 1987, fu la Svezia e non pi\u00f9 la Romania a ricevere un 3\u00ba posto dalla spartizione della quota inglese. Come nelle precedenti occasioni, un posto supplementare per i detentori tedeschi arriv\u00f2 dal sempre provvidenziale ritiro albanese.\nSquadra campione.\nAllenatore: Ottavio Bianchi\nRiserve: Raffaele Di Fusco, Tebaldo Bigliardi (3), Antonio Carannante (10), Giovanni Di Rocco, Massimo Filardi, Antonio Bucciarelli, Luca Fusi (11), Francesco Romano (3), Marco Ferrante."}
{"id": "209644", "revid": "1873", "url": "https://it.wikipedia.org/wiki?curid=209644", "title": "V\u00e1r", "text": "V\u00e1r \u00e8 una dea della mitologia norrena. Appartenente alla stirpe degli Asi, di lei non si sa quasi nulla. Snorri Sturluson riferisce che V\u00e1r sancisce il rispetto dei giuramenti tra uomini e donne, vendicandosi di chi li rinnega. Pi\u00f9 propriamente, \u00e8 la dea dei patti d'amore, e viene difatti invocata come testimone nei matrimon\u00ee.\nSnorri collega il suo nome al termine \"v\u00e1rar\": \"giuramenti\". \u00c8 molto pi\u00f9 probabile, tuttavia, che \"V\u00e1r\" significhi \"benevolente\"."}
{"id": "209645", "revid": "1873", "url": "https://it.wikipedia.org/wiki?curid=209645", "title": "Lofn", "text": "Lofn \u00e8 una dea della mitologia norrena. Appartenente alla stirpe degli Asi, di lei non si sa praticamente nulla. Snorri Sturluson la descrive come dolce e buona, tanto che Odino e Frigg le hanno concesso di poter unire in matrimonio coloro cui ci\u00f2 fosse negato: per questo motivo Lofn \u00e8 particolarmente amata dagli uomini. Il suo nome significa \"dolce\", \"consolatrice\"."}
{"id": "209646", "revid": "767487", "url": "https://it.wikipedia.org/wiki?curid=209646", "title": "The Dark Secret", "text": "The Dark Secret \u00e8 il secondo EP della band italiana Rhapsody.\nTracce.\nLa canzone \"Non ho sonno\" \u00e8 stata composta dal gruppo italiano Goblin.\nDVD.\nL'EP comprende anche un DVD in edizione limitata.\nQuesto contiene:\nCollegamenti esterni.\nIl video Unholy Warcry "}
{"id": "209647", "revid": "1305772", "url": "https://it.wikipedia.org/wiki?curid=209647", "title": "Galera", "text": ""}
{"id": "209648", "revid": "45434", "url": "https://it.wikipedia.org/wiki?curid=209648", "title": "Presidenti del Bundestag", "text": "Quanto segue \u00e8 un elenco dei presidenti del Bundestag dal 1949 ad oggi."}
{"id": "209649", "revid": "1516087", "url": "https://it.wikipedia.org/wiki?curid=209649", "title": "Opel Corsa", "text": "La Opel Corsa \u00e8 un'automobile di segmento B prodotta in pi\u00f9 serie a partire dal 1982 dalla casa automobilistica tedesca Opel.\nStoria.\nLa \"Opel Corsa\" \u00e8 una delle auto che hanno segnato la storia del marchio Opel. Conta all'attivo sei generazioni che l'hanno vista come una delle protagoniste dello scenario automobilistico inerente alle vetture da citt\u00e0 o comunque a quelle di piccole dimensioni.\nVenduta sui vari mercati mondiali tramite altre aziende del gruppo General Motors \u00e8 conosciuta anche come Vauxhall Corsa e Vauxhall Nova (solo versione A) sul mercato britannico, Chevrolet Corsa in America latina, Holden Barina in Australia (versione B e C) e Opel Vita in Giappone (a causa dell'omonimia con un modello della Toyota).\nLe dimensioni contenute e un design adattatosi periodo dopo periodo, fase dopo fase, hanno fatto s\u00ec che sia divenuta un best seller nel mondo delle utilitarie.\nSicurezza automobilistica.\nPer quanto riguarda la sicurezza automobilistica, la Corsa \u00e8 stata sottoposta pi\u00f9 volte ai crash test dell'EuroNCAP, totalizzando i punteggi di due stelle con la versione \"B\" nel 1997, tre stelle nel 2000, quattro stelle con la versione \"C\" nel 2002 e cinque stelle con la versione \"D\" nel 2006."}
{"id": "209651", "revid": "340520", "url": "https://it.wikipedia.org/wiki?curid=209651", "title": "Shoegaze", "text": "Lo shoegaze (o anche shoegazing) \u00e8 un sottogenere musicale dell'alternative rock, sviluppatosi nel Regno Unito alla fine degli anni ottanta.\nTra gli elementi identificativi, oltre a un significativo utilizzo di effetti (perlopi\u00f9 distorsore e riverbero) per le chitarre spesso impegnate in riff monocorda (\"drone\"), vi \u00e8 un forte senso melodico delle parti vocali, trattate come mero strumento supplementare e quasi \"sognanti\", tanto che il genere \u00e8 in buona misura legato al dream pop. Grazie al muro di feedback prodotto dalle chitarre, il risultato \u00e8 quasi assimilabile a certe produzioni di Phil Spector e ad una versione aggiornata e corretta (con l'utilizzo dell'elemento \"rumore\") del suo \"Wall of Sound\".\nEtimologia.\nLa genesi del nome (che in inglese significa \"fissare lo sguardo sulle scarpe\") \u00e8 attribuibile alla stampa musicale britannica, a partire dal NME, che adott\u00f2 questo termine per descrivere un atteggiamento introspettivo e quasi distaccato da parte dei musicisti di certe band evidenziato, durante le esibizioni dal vivo, dalla curiosa tendenza a muoversi poco sul palco e guardare in basso durante le esibizioni, come se si stessero guardando le scarpe.\nUn comportamento che, in parte, era dovuto dall'esigenza di controllare gli effetti a pedale della chitarra e del basso, al cui uso massiccio si deve il particolare \"muro sonoro\" caratterizzante del genere.\nUn'altra definizione della scena \"shoegaze\" fu quella coniata dal giornalista del Melody Maker Steve Sutherland che nel 1990 la descrisse come \"The Scene That Celebrates Itself \" (\"La Scena che celebra se stessa\"). In un tono ironico e quasi sprezzante, il termine focalizzava l'attenzione sul fatto che le band coinvolte sulla stessa scena, piuttosto che essere (come da tradizione) rivali tra loro, erano spesso viste partecipare le une ai concerti delle altre, oltre che impegnate a collaborare in progetti comuni.\nStoria.\nPrecursori della scena \"shoegaze\" furono i Jesus and Mary Chain e i My Bloody Valentine che per primi sperimentarono, in modi diversi, l'utilizzo straniante del feedback all'interno di strutture melodiche ben definite. Ispirati, i primi, da una certa tradizione garage rock degli anni sessanta e interessati, i secondi, ad una riscoperta del sound psichedelico di quello stesso decennio, entrambi i gruppi pagarono per\u00f2 un pesante debito creativo al lavoro dei Velvet Underground che, soprattutto col loro secondo album \"White Light/White Heat\", riscrissero e allargarono i confini della \"canzone\" rock tradizionale. Altra band seminale furono i Cocteau Twins, che in quegli anni imboccarono una strada parallela fatta di melodie squisitamente pop immerse in paesaggi sonori sognanti e atmosfere rarefatte e suggestive, create da chitarre riverberate e voci eteree e che port\u00f2, pi\u00f9 tardi, alla nascita del dream pop.\nCon loro sono state poste le basi per una scena, che annoverer\u00e0 gruppi come Ride, Lush, Chapterhouse, Slowdive, Telescopes, Curve, Spiritualized, Catherine Wheel, Moose, Pale Saints, Spacemen 3 e Loop. Questi ultimi influenzati da certe atmosfere krautrock anni settanta, inserirono un elemento di reiterazione nelle strutture dei brani che, in seguito, li port\u00f2 ad emanciparsi dalla stessa scena. Fuori dal mondo anglosassone, la band argentina Soda Stereo pubblic\u00f2 nel 1992 Dynamo, uno dei migliori esempi di shoegaze latinoamericano.\nIl fenomeno \"shoegaze\" ebbe una durata molto limitata, scomparendo nel giro di 3-4 anni. L'auto-indulgenza di parte delle band \"shoegaze\", fastidiosa soprattutto per la provenienza borghese dei loro componenti cominci\u00f2 molto presto ad essere percepita in netto contrasto con la nascente nuova ondata di gruppi Britpop che, al contrario, sembrava offrissero testi pi\u00f9 intelligibili, spesso incentrati sui problemi della gente comune e della classe operaia. Molte band cercarono allora nuove strade, virando verso il nascente britpop o ispirandosi alla scena grunge di Seattle.\nL'esperienza \"shoegaze\" trov\u00f2 un nuovo sviluppo nei primi anni 2000, sia nella scena indietronica di gruppi come Broadcast, Lali Puna e The Postal Service, che in un certo filone del post-rock e di band quali Flying Saucer Attack, Third Eye Foundation, Hood e Autolux.\nVerso la fine di questo decennio una nuova serie di band \"shoegaze\", identificate appunto come Nu gaze, ha riportato in auge il genere, reinserendo gli elementi identificativi originari. Band come Amusement Parks on Fire, Deerhunter, The Horrors, The Pains of Being Pure at Heart, A Place to Bury Strangers, Ulrich Schnauss, Silversun Pickups, Van She salutati con entusiasmo da critici e riviste di settore e che, secondo un articolo del blog \"Oxford Student\", propongono un genere di musica con \"riff reiterati, voce tenue e un muro di rumore, creato da chitarre o synth\"."}
{"id": "209654", "revid": "767487", "url": "https://it.wikipedia.org/wiki?curid=209654", "title": "Still Life (Opeth)", "text": "Still Life \u00e8 il quarto album della band svedese Opeth, pubblicato dalla Peaceville Records nel 1999 e ristampato il 27 febbraio 2001 in un'edizione digipack.\nIl disco.\nCome quasi tutti i lavori degli Opeth, quest'album combina elementi tipici del death metal (come chitarre estremamente distorte, ritmiche pesanti e cadenzate, e cantato growl) con altri tipici del progressive rock di Genesis e Camel.\nCome il suo predecessore (\"My Arms, Your Hearse\"), \"Still Life\" \u00e8 un concept album, che racconta di un uomo che torna alla sua citt\u00e0 natale dopo anni d'esilio per ritrovare la sua amata Melinda (nome che il cantante Mikael \u00c5kerfeldt ha dato alla propria figlia).\nLa canzone \"Benighted\" \u00e8 una traccia completamente acustica, con assoli di chitarra jazz; \u00e8 anche una delle poche canzoni della band che segue una struttura lineare con versi e ritornello. Il pezzo iniziale di chitarra \u00e8 una citazione di \"Never Let Go\" dei Camel.\nI disegni sono stati realizzati da Travis Smith. Questo, inoltre, \u00e8 stato il primo album della band su cui \u00e8 apparso il nuovo logo (usato ancora adesso) disegnato da Timo Ketola.\nNel 2001 la Peaceville Records ha pubblicato un'edizione limitata (mille copie) in due LP.\nConcept.\n\"The Moor\" introduce il personaggio principale come un reietto di una societ\u00e0 teocratica, a causa delle sue deformit\u00e0 fisiche che vengono percepite come il segno di una possessione demoniaca o di uno stato d'essere peccaminoso. Egli fu chiamato \"mostro empio, contaminatore\", e ricorda di essere stato picchiato, bruciato, ricoperto di fango e bandito dalla sua citt\u00e0. Ora sta tornando dopo 15 anni, per il suo amore Melinda, che ha dovuto lasciarsi dietro con l'esilio.\nIn \"Godhead's Lament\" il reietto tenta di nascondere il suo ritorno. Egli contempla le conseguenze e pensa di andarsene per sicurezza, ma non lo fa perch\u00e9 il suo amore per Melinda ha pi\u00f9 peso della sua volont\u00e0 di vivere. La maggior parte della canzone consiste nell'osservazione della sua amata da lontano. La canzone inoltre introduce l'occhio osservatore dell'autorit\u00e0 religiosa ed enfatizza il pericolo in cui il protagonista si trova.\n\"Benighted\" \u00e8 come una lettera d'amore, un'ode muta a Melinda. Il reietto cerca di convincere Melinda a scappare con s\u00e9, ed osserva che la religione della societ\u00e0 ha preso il controllo sulla sua vita. Egli le spiega che l'unico modo per liberarsi \u00e8 andare con lui.\n\"Moonlapse Vertigo\" ricorda che la gente della citt\u00e0 lo ucciderebbe, se solo capisse che lui si trova sul luogo. La canzone nomina il Concilio della Croce, il governo teocratico, che mostra esplicitamente disprezzo per i disgraziati e per i poveri. Egli capisce che non \u00e8 rimasto quasi pi\u00f9 tempo per fuggire e decide di incontrare Melinda e di condurla fuori dal paese con s\u00e9. Il reietto esprime il suo immenso odio verso il Concilio, cos\u00ec come la sua preoccupazione per Melinda.\n\"Face of Melinda\" dipinge la donna bruna come una creatura silenziosa e pensierosa, quando lui le si avvicina. Dopo il suo fallimento di corteggiarla, Melinda si fa monaca; comunque, egli non si arrende e \"trama di riaverla indietro\" per riempire il suo vuoto. Egli \u00e8 ormai senza cuore, ma le parla di tutto quello che ha rischiato per tornare da lei. Ella gli dice dei suoi fallimenti morale, ma rimane sorpresa da se stessa quando gli dice che l'ama ancora. La canzone finisce con un torvo indizio di ci\u00f2 che sta per accadere: \"La mia promessa \u00e8 fatta, ma il mio cuore \u00e8 tuo\", sono le ultime parole di Melinda.\n\"Serenity Painted Death\" inizia quando il reietto si sveglia e scopre che Melinda \u00e8 stata presa e che le \u00e8 stata tagliata la gola per essersi associata con un reietto. Consumato da una furia repressa, egli uccide brutalmente coloro che hanno assassinato Melinda e continua ad uccidere ogni soldato che pu\u00f2. Appena la sua mente divaga, per\u00f2, il Concilio della Croce \u00e8 pronto a catturarlo.\n\"White Cluster\" inizia con il ritorno del reietto ad uno stato sognante, per poi ritrovarsi in una cella di prigionia. Il Concilio della Croce cerca di farlo pentire, ma lui non \u00e8 sincero e quindi viene portato alla forca per essere impiccato. I cittadini che si sono riuniti per guardare l'esecuzione si vestono di bianco, a rappresentanza della loro credenza che il reietto sia nato senza anima. Il boia si avvicina a lui e gli lega il nodo scorsoio, permettendogli un momento di riflessione prima di essere impiccato. Proprio prima di incontrare la sua fine, egli sente una mano sulla spalla e quando si volta vede Melinda dietro di s\u00e9, pronta per unirsi a lui nella morte."}
{"id": "209656", "revid": "1318658", "url": "https://it.wikipedia.org/wiki?curid=209656", "title": "Marco Tullio Giordana", "text": "Ha vinto 4 David di Donatello di cui uno per la migliore sceneggiatura, uno per la miglior regia, uno per il miglior film e un David Scuola.\nBiografia.\nNato a Milano, vive a Crema. \u00c8 fratello minore di Franco Giordana (1940-2020), ingegnere meccanico, professore universitario e naturalista.\nNel corso degli anni settanta si accosta al cinema collaborando alla sceneggiatura del documentario \"Forza Italia!\" (1977), di Roberto Faenza, mentre il debutto dietro la macchina da presa arriva due anni dopo, nel 1979 con il lungometraggio \"Maledetti vi amer\u00f2\", presentato al Festival di Cannes e vincitore del Pardo d'oro al Festival di Locarno. Firma il soggetto di \"Car Crash\" (1980), di Antonio Margheriti, e l'anno seguente torna alla regia con un progetto ambizioso, \"La caduta degli angeli ribelli\", presentato al Festival di Venezia, nel quale prevalgono, come nell'opera prima, figure di terroristi. Nel 1984 adatta per la televisione il romanzo di Carlo Castellaneta \"Notti e nebbie\", in due puntate, incentrato sul personaggio di un fascista che vive a Milano il tramonto della Repubblica di Sal\u00f2.\nTorna a dirigere una nuova pellicola tre anni dopo, con \"Appuntamento a Liverpool\" (1987), film sulla strage dell'Heysel, quando il 29 maggio 1985 gli incidenti scoppiati a opera dei teppisti inglesi al seguito del Liverpool nella finale di Coppa Campioni a Bruxelles provocano 39 morti, 32 dei quali italiani. Anche questa volta l'opera viene proiettata in anteprima a Venezia. Nel 1991 partecipa al film collettivo \"La domenica specialmente\", diviso in quattro episodi (gli altri sono stati diretti da Giuseppe Tornatore, Giuseppe Bertolucci e Francesco Barilli), dirigendo l'episodio \"La neve sul fuoco\", ispirato ai racconti di Tonino Guerra. Nel 1995 si concentra nuovamente sulla storia italiana con \"Pasolini, un delitto italiano\".\nNel 1996 partecipa con altri registi, Gianni Amelio, Marco Risi, Alessandro D'Alatri e Mario Martone al progetto di Rai e UNICEF \"Oltre l'infanzia - Cinque registi per l'UNICEF\" con \"Scarpette bianche\". Nel 2000 torna al Festival di Venezia con \"I cento passi\", film di denuncia sulla vita e la morte di Peppino Impastato, che vince il premio per la migliore sceneggiatura. Nel 2003 realizza il film per la televisione \"La meglio giovent\u00f9\", che ripercorre la storia italiana dagli anni sessanta ad oggi, e che vince la sezione \"Un certain regard\" del Festival di Cannes. L'imponente opera (6 ore totali) viene prodotta dalla Rai, ma Raiuno ne pospone la messa in onda prima della sua accettazione (e premiazione) al Festival di Cannes, consentendone prima un'uscita nel circuito cinematografico proprio a cura di una societ\u00e0 di Rai Cinema, 01 Distribution. Il film, diviso in due parti esce in 30 sale cinematografiche in tutta Italia con una rivoluzionaria programmazione di due film da 3 ore l'uno: il passaparola del pubblico e le ottime recensioni della critica ne celebrano il successo, nonostante la lunga durata; in seguito \"La meglio giovent\u00f9\" verr\u00e0 trasmessa anche in televisione, in quattro puntate.\nNel 2005 si presenta in concorso a Cannes con \"Quando sei nato non puoi pi\u00f9 nasconderti\", che non bissa, per\u00f2, il successo de \"La meglio giovent\u00f9\". Nel 2007 ha realizzato un film televisivo in due puntate di cui \u00e8 stata distribuita nelle sale la versione cinematografica: \"Sanguepazzo\" il nuovo film di Giordana con Monica Bellucci, Luca Zingaretti e Alessio Boni che ripercorre le tragiche vicende della coppia di attori Ferida-Valenti che ebbero successo nell'era fascista e morirono fucilati dai partigiani dopo un processo sommario per la compromissione di Valenti (Ferida invece era innocente) con il regime, continuata anche dopo l'8 settembre 1943 in adesione alla Repubblica di Sal\u00f2. Nel 2012 realizza il film \"Romanzo di una strage\" (prodotto da Cattleya con Valerio Mastandrea, Pierfrancesco Favino, Michela Cescon, Laura Chiatti, Fabrizio Gifuni, Luigi Lo Cascio, Giorgio Colangeli, Omero Antonutti, Thomas Trabacchi, Giorgio Tirabassi, Denis Fasolo, Giorgio Marchesi, Sergio Solli, Giulia Lazzarini, Luca Zingaretti) dedicato alla strage di Piazza Fontana del 12 dicembre 1969 e ai fatti che ne seguirono, fino all'assassinio del commissario Luigi Calabresi il 17 maggio 1972."}
{"id": "209658", "revid": "119868887", "url": "https://it.wikipedia.org/wiki?curid=209658", "title": "Tani (Egitto)", "text": "Tani (in latino \"Tanis\", dal greco \u03a4\u03ac\u03bd\u03b9\u03c2; in egizio \"Djanet\"; oggi in arabo \u0635\u0627\u0646 \u0627\u0644\u062d\u062c\u0631, \u1e62\u0101n al-\u1e24a\u01e7ar) \u00e8 un sito archeologico in Egitto.\nIl sito si trova nella parte nord-est del delta del Nilo, sul ramo appunto detto \"tanitico\", nel governatorato di Sharqiyya. Tani fu fondata verso la fine della XX dinastia e divenne la capitale della parte nord dell'Egitto sotto i sovrani della XXI dinastia. Rimase capitale anche durante la seguente XXII dinastia anche se spesso in competizione con dinastie coeve regnanti in altre citt\u00e0. Costitu\u00ec un importante centro commerciale e strategico, principale porto egizio fino alla distruzione quasi totale compiuta dalle acque del lago Manzala nel VI secolo, evento dopo il quale l'abitato venne abbandonato.\nOltre a essere stata citata diverse volte all'interno dei testi biblici, nel film del 1981 di Steven Spielberg \"I predatori dell'arca perduta\" si immagina che la citt\u00e0 custodisse l'Arca dell'Alleanza.\nAbitato.\nIl sito fu identificato dall'egittologo Flinders Petrie alla fine del XIX secolo come la capitale hyksos Pi-Ramses, in considerazione del gran numero di rappresentazione di Ramses II: in realt\u00e0 si trattava di materiali di reimpiego provenienti dall'antica citt\u00e0, anche se recenti indagini stratigrafiche hanno identificato una fase di occupazione risalente all'et\u00e0 ramesside. Il sito venne scavato anche da Pierre Montet dal 1929 al 1940, e dal 1946 al 1951.\nLa cinta muraria e la parte centrale del grande tempio sono da attribuire a Psusennes I in base ai depositi di fondazione, mentre la porta monumentale orientale e gli altri edifici dedicati ad Amon risalgono alla successiva XXII dinastia. Psusennes edific\u00f2 tre templi dedicati alla triade tanitica: Amon, Khonsu e Mut. Il tempio di Khonsu si trova a nord, ma non ne rimane pi\u00f9 nulla dopo i lavori di Sheshonq V che lo demolirono per ricavarne materiali da costruzione per un lago sacro nelle vicinanze; e resta molto poco anche del tempio di Mut, costruito a sud sempre da Psusennes I - probabilmente per imitare la disposizione del complesso templare di Karnak - e rimaneggiato pi\u00f9 volte. La citt\u00e0 infatti fu occupata da nuove costruzioni durante la XXX dinastia e quella tolemaica.\nNecropoli.\nLa necropoli ospita molte sepolture regali della XXI dinastia: Montet vi trov\u00f2 la tomba di Psusennes I e della consorte Mutnedjemet, insieme alla sua mummia e i suoi oggetti di corredo funebre; il sito ospitava anche le tombe del principe ereditario Ankhefenmut e dell'alto dignitario Undebaunded. Amenemope non occup\u00f2 che per poco tempo l'ipogeo che gli era stato predisposto (NRT IV), dato che Siamon, un suo successore, lo trasfer\u00ec nella tomba della madre (di Amenemope), la regina Mutnedjemet (NRT III) per ragioni oggi ignote.&lt;br&gt;\nAnche molti faraoni della successiva XXII dinastia continuarono a essere sepolti a Tani: tra questi Sheshonq II, Takelot I, Osorkon II e il figlio Hornakht, e Sheshonq III."}
{"id": "209659", "revid": "124425578", "url": "https://it.wikipedia.org/wiki?curid=209659", "title": "Friedrich Ebert", "text": "Biografia.\nNato ad Heidelberg, era figlio di un sarto. La casa in cui nacque e abit\u00f2 al numero 18 della Pfaffengasse, nel pieno centro di Heidelberg, \u00e8 stata convertita in museo. Artigiano sellaio, ancora giovane si dedic\u00f2 al giornalismo politico, si impegn\u00f2 come sindacalista e come appartenente al Partito Socialdemocratico, diventando leader della sua ala sinistra e segretario generale nel 1905. Fu deputato al Reichstag fino al 1919.\nNell'agosto del 1914 Ebert convinse il suo partito a votare a favore del conflitto, motivando la scelta come un gesto patriottico e una misura difensiva contro le minacce rivolte alla Germania. La sua posizione a favore dell'approvazione dei crediti di guerra, cos\u00ec come quella di un altro leader revisionista come Philipp Scheidemann, recarono gravi spaccature nel partito fino alla scissione di una sua parte, che diede vita al Partito Socialdemocratico Indipendente di Germania (USPD) agli inizi del 1917. Nel corso della guerra si oppose sempre pi\u00f9 alla politica imperiale, che, contrariamente alla sua iniziale convinzione, non gli sembrava pi\u00f9 mossa da necessit\u00e0 di difesa; si mise in relazione con i socialisti stranieri e presiedette la delegazione tedesca al congresso socialista di Stoccolma.\nQuando la sconfitta della Germania apparve inevitabile, venne costituito un nuovo governo formato dal principe Maximilian di Baden, che incaric\u00f2 Ebert e altri membri del Partito Socialista Democratico di far parte del ministero nell'ottobre del 1918. Nominato cancelliere il 9 novembre dello stesso anno, proclam\u00f2 la Repubblica assieme a Philipp Scheidemann e chiam\u00f2 quest\u2019ultimo alla presidenza del consiglio. Contrast\u00f2 nel gennaio del 1919 l'insurrezione dello spartachismo, che fu sconfitta grazie all'azione congiunta di Scheidemann e Gustav Noske, con il concorso dei Freikorps.\nIl 13 febbraio successivo Ebert fu eletto dall'assemblea riunitasi a Weimar presidente del Reich. Attaccato dall'estrema sinistra e dall'estrema destra, cerc\u00f2 di assicurare alla Repubblica di Weimar una direzione stabile di fronte alla crisi morale ed economica che la travagliava. In politica estera sostenne gli sforzi del ministro Stresemann di riappacificazione con la Francia. Il suo mandato quinquennale fu prorogato di due anni, ma mor\u00ec prima di poterlo terminare il 28 febbraio 1925 a Berlino.\nA causa del suo appoggio allo sciopero del 1918 fu duramente attaccato da giornalisti e politici dell'estrema destra. Gli attacchi, spesso violenti, lo indussero, nel 1924, a far causa al giornalista Rothard, che lo accusava di essere un traditore.\nA causa del suo appoggio all'ingresso della Germania nella grande guerra e di altre posizioni giudicate reazionarie, la sua morte fu annunciata da \"l'Unit\u00e0\", organo di stampa del Partito Comunista d'Italia, con un articolo dal titolo \"La morte del social-traditore Ebert\", che si conclude con queste parole: \u00abgli operai e i contadini d'Italia, di fronte al passaggio di questo feretro social-democratico, passano oltre. Senza scoprirsi. Perch\u00e9 il morto fu un boia del proletariato\u00bb.\nL'omonimo figlio Friedrich Ebert fu un politico di spicco della Germania Est.\nFondazione.\nAlla sua morte nel 1925 fu creata la fondazione che porta il suo nome (\"Friedrich-Ebert-Stiftung\" o \"FES\"), che \u00e8 la pi\u00f9 antica fondazione politica della Germania."}
{"id": "209662", "revid": "33751", "url": "https://it.wikipedia.org/wiki?curid=209662", "title": "FIFA Confederations Cup", "text": "La FIFA Confederations Cup \u00e8 stata una competizione calcistica per squadre maschili nazionali organizzata dalla FIFA.\nTenutasi storicamente a intervalli variabili, nella sua forma pi\u00f9 recente (dal 2005 al 2017) si disput\u00f2 a cadenza quadriennale nell'anno precedente al mondiale nello stesso Paese che l'anno successivo avrebbe organizzato la competizione; tra il 1997 e il 2003 ebbe luogo, altres\u00ec, a cadenza biennale negli anni dispari.\nInoltre, le prime due edizioni, organizzate nel 1992 e nel 1995 con il nome di \"Coppa re Fahd\" in onore dell'allora sovrano saudita, nel cui Paese si tenne, furono ufficializzate solo a posteriori dalla FIFA, che assunse formalmente l'organizzazione del torneo solo nel 1997.\nNel 2019 la competizione fu soppressa per fare spazio, nel relativo calendario, alla versione estesa della Coppa del mondo per club FIFA.\nCriteri di selezione delle squadre partecipanti.\nLa Confederations Cup prevedeva la partecipazione di otto squadre, ciascuna proveniente dalle sei federazioni internazionali. All'evento prendevano parte i campioni di ciascun continente, cui si aggiungevano la nazione di casa (che l'anno successivo avrebbe ospitato il campionato del mondo) ed i campioni del mondo in carica. Le nazionali si qualificavano secondo il calendario seguente:\nLa nazione ospitante coincideva con quella che avrebbe organizzato, l'anno dopo, il campionato del mondo e veniva individuata almeno cinque anni prima del torneo. In seguito, veniva ammessa la squadra campione del mondo, la cui presenza era resa nota tre anni prima della competizione. Nel corso dell'anno seguente (dispari) si conoscevano le rappresentanti dell'Asia (inizio anno), del Sudamerica (met\u00e0 anno) e del Nord-Centro America (met\u00e0 anno o pi\u00f9 avanti). Un anno pi\u00f9 tardi (bisestile) si qualificavano i campioni d'Oceania e d'Europa, attorno ai mesi di giugno e luglio. Infine, all'inizio dell'anno in cui era previsto il torneo, si qualificava la squadra che rappresentava l'Africa: il suo nome non era pertanto noto al momento del sorteggio, che si svolgeva indicativamente sei mesi prima della Confederations Cup. Tale schema ricalcava quello utilizzato per i Mondiali, di cui la manifestazione rappresentava una sorta di prova generale.\nNel caso in cui una nazionale detenesse sia il titolo mondiale che quello del proprio continente, a rappresentare la federazione era chiamata la finalista di quest'ultimo torneo. Nel dicembre 2004 la FIFA, oltre a portare la cadenza della coppa da biennale a quadriennale, inser\u00ec nel regolamento una clausola che permetteva ai campioni d'Europa e del Sudamerica di rinunciare alla partecipazione. Lo spostamento del torneo aveva creato problemi di calendario, non riuscendo a sovrapporsi ai programmi della Coppa d'Africa e della Gold Cup. Pertanto, si era deciso che la rappresentante nordamericana fosse individuata da uno spareggio tra le ultime due vincitrici del torneo \u2013 da disputarsi tre anni prima dell'evento \u2013 a meno che esse non coincidessero; la competizione africana era stata, invece, fissata per lo stesso anno in cui si svolgeva la Confederations Cup, nei mesi di gennaio o febbraio. Occasionalmente si \u00e8 fatto ricorso ad inviti per raggiungere il numero di squadre partecipanti.\nRegolamento e formula.\nL'ultimo formato, istituito a partire dall'edizione del 1997, prevedeva due gironi all'italiana da quattro squadre ciascuno. Le formazioni si affrontavano in partite secche, con le prime due di ogni gruppo che accedevano alle semifinali. Tale turno metteva di fronte la vincente di ciascun girone con la seconda classificata dell'altro: avevano poi luogo le finali, che assegnano il primo e terzo posto. Durante la fase ad eliminazione diretta, in caso di parit\u00e0 al termine dei tempi regolamentari, si procedeva con i supplementari e, eventualmente, con i rigori.\nIl sorteggio avveniva nell'autunno dell'anno bisestile nel Paese in cui si sarebbe tenuta la Confederations Cup. La competizione si svolgeva nel mese di giugno, occupando circa due settimane.\nStoria.\nLa prima edizione si disput\u00f2 nell'ottobre 1992, in Arabia Saudita: oltre ai padroni di casa (vincitori del titolo asiatico) erano presenti l'Argentina (campione sudamericana), la Costa d'Avorio e gli Stati Uniti (rispettivamente detentrici della Coppa d'Africa e della Gold Cup). Il torneo si svolse interamente ad eliminazione diretta, con semifinali e finale: i sauditi ebbero la meglio sugli americani per 3-0, mentre l\"'Albiceleste\" liquid\u00f2 con un perentorio 4-0 gli \"Elefanti\". Gli statunitensi conquistarono la terza piazza, battendo per 5-2 gli ivoriani; l'Argentina sconfisse invece (3-1) gli arabi, aggiudicandosi il trofeo. Il secondo torneo ebbe ancora luogo in terra araba, nel gennaio 1995: il lotto fu ampliato a sei contendenti, aggiungendo i campioni d'Europa della Danimarca. Le squadre furono divise in due gironi all'italiana, entrambi triangolari. La vittoria finale and\u00f2 agli scandinavi, che piegarono per 2-0 l'Argentina. Tali edizioni furono organizzate in onore del re Fahd, tanto da recarne il nome.\nNel 1997 la FIFA assunse il patrocinio del torneo, ampliandone ad otto il numero di partecipanti e mutandone la formula. A vincere fu il Brasile, mentre nel 1999 la coppa lasci\u00f2 il golfo Persico per approdare su quello messicano: gli stessi Tricolor sollevarono il trofeo, risultando la prima squadra a vincere in casa la Confederations Cup. Il 2001 vide il torneo disputarsi in Giappone e Corea del Sud, negli stadi che avrebbero poi ospitato il Mondiale. Si impose la Francia, vittoriosa sui nipponici, che due anni pi\u00f9 tardi fu la prima Nazionale a bissare il titolo. L'edizione del 2003, giocata proprio nel paese transalpino, rimase tuttavia famosa per la morte del camerunense Marc-Vivien Fo\u00e9. Il calciatore fu colto da un infarto durante la semifinale tra la sua squadra e la Colombia, accasciandosi per non riprendere pi\u00f9 conoscenza. Ancora sotto shock per la tragedia, i \"Leoni Indomabili\" persero la finale contro i \"Blues\". Il fatto funesto attir\u00f2 numerose critiche verso la FIFA, rea di organizzare un calendario calcistico troppo affollato. Nel 2004 la cadenza fu modificata in fissa e quadriennale; venne inoltre stabilita l'assegnazione del torneo allo stato che avrebbe ospitato il Mondiale, cos\u00ec da renderne la Confederations Cup una prova. Il 2005 segn\u00f2 la seconda affermazione del Brasile, che super\u00f2 a stento il girone per poi battere la Germania padrona di casa e l'Argentina. Il successo dei verdeoro fu replicato sia nel 2009 che nel 2013, in entrambi i casi con un percorso netto (5 vittorie in altrettante partite). Nel 2017 si impose, infine, la Germania, che batt\u00e9 il Cile.\nL'edizione del 2021 avrebbe dovuto disputarsi fra giugno luglio in Qatar (nazione a cui era stato assegnato il campionato del mondo 2022), ma, a causa delle alte temperature estive del Paese qatariota, la FIFA decise di assegnarla ad un altro membro della confederazione asiatica. Ciononostante, negli anni successivi emersero dubbi circa l'effettiva disputa del torneo, gi\u00e0 peraltro apertamente criticato dalla federazione calcistica tedesca, ipotizzando che potesse essere sostituito da una versione allargata della Coppa del mondo per club. Nel marzo del 2019 la FIFA ha ufficializzato l'allargamento a ventiquattro squadre della Coppa del mondo per club a partire dal 2021 e, contestualmente, la soppressione della FIFA Confederations Cup.\nMedagliere.\nSegue una lista delle squadre che hanno raggiunto le prime tre posizioni in almeno un'edizione della Confederations Cup. Il Brasile, con cinque finali raggiunte, comanda la classifica delle finali giocate. A puro titolo statistico, nessuna nazionale vincitrice della Confederations Cup ha mai vinto il mondiale successivo a quell\u2019edizione.\nPartecipazioni e prestazioni.\n1T: eliminata al primo turno.\nV: campione.\nQ: qualificata per la prossima edizione.\nR: rinunciataria."}
{"id": "209667", "revid": "92723", "url": "https://it.wikipedia.org/wiki?curid=209667", "title": "Teoria assiomatica degli insiemi", "text": "La teoria degli insiemi \u00e8 una branca della matematica sviluppata principalmente dal matematico tedesco Georg Cantor alla fine del XIX secolo. Inizialmente controversa, la teoria degli insiemi \u00e8 arrivata ad avere il ruolo di teoria fondamentale nella matematica moderna, nel senso di una teoria invocata per giustificare le assunzioni fatte riguardo all'esistenza degli oggetti matematici (come i numeri o le funzioni) e delle loro propriet\u00e0.\nLe formulazioni formali della teoria degli insiemi hanno giocato anche un ruolo fondamentale nello specificare un ideale di rigore matematico nelle dimostrazioni. Mentre i concetti basilari della teoria degli insiemi sono usati ovunque in matematica, la teoria in s\u00e9 \u00e8 seguita come tema specialistico da un numero piccolo di matematici e logici.\nSi deve ricordare inoltre che ci sono matematici che usano e promuovono diversi approcci ai fondamenti della matematica.\nI concetti basilari della teoria degli insiemi sono \"insieme\" e \"appartenenza\". Un insieme \u00e8 pensato come una collezione di oggetti, chiamati \"elementi\" (o \"membri\") dell'insieme. In matematica, gli elementi di un insieme sono oggetti matematici qualsiasi, e in particolare possono essere insiemi. Quindi si parla dell'insieme N dei numeri naturali { 0, 1, 2, 3, 4, ... }, dell'insieme dei numeri reali, e dell'insieme delle funzioni che associano numeri naturali a numeri naturali; ma anche, ad esempio, dell'insieme { 0, 2, N } che ha come elementi i numeri 0 e 2 e l'insieme N.\nInizialmente fu sviluppata quella che ora \u00e8 chiamata teoria \"ingenua\" o \"intuitiva\" degli insiemi (vedi teoria ingenua degli insiemi). Si scopr\u00ec che lasciando la possibilit\u00e0 di eseguire qualsiasi operazione sugli insiemi si arrivava a paradossi (come il paradosso di Russell). Per affrontare questi problemi si dovette ricostruire la teoria degli insiemi, questa volta con un approccio assiomatico.\nLe origini della teoria rigorosa degli insiemi.\nL'idea importante di Cantor, che rese la teoria degli insiemi un nuovo campo di studio, \u00e8 stata quella di affermare che due insiemi \"A\" e \"B\" hanno lo stesso numero di elementi se esiste un modo di appaiare esaustivamente gli elementi di \"A\" con gli elementi di \"B\". Quindi l'insieme N dei numeri naturali ha la stessa cardinalit\u00e0 dell'insieme Q dei numeri razionali (entrambi sono detti numerabili), anche se N \u00e8 un sottoinsieme proprio di Q. D'altra parte, l'insieme R dei numeri reali non ha la stessa cardinalit\u00e0 di N o Q, ma una maggiore (\u00e8 detto non numerabile). Cantor forn\u00ec due dimostrazioni della non numerabilit\u00e0 di R. La seconda di queste, che sfrutta quella che \u00e8 nota come costruzione diagonale, ha avuto una straordinaria influenza e innumerevoli applicazioni in matematica e logica.\nCantor and\u00f2 oltre e costru\u00ec una gerarchia infinita di insiemi infiniti, i numeri ordinali e cardinali. Questo procedimento era controverso ai suoi tempi, e aveva l'opposizione del finitista Leopold Kronecker, ma oggi non c'\u00e8 disaccordo significativo fra i matematici sulla correttezza delle idee di Cantor.\nCantor svilupp\u00f2 la teoria degli insiemi ancora in termini \"ingenui\", nel senso che non aveva in mente una precisa assiomatizzazione. In retrospettiva, possiamo dire che Cantor usava implicitamente l'assioma di estensionalit\u00e0, l'assioma dell'infinito e l'assioma di comprensione. Tuttavia l'ultimo porta direttamente al paradosso di Russell, mediante la costruzione dell'insieme \"S\" := {\"A\" : \"A\" non \u00e8 in \"A\"} degli insiemi che non appartengono a s\u00e9 stessi. (Se \"S\" appartiene a s\u00e9 stesso, allora non vi appartiene, portando a una contraddizione, cos\u00ec \"S\" non pu\u00f2 appartenere a s\u00e9 stesso. Ma allora \"S\" dovrebbe appartenere a s\u00e9 stesso, portando ad un assurdo.) Quindi gli insiemisti furono costretti ad abbandonare o la logica classica o la comprensione illimitata, e la seconda scelta fu considerata molto pi\u00f9 ragionevole. (Bench\u00e9 l'intuizionismo abbia un notevole seguito, il paradosso continua a valere anche nella logica intuizionistica. Non c'\u00e8 paradosso nella logica brasiliana, ma questa era del tutto sconosciuta al tempo).\nAllo scopo di evitare questo paradosso e paradossi simili, Ernst Zermelo fece uso di un sistema di assiomi per la teoria degli insiemi nel 1908. Incluse in questo sistema l'assioma della scelta, molto controverso, che gli fu necessario per la dimostrazione del teorema del buon ordinamento (o teorema di Zermelo). Questo sistema \u00e8 stato successivamente raffinato da Adolf Fraenkel e Thoralf Skolem, portando agli assiomi ora utilizzati.\nAssiomi della teoria degli insiemi.\nGli assiomi della teoria degli insiemi pi\u00f9 studiati e utilizzati ora, bench\u00e9 posti nella loro forma finale da Skolem, costituiscono la teoria degli insiemi di Zermelo-Fraenkel (ZF). In realt\u00e0 questa espressione in genere esclude l'assioma della scelta, che in passato era molto pi\u00f9 controverso rispetto ad ora. Quando questo assioma \u00e8 incluso, il sistema risultante \u00e8 detto ZFC (\"Zermelo-Fraenkel-Choice\").\nUn'importante caratteristica di ZFC \u00e8 che tutti gli oggetti che tratta sono insiemi. In particolare, ogni elemento di un insieme \u00e8 esso stesso un insieme. Altri oggetti matematici familiari, come i numeri, devono essere definiti successivamente in termini di insiemi.\nI dieci assiomi di ZFC sono qui elencati (a rigore gli assiomi di ZFC sono soltanto stringhe di simboli logici. Quello che segue deve essere visto come un tentativo di esprimere il senso degli assiomi in Italiano. Inoltre l'assioma di separazione, insieme con l'assioma di rimpiazzamento, \u00e8 in realt\u00e0 uno schema di assiomi, uno per ciascuna proposizione). Ogni assioma ha ulteriori informazioni nel suo articolo.\nGli assiomi della scelta e di regolarit\u00e0 sono tuttora controversi presso una minoranza di matematici. Altri sistemi assiomatici per la teoria degli insiemi comprendono la teoria degli insiemi di Von Neumann-Bernays-G\u00f6del (NBG), la teoria degli insiemi di Kripke-Platek (KP) e la teoria degli insiemi di Morse-Kelley.\nIndipendenza da ZFC.\nMolte importanti affermazioni sono indipendenti da ZFC, vedi l'elenco di affermazioni indecidibili in ZFC. L'indipendenza \u00e8 provata generalmente per forzatura, cio\u00e8 mostrando che ogni modello numerabile transitivo di ZFC (pi\u00f9 eventualmente gli assiomi dei grandi cardinali) pu\u00f2 essere esteso in modo da soddisfare l'affermazione in questione, e (mediante una diversa espansione) la sua negazione. Alcune affermazioni indipendenti da ZFC si dimostrano valide in particolari modelli interni, come nel caso dell'universo costruibile. Tuttavia, alcune affermazioni vere riguardo agli insiemi costruibili non sono consistenti con gli assiomi dei grandi cardinali.\nEcco alcune affermazioni la cui indipendenza \u00e8 dimostrabile per forzatura:\nNota:\nUna variante del metodo di forzatura pu\u00f2 essere usato per dimostrare la consistenza e l'indimostrabilit\u00e0 dell'assioma della scelta, cio\u00e8, che l'assioma della scelta \u00e8 indipendente da ZF. La consistenza della scelta pu\u00f2 essere verificata in modo (relativamente) facile dimostrando che il modello interno L soddisfa la scelta (quindi ogni modello di ZF contiene un sottomodello di ZFC e perci\u00f2 la consistenza di ZF, Con(ZF), implica Con(ZFC)). Dal momento che la forzatura preserva la scelta non possiamo produrre direttamente un modello che contraddice la scelta da un modello che la soddisfa. Tuttavia possiamo usare la forzatura per creare un modello che contiene un opportuno sottomodello, vale a dire uno che soddisfa ZF ma non C.\nLa forzatura \u00e8 forse il metodo pi\u00f9 pratico per la dimostrazione dei risultati di indipendenza, ma non \u00e8 l'unico. In particolare il secondo teorema di incompletezza di G\u00f6del, il quale afferma che nessun sistema assiomatico sufficientemente complesso pu\u00f2 provare la sua consistenza, pu\u00f2 essere usato per dimostrare risultati di indipendenza. In questo approccio si dimostra che una particolare asserzione nella teoria degli insiemi pu\u00f2 essere usata per provare l'esistenza di un insieme modello di ZFC e quindi dimostrare la consistenza di ZFC. Poich\u00e9 sappiamo che Con(ZFC) (la proposizione che afferma la consistenza di ZFC nel linguaggio della teoria degli insiemi) \u00e8 indimostrabile in ZFC, nessuna asserzione che permette una simile dimostrazione pu\u00f2 essere dimostrata in ZFC. Ad esempio questo metodo pu\u00f2 essere usato per dimostrare che l'esistenza dei grandi cardinali non \u00e8 dimostrabile in ZFC.\nTeoria degli insiemi (ZFC) come fondamento della matematica.\nDagli assiomi iniziali della teoria degli insiemi \u00e8 possibile costruire tutti gli altri concetti e oggetti matematici: numero, continuo, ordine, relazione, funzione, etc.\nAd esempio, mentre gli elementi di un insieme non hanno un ordine intrinseco, \u00e8 possibile costruire modelli di liste ordinate. Il passo fondamentale \u00e8 la capacit\u00e0 di modellare la coppia ordinata ( a, b ) che rappresenta l'appaiamento di due oggetti \"nell'ordine dato\". La propriet\u00e0 che definisce una coppia ordinata \u00e8 ( a, b ) = ( c, d ) se e solo se a = c e b = d. L'approccio fondamentalmente \u00e8 quello di specificare i due elementi e indicare quale \u00e8 il primo, usando la costruzione:\nformula_1\nLe liste ordinate di lunghezza maggiore possono essere costruite induttivamente:\nformula_2\nUn altro esempio \u00e8 una costruzione minimale per i numeri naturali, principalmente basata sull'assioma dell'infinito, dovuta a von Neumann. Abbiamo bisogno di produrre una successione infinita di insiemi, dotata di una relazione di 'successore', come modello degli assiomi di Peano. Questa procedura fornisce una rappresentazione canonica per il numero N, come particolare scelta di un insieme contenente esattamente N elementi distinti.\nProcediamo induttivamente:\nformula_3\nad ogni passo costruiamo un nuovo insieme di N elementi come l'insieme degli elementi (gi\u00e0 definiti) 0, 1, 2, ..., N - 1. Pi\u00f9 formalmente, ad ogni passo il successore di N \u00e8 N\u00a0\u222a\u00a0 { N }. In questo modo si ottiene un modello adeguato per l'intero insieme dei numeri naturali.\nPoich\u00e9 le relazioni, e in particolare le funzioni sono definite come insiemi di coppie ordinate, ed esistono costruzioni progressive degli interi, razionali, reali e numeri complessi a partire dall'insieme dei numeri naturali, siamo in grado di modellare essenzialmente tutte le strutture familiari della matematica.\nSpesso si afferma che la teoria assiomatica degli insiemi \u00e8 un fondamento adeguato per la matematica moderna, nel senso che \"in principio\" tutte le dimostrazioni possono essere scritte formalmente in termini di teoria degli insiemi. Tuttavia in generale non c'\u00e8 nessun vantaggio nel fare questo, perch\u00e9 le differenze nei risultati rispetto alla pratica usuale sono minime. Un'area in cui pu\u00f2 apparire uno scarto fra la pratica e la formalizzazione \u00e8 la teoria delle categorie, dove ad esempio un concetto come 'la categoria di tutte le categorie' richiede un trattamento insiemistico particolarmente accurato.\nBuona fondatezza e iperinsiemi.\nNel 1917, Dmitry Mirimanov (scritto anche come \"Mirimanoff\") ha introdotto il concetto di buona fondatezza:\nIn ZFC non esistono infinite \u2208-successioni decrescenti grazie all'assioma di regolarit\u00e0 (per una dimostrazione vedi Assioma di regolarit\u00e0). Di fatto, l'\"assioma di regolarit\u00e0\" \u00e8 spesso chiamato \"assioma della fondatezza\" poich\u00e9 pu\u00f2 essere provato che in ZFC- (cio\u00e8,\nZFC senza l'assioma di regolarit\u00e0) la buona fondatezza implica la regolarit\u00e0.\nNelle varianti di ZFC senza l'assioma di regolarit\u00e0, si presenta la possibilit\u00e0 di insiemi non ben fondati. Lavorando in una simile struttura, un insieme non necessariamente ben fondato \u00e8 detto iperinsieme. Chiaramente, se \"A\" \u2208 \"A\", allora \"A\" \u00e8 un iperinsieme non ben fondato.\nLa teoria degli iperinsiemi \u00e8 stata applicata in informatica (algebra dei processi e semantica finale), in linguistica (teoria delle situazioni), e in filosofia (lavori sul paradosso del mentitore).\nSono ben noti tre distinti assiomi di anti-fondatezza:\nIl primo di questi, AFA, \u00e8 basato sui grafi accessibili e afferma che due iperinsiemi sono uguali se e solo se possono essere rappresentati dallo stesso grafo. In questo contesto, si pu\u00f2 mostrare che il cosiddetto atomo di Quine, definito formalmente da Q={Q}, esiste ed \u00e8 unico.\n\u00c8 bene sottolineare che la teoria degli iperinsiemi \u00e8 pi\u00f9 una estensione della teoria degli insiemi classica che un sostituto: gli insiemi ben fondati in un dominio di iperinsiemi sono conformi alla teoria degli insiemi classica.\nObiezioni alla teoria degli insiemi.\nAlcuni matematici di spicco come Henri Poincar\u00e9 e Leopold Kronecker hanno sollevato obiezioni sull'uso della teoria degli insiemi come fondamento per la matematica, dichiarando che \u00e8 solo un gioco dotato di elementi di fantasia. In particolare si pensa che Henri Poincar\u00e9 abbia detto: \"la teoria degli insiemi \u00e8 una malattia da cui la matematica un giorno si riprender\u00e0\" (questa citazione \u00e8 parte del folklore matematico, la sua fonte originale \u00e8 ignota); Errett Bishop respinse la teoria degli insiemi considerandola matematica di Dio, e sostenendo che dovremmo lasciarla a Dio.\nL'obiezione pi\u00f9 frequente alla teoria degli insiemi \u00e8 la visione costruttivista in cui la matematica \u00e8 vagamente connessa alla computazione; in questo caso si sostiene che la teoria ingenua degli insiemi \u00e8 stata formalizzata con l'aggiunta di elementi non computabili.\nLa teoria dei topoi \u00e8 stata proposta come alternativa alla tradizionale teoria degli insiemi assiomatica. La teoria dei topoi include molte alternative alla teoria degli insiemi come il costruttivismo, la teoria degli insiemi sfocati, la teoria degli insiemi finiti, e la teoria degli insiemi computabili.\nCollegamenti esterni.\nPer informazioni sulla storia delle notazioni vedi"}
{"id": "209668", "revid": "122869466", "url": "https://it.wikipedia.org/wiki?curid=209668", "title": "Krautrock", "text": "Il krautrock (anche chiamato con l'espressione tedesca Kosmische Musik, in italiano musica cosmica) \u00e8 un termine coniato dalla stampa e critica angloamericana in riferimento alla scena musicale costituita dai gruppi attivi in Germania negli anni settanta che hanno prodotto in varia misura forme musicali nuove sulla base del rock progressivo o della musica elettronica tedesca (ad esempio Karlheinz Stockhausen) dei decenni precedenti. Fra i principali artisti della stilistica si contano Klaus Schulze, i Faust, i Popol Vuh, i Tangerine Dream, i Kraftwerk e i Cluster.\nStoria.\nLa musica cosmica tedesca si afferm\u00f2 in seguito al primo allunaggio (1969) e venne portata a definizione da Rolf-Ulrich Kaiser. Invece, il termine \"krautrock\", con cui si verr\u00e0 a identificare tale corrente, fu utilizzato per la prima volta in senso denigratorio sulle pagine del settimanale inglese \"Melody Maker\".\nIl krautrock influ\u00ec su artisti provenienti da altri percorsi, come David Bowie (cfr. la cosiddetta \"trilogia berlinese\") e i vari gruppi della new wave, dello shoegaze, del post-rock e della techno. Il genere ha contribuito molto alla nascita e all'evoluzione della musica ambient e della new age. Parallelamente al krautrock, nasceva la Berlin School, uno stile incentrato sulle tastiere che ebbe fra i suoi principali esponenti gli stessi Tangerine Dream.\nAlla fine degli anni novanta si assistette ad un crescente interesse verso il krautrock, grazie anche alla circolazione di informazioni su internet e all'opera divulgativa di Julian Cope. Fra essi si contano i Sankt Otten, gli Emeralds e i Forma.\nCaratteristiche.\nSecondo Claudio Quarantotto, il krautrock presenta due filoni principali: uno \"solare\" che \"tende alla scoperta del fascino degli spazi infiniti, percorsi da messaggeri angelici che annunciano la \u00abpace in terra agli uomini di buona volont\u00e0\u00bb\" e uno \"lunare\", che definisce \"incubico, da messa nera elettronica, a base di sabba di note violente e impazzite\".\nLa definizione comprende gruppi diversi tra loro, dallo sperimentalismo totale e privo di regole dei Faust alle derive cosmiche dei Tangerine Dream e dei Cluster, dalle anticipazioni di new age degli Ash Ra Tempel e dei Popol Vuh alla proto-new wave (dai risultati diversi tra loro) dei Can e dei Neu! (e delle derivazioni di questi ultimi come gli Harmonia e i LA D\u00fcsseldorf), dalla nascita della techno tramite i Kraftwerk al rock apocalittico degli Amon D\u00fc\u00fcl I e II, fino alle improvvisazioni \"freak\" dei Cosmic Jokers."}
{"id": "209669", "revid": "125372485", "url": "https://it.wikipedia.org/wiki?curid=209669", "title": "Alfonso XIII di Spagna", "text": "Biografia.\nNascita e ascesa.\nAnche se il regno di Alfonso si concluse male, incominci\u00f2 nel migliore dei modi: il giornale francese \"Le Figaro\" scrisse che il giovane re era \"il pi\u00f9 felice e il pi\u00f9 amato di tutti i sovrani della terra\". Quando nel 1902 divenne maggiorenne, per una settimana in Spagna ci furono festeggiamenti, corride, balli e ricevimenti.\nMatrimonio.\nIl 31 maggio 1906 Alfonso spos\u00f2 la principessa Vittoria Eugenia di Battenberg (1887-1969), nipote di Edoardo VII del Regno Unito: Altezza Serenissima per nascita, fu creata Altezza Reale un mese prima delle nozze, affinch\u00e9 queste fossero tra eguali. Mentre i due sposi ritornavano dalla cerimonia nuziale, sfuggirono a un attentato da parte di un anarchico, Mateu Morral: la bomba che lanci\u00f2 uccise o fer\u00ec molti componenti del corteo regale e cittadini che lo stavano guardando.\nRegno.\nNei primi anni del Novecento tutta l'Europa visse un enorme progresso economico, sociale e culturale e anche la Spagna si incammin\u00f2 verso l'industrializzazione, soprattutto nelle regioni della Catalogna e dei Paesi Baschi (rispettivamente nei settori tessile e metallurgico), si promosse la cultura (Generazione del '27), mentre il regime liberale si consolid\u00f2. Dopo la disastrosa guerra contro gli Stati Uniti, la Spagna aveva perduto le ultime colonie americane (Cuba e Porto Rico) e le Filippine, generando non pochi contrasti nell'esercito, a causa dei quali il governo si impegn\u00f2 con la Francia nella corsa colonialista verso il Marocco, ottenendo la zona costiera del Mediterraneo (1903).\nIl periodo tra il 1910 e il 1914 fu dominato dal Partito Liberale Riformista, il quale, salito al potere, attu\u00f2 una riforma elettorale che introduceva il proporzionale, var\u00f2 leggi laiche e ridusse i dazi doganali; dall'altro lato, per\u00f2, le continue incertezze interne favorirono i partiti di sinistra e aumentarono i contrasti tra i ceti operaio e borghese che avrebbero poi provocato la caduta del regime. Durante la prima guerra mondiale, a causa dei vincoli di parentela del re con tutti i sovrani europei e delle divisioni nell'opinione pubblica, la Spagna rimase neutrale. Il re mise in atto nel palazzo reale di Madrid un ufficio per i prigionieri che coordinava la rete diplomatica e militare spagnola all'estero per intervenire in favore delle migliaia di prigionieri di guerra, ricevendo e rispondendo a migliaia di lettere da tutta Europa.\nFu un acceso promotore del turismo in Spagna. Ai problemi di alloggio per gli ospiti al suo matrimonio suppl\u00ec dando il via alla costruzione del lussuoso Hotel Palace a Madrid e sostenne la creazione di una rete di alloggi gestiti dallo stato (\"Parador\") presso le costruzioni storiche della Spagna. La sua passione per lo sport del calcio lo condusse a patrocinare parecchie squadre che presero il titolo di \"Real\", come la Real Sociedad, il Real Madrid, il Real Betis e la Real Uni\u00f3n. La Spagna per\u00f2 conobbe numerose rivolte sociali nelle sue grandi citt\u00e0 durante i primi due decenni del XX secolo. Una delle pi\u00f9 importanti avvenne nel 1909 a Barcellona ed \u00e8 conosciuta come la Settimana Tragica. Uno dei fattori che suscitarono queste rivolte fu l'insoddisfazione della popolazione per la guerra del Marocco.\nGuerra civile.\nInoltre, la Spagna soffriva problemi di grande importanza, che finirono con il far cadere la monarchia liberale: la mancanza di una reale rappresentativit\u00e0 politica dei grandi gruppi sociali, la pessima situazione delle classi popolari, in particolare dei contadini, e il nazionalismo catalano guidato dalla potente borghesia di Barcellona. Questa turbolenza politica e sociale imped\u00ec che i partiti che si alternavano al governo riuscissero ad attuare una vera democrazia liberale; tutto ci\u00f2 condusse verso l'istituzione della dittatura di Miguel Primo de Rivera, accettata dal monarca. Il tentativo di migliorare la situazione economica e sociale con la dittatura fall\u00ec, anche per l'instaurarsi della grande depressione del 1929. Primo de Rivera si ritir\u00f2 il 29 gennaio 1930. Al suo posto and\u00f2 come presidente del consiglio il generale D\u00e1maso Berenguer, che aveva il compito di traghettare lo stato dalla dittatura allo stato liberale e monarchico precedente. Questi si limit\u00f2 a togliere alcune delle leggi impopolari della precedente dittatura, ma la situazione economico-sociale non miglior\u00f2, crescendo sempre pi\u00f9 il malcontento verso la monarchia anche all'interno dell'esercito.\nIl 14 febbraio 1931 anche D\u00e1maso Berenguer si dimise, lasciando il posto all'ammiraglio Juan Bautista Aznar-Caba\u00f1as. In questi mesi vi fu uno scontro tra i monarchici assolutisti e i monarchici costituzionalisti; questi ultimi tentarono un accordo con alcune frange dei repubblicani, ma senza successo. I repubblicani vinsero le elezioni municipali dell'aprile e i monarchici costituzionalisti invitarono il re Alfonso XIII ad abbandonare la Spagna almeno temporaneamente. Il 14 aprile 1931, due giorni dopo le elezioni municipali, Alfonso XIII lasci\u00f2 la Spagna senza abdicare, trasferendosi a Roma, mentre veniva proclamata la Seconda Repubblica Spagnola.\nScoppiata la Guerra civile spagnola, Alfonso si mostr\u00f2 chiaramente a favore della giunta militare contro il governo del Fronte popolare, ma il generale Francisco Franco nel settembre 1936 dichiar\u00f2 che i nazionalisti non avrebbero mai accettato Alfonso come re: i sostenitori del suo rivale, il pretendente carlista, erano una parte importante dell'esercito di Franco. In ogni caso, Alfonso mand\u00f2 suo figlio Giovanni di Borbone-Spagna, conte di Barcellona, in patria per partecipare alla guerra, ma alla frontiera con la Francia il generale Emilio Mola lo arrest\u00f2 e lo espulse dal paese. Il 15 gennaio 1941 Alfonso XIII abdic\u00f2 al trono spagnolo in favore del suo quarto figlio, l'unico che non avesse contratto matrimonio morganatico e che quindi aveva prole legittima ad ascendere al trono, Giovanni conte di Barcellona, padre del re Juan Carlos di Spagna.\nMorte.\nAlfonso mor\u00ec a Roma appena un mese dopo la sua abdicazione, il 28 febbraio 1941, all\u2019et\u00e0 di 54 anni.\nIl governo spagnolo ordin\u00f2 tre giorni di lutto nazionale. Il suo funerale si tenne a Roma nella basilica di Santa Maria degli Angeli e dei Martiri e fu sepolto nella chiesa di Santa Maria di Monserrato degli Spagnoli, chiesa nazionale spagnola a Roma, immediatamente sotto le tombe di papa Callisto III e di papa Alessandro VI. Nel gennaio 1980 i suoi resti furono trasferiti all'Escorial in Spagna.\nDiscendenza.\nAlfonso XIII e Vittoria Eugenia di Battenberg ebbero sette figli:"}
{"id": "209671", "revid": "235890", "url": "https://it.wikipedia.org/wiki?curid=209671", "title": "Sistema assiomatico di Zermelo-Fraenkel", "text": ""}
{"id": "209673", "revid": "104458", "url": "https://it.wikipedia.org/wiki?curid=209673", "title": "Heneti", "text": ""}
{"id": "209674", "revid": "767487", "url": "https://it.wikipedia.org/wiki?curid=209674", "title": "Steve Wynn (musicista)", "text": "Biografia.\nDopo l'esperienza con i The Dream Syndicate si dedica alla carriera solista. Il suo primo disco \u00e8 \"Kerosene Man\" (1990, Rhino), lavoro che ricalca le orme delle precedenti esperienze dimostrando una personalit\u00e0 artistica fortemente influenzata da Neil Young, da Lou Reed e da Bob Dylan ma sempre con un piede nel proprio universo sonoro, creandosi un'immagine considerata un vero e proprio marchio di qualit\u00e0. Le successive prove sono \"Dazzling Display\" (1991, Rhino) che rimane il suo disco meno a fuoco e l'intimista \"Fluorescent\" (1994, Mute), che rafforzano la reputazione del cantante all'interno del circuito alternativo internazionale.\nNel 1993 ha fondato i Gutterball con Stephen McCarthy, Bryan Harvey, Johnny Hott e Armistead Welford, progetto parallelo di stampo prevalentemente garage-rock e con i quali ha pubblicato 3 album.\n\"Melting in the Dark\" (1996, Zero Hour) continua sulle stesse direttive, con un sound forse pi\u00f9 cattivo e maggiormente chitarristico \u2013 merito anche dei Come di Chris Brokaw e Thalia Zedek, in seguito apprezzata cantautrice, presenti in veste di band di supporto \u2013 che si apre poi nel pop di \"Sweetness &amp; Light\" (1997, Zero Hour) e \"My Midnight\" (1999, Zero Hour).\nDopo un episodio minore come \"Pick of the Litter\" (1999, Glitterhouse), Steve sembra giungere ad una seconda giovinezza artistica, e nel 2001 licenzia quello che \u00e8 unanimemente considerato il suo capolavoro da solista, ovvero \"Here Come the Miracles\" (Innerstate), un doppio album che riassume al meglio la sua versatile creativit\u00e0 e lo rilancia alla ribalta anche grazie alla sua nuova band, i \"Miracle 3\" (Linda Pitmon, Jason Victor e Dave DeCastro).\nEcco quindi che \"Static Transmission\" (2003, DBK Works) e \"...tick ... tick ...tick\" (2005, Blue Rose) confermano il momento creativo di Wynn e l'affiatamento dei Miracle 3 viene esibito nello splendido disco \"Live Tick\" (2006, Blue Rose) dove il fuoco sembra essere tornato quello dei The Dream Syndicate.\nNel maggio del 2008 vede la luce \"Crossing Dragon Bridge\" registrato a Lubiana assieme a Chris Eckman (chitarra, voce) dei Walkabouts.\nNel 2010 pubblica con i Miracle 3 \"Northern Aggression\".\nProgetti paralleli.\nNel 2000 collabora con gli Australian Blonde, gruppo spagnolo per l'album \"Momento\".\nNel 2005 collabora con Paco Loco e Linda Pitmon con il nome Smack Dab per l'omonimo disco uscito solo in Spagna.\nNel 2007 con Dan Stuart dei Green on Red pubblica \"Cast Iron Soul\" il secondo album del duo Danny &amp; Dusty dopo \"The Lost Weekend\" del 1985.\nCon Peter Buck, Linda Pitmon e Scott McCaughey partecipa al progetto The Baseball Project con cui pubblica gli album ' (2008) e ' (2011).\nNel 2014 partecipa alla realizzazione dell'album \"Whipping The Devil Back\" del cantautore napoletano Guy Littell suonando l'armonica nella title track.\nProduzione discografica.\nSteve Wynn gestisce anche un'etichetta discografica, la Down There, con la quale ha prodotto alcune compilation anni ottanta e dischi di artisti come Chris Cacavas (pianista d'eccezione dei Miracle 3)."}
{"id": "209677", "revid": "125123847", "url": "https://it.wikipedia.org/wiki?curid=209677", "title": "Alfonso XII di Spagna", "text": "Biografia.\nInfanzia.\nNato nel Palazzo reale di Madrid, Alfonso era il figlio di Isabella II di Spagna, e di suo marito, Francesco d'Assisi di Borbone-Spagna. Se la sua paternit\u00e0 legale era fuor di dubbio, molte voci circolavano sulla paternit\u00e0 biologica, considerata l'insistente voce che sosteneva essere Francesco d'Assisi fosse impotente od omosessuale. Alcuni ritengono che il vero padre fosse Enrique Puigmolt\u00f3 y Mayans, capitano delle guardie reali, altri il generale Francisco Serrano. Queste voci furono usate come propaganda politica contro Alfonso dai carlisti , e venne ampiamente soprannominato \"Puigmoltejo\" in riferimento al suo presunto padre. Altri sostennero che Alfonso fosse figlio di Federico Puig Romero, colonnello che fu assassinato in circostanze poco chiare nel 1866. Fu battezzato il 7 dicembre 1857 nella cappella del Palazzo Reale dal Patriarca delle Indie, essendo suo padrino Papa Pio IX ma rappresentato dal nunzio, Lorenzo Barili.\nTra i precettori del giovane principe Alfonso c'erano il duca di Sesto e l'arcivescovo di Burgos, quest'ultimo scelto dalla stessa regina Isabella II dopo essersi consultato con Pio IX.\nEsilio.\nQuando la regina Isabella e suo marito furono costretti a lasciare la Spagna in seguito alla rivoluzione spagnola del 1868, Alfonso li segu\u00ec a Parigi. Questa partenza fu per il giovane Alfonso un'esperienza preziosa, incontrando cos\u00ec altri sistemi politici come quello francese, austro-ungarico o britannico. Fu infatti il primo principe delle Asturie ad essersi formato in centri educativi e militari stranieri.\nIl primo di questi \u00e8 stato lo Stanislas College di Parigi. La guerra franco-prussiana spinse la famiglia a trasferirsi temporaneamente a Ginevra, dove oltre a ricevere lezioni private, Alfonso frequent\u00f2 l'Accademia pubblica della citt\u00e0 cantonale. Come continuazione della sua formazione, fu scelta la Theresianum a Vienna, dove, dopo la guerra franco-prussiana, il principe Alfonso fu accompagnato da Guillermo Morphy, conte di Morphy, uomo di fiducia della regina Isabella II, che lo scelse come precettore. Durante la sua permanenza a Vienna, Morphy gioc\u00f2 un ruolo cruciale nella formazione del carattere e dell'intelligenza del principe Alfonso. Elabor\u00f2 un programma di studi in cui si sarebbe occupato della formazione integrale del principe, prestando attenzione alla sua formazione umanistica, agli esercizi fisici e alle visite a musei, fabbriche e altri stabilimenti e luoghi di interesse, oltre a istruirlo in diritto costituzionale. Infine, il principe Alfonso ha frequentato la Royal Military Academy Sandhurst. In questo paese conobbe in prima persona il costituzionalismo inglese. Dalla corrispondenza di Alfonso con la madre durante tutti i suoi soggiorni nelle diverse scuole e accademie, \u00e8 evidente la relativa ristrettezza economica in cui si muoveva la famiglia reale in quegli anni.\nIl 25 giugno 1870 torn\u00f2 a Parigi quando la madre abdic\u00f2 in suo favore alla presenza di un certo numero di nobili spagnoli, che avevano legato le loro fortune a quella della regina in esilio. Assunse il nome di Alfonso XII: non era esistito alcun sovrano della Spagna intera di nome \"Alfonso XI\", ma il giovane re volle dare un segnale di continuit\u00e0 con le antiche monarchie iberiche, in particolare con gli undici sovrani di nome Alfonso della corona di Castiglia.\nNel frattempo, in Spagna si susseguivano diverse forme di governo: il governo provvisorio (1868-1871), la monarchia parlamentare di Amedeo I (1871-1873) e la Prima Repubblica (1873-1874). Questo \u00e8 stato liquidato a gennaio dal colpo di stato del generale Pav\u00eda e si \u00e8 aperto un secondo periodo di governi provvisori. Durante questa fase storica (il Sessennio democratico), la causa Alfonsina fu rappresentata nelle Cortes da Antonio C\u00e1novas del Castillo.\nC\u00e1novas de Castillo fu molto attento all'educazione del principe sotto la supervisione di un suo sostenitore, il duca di Sesto. Secondo Ram\u00f3n Villares, grazie al tour che fece attraverso varie scuole straniere, il principe Alfonso \"acquis\u00ec la padronanza delle lingue e una conoscenza regolare della storia europea, come cos\u00ec come alcuni dei pi\u00f9 stimati teorici politici dell'epoca (Benjamin Constant, Walter Bagehot). La sua curiosit\u00e0 intellettuale non raggiunse i livelli di alcuni monarchi contemporanei, come il giovane Pietro V del Portogallo. Ma a giudicare dall'impressione che fece sugli osservatori stranieri e dai libri che aveva comprato appena arrivato al Palazzo d'Oriente, la sua formazione era pi\u00f9 vicina a un monarca europeo liberale che ai suoi immediati antenati spagnoli, tanto autentica quanto poco coltivata. Dopotutto, la cosa pi\u00f9 nuova era proprio la sua condizione di essere stato il primo monarca della Spagna moderna che fosse stato educato quasi interamente in esilio, senza sfarzo n\u00e9 etichetta.\nRitorno in Patria e ascesa.\nIl 1 dicembre 1874 Alfonso rese pubblico il Manifesto di Sandhurst, presentandosi agli spagnoli come un cattolico, spagnolo, costituzionalista, principe liberale e desideroso di servire la nazione.\nIl 29 dicembre 1874 ebbe luogo la restaurazione della monarchia quando il generale Arsenio Mart\u00ednez Campos y Ant\u00f3n si pronunci\u00f2 nella citt\u00e0 valenciana di Sagunto a favore dell'accesso al trono del principe Alfonso. A quel tempo, il capo dello stato era il generale Serrano e il capo del governo era Sagasta. Nel gennaio 1875 Alfonso arriv\u00f2 a Madrid, passando attraverso Barcellona e Valencia e venendo ovunque applaudito dal popolo spagnolo (1875). L'anno successivo una vigorosa campagna militare contri i carlisti, alla quale il giovane sovrano prese parte, caus\u00f2 la fine della terza guerra carlista, la sconfitta di Carlo Maria di Borbone-Spagna e l'abbandono della lotta da parte del duca. Alfonso XII nomin\u00f2 suo segretario privato il Conte di Morphy. Da questa posizione, divenne un grande protettore degli artisti del suo tempo, intercedendo nella concessione di pensioni da parte della Casa Reale ed ebbe una forte presenza nelle istituzioni culturali di Madrid .\nA capo della monarchia arriv\u00f2 un giovane monarca in contatto con l'Europa moderna, pronto a unire le forze per la modernizzazione della Spagna. Il suo regno consistette principalmente nel consolidare la monarchia e la stabilit\u00e0 istituzionale, riparare i danni che le lotte interne avevano lasciato, guadagnandosi il soprannome di \"Pacemaker\". Fu approvata la nuova Costituzione del 1876. I fueros baschi e navarresi furono ridotti e fu possibile cessare temporaneamente le ostilit\u00e0 a Cuba con la firma della Pace di Zanj\u00f3n. Nel 1878 e nel 1879 fu vittima di due attentati perpetrati da anarchici dai quali \u00e8 uscito illeso.\nAlfonso XII fece una visita ufficiale in Belgio, Austria, Germania e Francia nel 1883. In Germania accett\u00f2 la nomina a colonnello onorario di un reggimento della guarnigione d'Alsazia , territorio conquistato dai tedeschi e la cui sovranit\u00e0 era rivendicata dalla Francia. Questo fatto provoc\u00f2 un'accoglienza ostile al monarca spagnolo da parte del popolo parigino durante la sua visita ufficiale in quel paese. La Germania tent\u00f2 di occupare le Isole Caroline, all'epoca sotto il dominio spagnolo, provocando un incidente tra i due paesi che si concluse a favore della Spagna con la firma di un accordo ispano-tedesco nel 1885, anche se ci\u00f2 comport\u00f2 la perdita delle Isole Marshall in favore dei tedeschi, nonch\u00e9 il diritto di stabilire una base navale nelle Caroline.\nNel 1881 rifiut\u00f2 di ratificare una legge che stabiliva che i governi dovevano rimanere in carica per un termine fisso di diciotto mesi: davanti alle dimissioni di Canovas del Castillo, incaric\u00f2 Pr\u00e1xedes Mateo Sagasta, il capo del partito liberale, di formare un nuovo governo.\nPrimo matrimonio.\nIl 23 gennaio 1878 Alfonso spos\u00f2 sua cugina, la principessa Maria de las Mercedes, figlia di Antonio d'Orl\u00e9ans duca di Montpensier e di Luisa Ferdinanda di Borbone-Spagna, sorella di Isabella II; la sposa mor\u00ec dopo appena cinque mesi di matrimonio. Alla fine di quell'anno, un giovane proveniente dalla Tarragona, Juan Oliva Moncasi, spar\u00f2 contro il re a Madrid.\nSecondo matrimonio.\nIl 29 novembre 1879 Alfonso spos\u00f2 una lontana cugina, l'arciduchessa Maria Cristina d'Asburgo-Teschen, figlia dell'arciduca Carlo Ferdinando d'Asburgo-Teschen e dell'arciduchessa Elisabetta Francesca d'Asburgo-Lorena; durante la luna di miele un pasticcere spar\u00f2 contro la coppia mentre stavano attraversando Madrid.\nMorte.\nNel novembre 1885 Alfonso XII mor\u00ec, appena tre giorni prima del suo ventottesimo compleanno, di tubercolosi, nel Palazzo Reale di El Pardo a Madrid. Salito al trono in cos\u00ec giovane et\u00e0, Alfonso non aveva avuto il tempo di essere istruito nei rudimenti dell'arte di governo, \n (al contrario di sua madre Isabella II e di sua nonna, la reggente Maria Cristina di Borbone-Due Sicilie). Durante i suoi dieci anni di regno,\nDiscedenza.\nRe Alfonso XII e Maria Cristina d'Asburgo-Teschen ebbero tre figli:\nOltre alla sua progenie legittima, Alfonso XII ebbe due figli illegittimi da Elena Sanz:"}
{"id": "209680", "revid": "340520", "url": "https://it.wikipedia.org/wiki?curid=209680", "title": "Musica industriale", "text": "La musica industriale, conosciuta spesso con il nome inglese industrial music (o semplicemente industrial), \u00e8 uno stile di musica sperimentale nato negli anni '70 intorno all'etichetta discografica Industrial Records dei Throbbing Gristle e sviluppato da una ristretta cerchia di artisti inglesi ed americani. Negli anni successivi tale approccio si diffuse in tutto il mondo occidentale ed in parte dell'Asia, evolvendo nelle molte varianti della musica post-industriale.\nParallelamente alle esperienze della Industrial Records, altri artisti svilupparono intuizioni similari, inserendole per\u00f2 in impostazioni pi\u00f9 tipicamente rock e meno esplicitamente sperimentali e rumoristiche. Per tali gruppi, la critica musicale utilizzer\u00e0 in seguito, il termine industrial rock.\nI termini \"musica industriale\", \"industrial music\" o \"industrial\", vengono spesso utilizzati genericamente per definire gruppi appartenenti ai vari sottogeneri del panorama post-industriale.\nCaratteristiche principali.\nLa musica industrial \u00e8 uno stile sperimentale di musica elettronica che attinge a tematiche trasgressive e provocatorie. AllMusic la definisce come \"la combinazione pi\u00f9 abrasiva di rock e musica elettronica\" che ai suoi esordi si presenta come una \"combinazione di esperimenti elettronici di avanguardia (tape music, musica concreta, rumore bianco, sintetizzatori, sequencer, ecc) e provocazioni punk.\" Piero Scaruffi parla di una sintonia di vedute dell'Industrial con il punk e con parte della new wave americana, pur applicando una sostanziale sostituzione della classica formazione chitarra, basso, batteria in favore di strumentazioni quasi totalmente elettroniche. \"Lo spirito era ribelle e oltraggioso proprio come il punk-rock, ma il suono era difficilmente classificabile all'interno del panorama rock.\" L'industrial mescola elementi della musica colta con la popular music, traendo inizialmente ispirazione dal krautrock, di gruppi quali Faust, Can e Neu! e dal rock psichedelico, ma anche e soprattutto dall'esperienza che Lou Reed port\u00f2 con Metal Machine Music, dalle esperienze di musica concreta di John Cage e dalla musica contemporanea di Karlheinz Stockhausen. Pesano poi sul genere influenze quali le avanguardie artistiche del primo '900 (come il dadaismo, il futurismo, il situazionismo, e soprattutto la performance art e Fluxus), la Beat Generation e soprattutto William S. Burroughs e Brion Gysin, i libri di autori dell'ondata new wave della fantascienza degli anni sessanta come Philip Dick e James Graham Ballard, la filosofia postmoderna di Jean Baudrillard, Michel Foucault, Gilles Deleuze e F\u00e9lix Guattari.\nJon Savage, giornalista e studioso delle controculture pop, nell'introduzione del \"Manuale di Cultura Industriale\" elenca 5 punti che riassumono l'atteggiamento e il \"modus operandi\" della scena Industrial:\nStoria del genere.\nPrecursori.\nLa scena industrial ha tratto ispirazione da una vasta gamma di predecessori. Alexei Monroe, dei Laibach, sostiene che i Kraftwerk sono stati un gruppo particolarmente significativo nello sviluppo dell'industrial come \"la prima band di successo ad incorporare una rappresentazione del suono dell'industria in una musica non accademica\". Fin dalle origini la musica industrial utilizza strumenti meccanici ed elettronici, e pi\u00f9 tardi sintetizzatori, campionatori e drum machine. Sempre Monroe sostiene l'influenza sul movimento dei contemporanei Suicide. Gruppi citati come fonte di ispirazione dai fondatori del movimento Industrial sono i Velvet Underground, i Joy Division e Martin Denny.\nGenesis P-Orridge dei Throbbing Gristle vantava una vasta collezione di registrazioni dei Master Musicians of Joujouka, Kraftwerk, Charles Manson e William S. Burroughs. Apprezzava inoltre i Doors, Pearls Before Swine, i Fugs, Captain Beefheart e Frank Zappa.\nChris Carter apprezzava e traeva ispirazione dai Pink Floyd e Tangerine Dream ed era anche un fan accanito degli ABBA. Z'EV cita John Coltrane, Miles Davis, Tim Buckley, Jimi Hendrix e Captain Beefheart, assieme alla musica Tibetana, Balinese, Javanese, Indiana, ed Africana fra le sue influenze artistiche. I Cabaret Voltaire citano i Roxy Music e i Kraftwerk di Trans Europe Express, la musica concreta e compositori come Morton Subotnick. I Nurse with Wound citano una lunga lista di libere improvvisazioni e Free jazz e il Krautrock. Molti gruppi industriali fra cui gli Einst\u00fcrzende Neubauten prendono ispirazione dalla world music, ma anche da Antonin Artaud.\nIndustrial Records.\nNel 1975 il gruppo di performer inglese COUM Transmissions (1969-1976) che fino a questo momento aveva fatto performance e spettacoli ispirati soprattutto a Fluxus e all'Azionismo Viennese, decide che \u00e8 arrivato il momento di uscire dal circuito delle gallerie e dei musei per percorrere una nuova strada con la volont\u00e0 di riformare l'immaginario pop. Il 3 settembre 1975 nacquero i Throbbing Gristle. \"Fino ad allora la musica si era basata sul blues e sulla schiavit\u00f9, noi pensavamo che fosse il tempo di aggiornarla almeno all'et\u00e0 vittoriana, alla Rivoluzione industriale\".\nFu il musicista statunitense Monte Cazazza che nel definire la musica dei Throbbing Gristle coni\u00f2 il motto \"Industrial music for Industrial people\" da cui fu preso il nome per la futura etichetta discografica Industrial Records, che altrimenti si sarebbe chiamata Factory Records in onore della Factory di Andy Warhol. I Throbbing Gristle che prendono il loro nome da un modo di dire dello slang della zona dello Yorkshire che vuol dire pressappoco \"Erezione Fulminante\", fecero la loro apparizione nell'ottobre del 1976 in una mostra dal titolo \"Prostitution\" che includeva foto molto esplicite di Cosey Fanni Tutti mentre usa assorbenti interni. Il politico conservatore Nicholas Fairbairn dichiar\u00f2 che era immorale l'utilizzo di fondi pubblici per un gruppo che distrugge la morale della societ\u00e0, definendoli \"sabotatori della civilt\u00e0\". L'esordio dei Throbbing Gristle, \"Second Annual Report\" segna i confini musicali della scena (che a sua volta si sviluppa grazie proprio all'incessante lavoro del gruppo, che pubblica fanzine, tiene i contatti con gruppi musicali analoghi in Inghilterra e negli Stati Uniti e pubblica sulla propria Industrial Records i primi lavori di altre band), segnati dall'uso quasi terroristico del rumore, dal rifiuto totale della tecnica musicale, dall'uso di nastri preparati e dal rifiuto quasi totale di qualsiasi forma melodica.\nI Throbbing Gristle dichiarano di aver terminato la propria missione nel 1981 e si separano: Genesis P-Orridge e Peter Christopherson fondarono gli Psychic TV, mentre Cosey Fanni Tutti e Chris Carter continuarono la loro avventura musicale insieme con i nomi di Chris &amp; Cosey e Carter Tutti. In seguito Christopherson cre\u00f2 un altro gruppo, i Coil, con un altro precedente membro degli Psychic TV, John Balance.\nLa prima ondata di artisti comprendeva i Throbbing Gristle da Londra, Cabaret Voltaire di Sheffield, i Legendary Pink Dots dall'Olanda, gli SPK dall'Australia e i californiani Monte Cazazza, Z'EV e Boyd Rice (attivo anche con lo pseudonimo NON).\nEspansione della scena.\nDi l\u00ec a poco emergono nuovi gruppi che pur essendo analoghi sviluppano il genere in direzioni diversissime lavorando sempre con i lati pi\u00f9 lugubri e nascosti dell'inconscio della societ\u00e0 occidentale, esaminando stati di follia, violenza, degenerazione, patologie e pi\u00f9 avanti le scienze occulte, con la freddezza con cui un patologo conduce un'autopsia.. Psychic TV, Nocturnal Emissions, Whitehouse, Nurse with Wound, Coil e Current 93 si muovono soprattutto su un'analisi dell'esoterismo che parte da Aleister Crowley per arrivare ad una nuova consapevolezza apocalittica con l'aspirazione a tendere verso stati elevati di coscienza, mescolando misticismo organico, disperazione esistenziale e pessimismo cosmico.. Whitehouse inizia la sua attivit\u00e0 con l'intento di \"creare la musica pi\u00f9 brutale ed estrema di tutti i tempi\", che ribattezzeranno presto come power electronics. Steve Stapleton, uno dei co-fondatori di Whitehouse, col progetto parallelo Nurse with Wound sperimenta sculture di rumore e collage di suoni.\nContemporaneamente a queste band di nuovi cantori dei segreti dell'oscurit\u00e0, altri gruppi esaminano aspetti toccati nel primo periodo dell'industrial quali dinamiche sociali, scientifiche, letterarie e umanistiche.\nI Clock DVA, dopo un periodo iniziale in cui elaborano un romanticismo \"noir\" isolazionista, si propongono come cantori delle scienze di confine e della cibernetica. James George Thirlwell con lo pseudonimo Foetus costruisce deraglianti immagini sonore che illustrano disagio esistenziale dei bassifondi prima di Londra poi di New York, fungendo da cerniera fra l'Industrial londinese e la No Wave newyorkese, fornendo un modello fondamentale per tutto l'industrial rock americano degli anni novanta. I tedeschi Einst\u00fcrzende Neubauten diedero origine anche al movimento artistico \"Die Genialen Dilettanten\", usano macchine e materiali di riciclaggio della societ\u00e0 industriale fornendo una riscrittura dei lati rimossi della societ\u00e0 occidentale. I Test Dept, sempre con un notevole utilizzo di macchine e metalli riciclati, inizialmente portarono nel genere impegno politico e analisi delle societ\u00e0 postproduttive, evolvendosi poi in sonorit\u00e0 pi\u00f9 legate alla dance di matrice antagonista. Gli sloveni Laibach, nel panorama della vecchia Yugoslavia, intrapresero un'analisi sarcastica e drammatica sui meccanismi di controllo dei sistemi dittatoriali, prendendo a prestito immaginari dello stalinismo, del nazismo, del titoismo, ma anche dal Dadaismo e dal futurismo russo. Slavoj \u017di\u017eek, filosofo e psicanalista lacaniano, prese le loro difese sostenendo che la loro associazione nel gruppo artistico Neue Slowenische Kunst pratica una sovraidentificazione con il perverso godimento delle autorit\u00e0 nella pratica dell'inquadramento che produce un effetto liberatorio e sovversivo. Gli Italiani Pankow furono autori di un sound aggressivo e cibernetico che anticip\u00f2 l'EBM.\nCassette culture e Tape network.\nUna delle caratteristiche che permisero all'industrial una notevole proliferazione fu la diffusione di tecnologie a basso costo che fornirono una notevole autonomia produttiva e distributiva. Si formarono cos\u00ec una serie di unit\u00e0 operative, che come nodi di una ragnatela sotterranea diventano una vera e propria realt\u00e0 distributiva parallela ai circuiti ufficiali. Il supporto prediletto qui diventa la cassetta, fino al punto che anni dopo si parler\u00e0 di cultura delle musicassette o di \"Tape network\" per definire il fenomeno.. Tra il 1981 e il 1985, grazie anche a riviste come la canadese \"Clem\" e la statunitense \"OP\", le cassette di infaticabili assemblatori di suoni e rumori impegnavano i servizi postali di tutto il mondo, allestendo compilation a tema, imbastendo collaborazioni a distanza e proponendo progetti totalmente \"home-made\" dietro ai quali poteva esserci chiunque. Secondo Vittore Baroni e Fabio De Luca \"se l'industrial \u00e8 stato il punk della musica elettronica, il Tape network e i suoi rumoristi da stanzetta da letto sono stati il punk della cultura industriale\". In questo panorama nascono nuovi importanti artisti e nuove scene destinate a crescere. \u00c8 questo il caso del Japanoise, nazione noise per eccellenza che vede artisti come Merzbow dell'ex critico musicale Masami Akita, Masonna, Hij\u014dkaidan, C.C.C.C., Aube, K2, o della scena Italiana che vede artisti come Maurizio Bianchi, Teho Teardo, Sigillum S, Ain Soph, The Sodality, Mauthausen Orchestra, Laxative Souls, Metadrive, T.A.C., Giancarlo Toniutti, Officine Schwartz, , CCC CNC NCN, Zona Industriale e pi\u00f9 recentemente Sshe Retina Stimulants, Atrax Morgue, Wertham, Corpoparassita, Deca e Bad Sector e In Francia i Die Form e \u00c9tant donn\u00e9s.\nMolte delle label che iniziarono l'attivit\u00e0 all'interno del Tape network arrivarono poi alla pubblicazione di album in vinile e CD. \u00c8 questo il caso della italiana Old Europa Cafe, che dopo aver accumulato un ricco catalogo di album in cassetta, nel 1995 inizia a pubblicare anche su altri supporti o della Minus Habens records.\nLa musica post-industriale.\nNel corso degli anni ottanta la scena industriale crebbe notevolmente, dando vita a evoluzioni nello stile e sempre nuove definizioni dei confini, contaminandosi con altri stili e mutando in innumerevoli forme che vanno a costituire oggi la costellazione di generi comunemente definiti come musica post-industriale. Espansasi in tutto il mondo ebbe rappresentanti importanti in Nord America, Europa, e Giappone.I sottogeneri dell'Industrial includono power electronics, Japanoise, neofolk, electro-industrial, Electronic Body Music, Industrial rock, industrial metal e power noise.\nImportante e prolifica fu la svolta dei Current 93 e dei Death in June verso il folk, mettendo le basi per la nascita del Neofolk. Cos\u00ec nello stesso momento una certa forma di psichedelia si unisce alla matrice industriale ed elettronica formando generi sperimentali e avanguardistici del tutto nuovi, come i Coil della seconda fase, Legendary Pink Dots, Nurse With Wound, Arktau Eos e Psychic TV.\nVerso la fine degli anni ottanta molti sono i gruppi di matrice industriale che giocano con la pratica del crossover, contaminando lo stile con il Rock ed il metal e generando nuove scene. Ebbe particolare importanza in questa svolta il gi\u00e0 citato Foetus e la scena \"no wave\" newyorkese con gruppi come Big Black e Cop Shoot Cop, la scena inglese con i Godflesh, la scena Svizzera con gruppi come Young Gods e Swamp Terrorists e i Meathead in Italia. Pi\u00f9 tardi gruppi come Ministry e Nine Inch Nails cominciarono a fondere l'industrial con sonorit\u00e0 alternative metal, dando vita ad una nuova scena musicale, poi definita come industrial metal. Altri gruppi importanti per lo sviluppo dell'industrial metal sono stati Marilyn Manson, Fear Factory e, pi\u00f9 tardi, Rammstein.\nVerso la fine degli anni ottanta, la musica industriale diventer\u00e0 sinonimo di un genere di elettronica pi\u00f9 sperimentale e oscuro rispetto al tradizionale, influenzando diversi generi come l'hardcore techno, la techno e la drum and bass. Particolare importanza in questa direzione la ebbe il lavoro di etichette come Ant-Zen e Hands Productions."}
{"id": "209682", "revid": "124842290", "url": "https://it.wikipedia.org/wiki?curid=209682", "title": "Tim Buckley", "text": "\u00c8 considerato da buona parte della critica uno dei cantanti pi\u00f9 geniali e innovativi dell'intera storia del rock. Il critico Piero Scaruffi l'ha definito \"il cantante pi\u00f9 geniale della storia della musica rock, e forse dell'intera storia della musica\". \nBiografia.\nTimothy Charles Buckley III nacque a Washington, figlio di Elaine Scalia, un'italoamericana, e di Tim Charles Buckley Jr., un pluridecorato della seconda guerra mondiale con origini irlandesi. Trascorse l'infanzia ad Amsterdam, cittadina industriale dello Stato di New York, dove ebbe i primi contatti con la musica: la madre era una fan di Miles Davis e il padre della musica country. Nel 1956 la famiglia si trasfer\u00ec a Bell Gardens in California.\nA tredici anni impar\u00f2 a suonare il banjo e con il compagno di scuola Dan Gordon form\u00f2 un gruppo ispirato al The Kingston Trio. Entr\u00f2 nella squadra di football americano della scuola, dove copr\u00ec il ruolo di quarterback. Durante uno scontro di gioco si ruppe le prime due dita della mano sinistra. Non riottenne mai l'uso completo delle dita, tanto che non pot\u00e9 pi\u00f9 suonare il barr\u00e9 e ci\u00f2 lo costrinse a usare accordi estesi.\nDurante il periodo delle scuole superiori conobbe Larry Beckett, autore della maggior parte dei testi dei suoi primi brani, e Jim Fiedler. Il 25 ottobre del 1965, a diciannove anni, spos\u00f2 la compagna di scuola Mary Guibert, dalla quale, un anno pi\u00f9 tardi, ebbe un figlio, Jeff Buckley, nato il 17 novembre 1966. Anch'egli, negli anni novanta, sarebbe divenuto un musicista.\nFinita la scuola inizi\u00f2 a esibirsi in diversi club di Los Angeles. In uno di questi spettacoli venne notato da Jac Holzman, proprietario della Elektra Records, che lo mise sotto contratto, permettendogli di pubblicare nel dicembre del 1966 il suo primo LP, l'omonimo \"Tim Buckley\". In supporto al disco cominci\u00f2 un lungo tour negli Stati Uniti, durante il quale partecip\u00f2 anche allo show televisivo di Johnny Carson.\nNel 1967, ancora per l'Elektra, pubblic\u00f2 \"Goodbye and Hello\", disco fortemente influenzato dal folk rock di Bob Dylan e dal rock psichedelico in auge in quegli anni. L'album \u00e8 considerato dalla critica il primo dei suoi capolavori. I brani \"I Never Asked to Be Your Mountain\" e \"Once I Was\" verranno reinterpretati dal figlio Jeff durante il concerto in memoria del padre, tenutosi a New York il 26 aprile del 1991. Un altro brano, \"Morning Glory\", verr\u00e0 reinterpretato dalla band britannica This Mortal Coil nell'album del 1986 \"Filigree &amp; Shadow\". Anche a questo disco fece seguito un lungo tour, che giunse anche in Europa, dove si esib\u00ec per lo show radiofonico di John Peel.\nNel 1969 usc\u00ec il terzo album, \"Happy Sad\", influenzato questa volta pi\u00f9 dal jazz, in particolare da Miles Davis, con brani pi\u00f9 dilatati rispetto al disco precedente. Anche questo lavoro \u00e8 ben valutato dalla critica, nonostante lo scarso successo di vendite.\nNello stesso anno rescisse il contratto con l'Elektra, passando alla Straight Records di Frank Zappa e del produttore Herb Cohen. Per questa etichetta pubblic\u00f2 \"Blue Afternoon\" (1969). Nel 1970 usc\u00ec per l'Elektra l'album \"Lorca\", che venne registrato contemporaneamente a \"Blue Afternoon\". Proprio \"Lorca\" \u00e8 generalmente considerato dalla critica come l'album di passaggio fra il \"periodo folk\" di \"Goodbye and Hello\" e \"Happy Sad\" a quello \"psichedelico\" del successivo \"Starsailor\".\nNel 1970 realizz\u00f2 e diede alle stampe \"Starsailor\", disco pi\u00f9 vicino alla sperimentazione, considerato da molti critici il suo massimo capolavoro e indubbiamente uno dei pi\u00f9 ardui esperimenti sul canto mai realizzati. In questo album \u00e8 presente il brano \"Song to the Siren\", probabilmente il pi\u00f9 famoso di Buckley, la cui reinterpretazione della band inglese This Mortal Coil sull'album \"It'll End in Tears\" del 1984 riscuoter\u00e0 notevole successo. Il brano verr\u00e0 inoltre reinterpretato nel 2002 da Robert Plant sul suo album \"Dreamland\", nel 2009 da John Frusciante su \"The Empyrean\" e nel 2010 da Bryan Ferry nel suo Olympia e da Sin\u00e9ad O'Connor.\nIn seguito allo scarso successo commerciale dei suoi dischi, dopo la pubblicazione di \"Starsailor\" Buckley sospese temporaneamente l'attivit\u00e0 musicale, cadendo preda della depressione e sviluppando una dipendenza per l'alcool e le droghe. Inoltre, si dedica ad altre attivit\u00e0, come il cinema, scrivendo sceneggiature e recitando nel film mai uscito \"Why?\", di Victor Stoloff.\nNel 1972 vi fu il ritorno sulle scene con l'album \"Greetings from L.A.\", che vir\u00f2 il suono verso il funk, a cui fecero seguito nel 1973 \"Sefronia\" e nel 1974 \"Look at the Fool\", due album considerati dalla critica come il punto pi\u00f9 basso della sua produzione.\nTim Buckley mor\u00ec la sera del 29 giugno 1975 a Santa Monica, in California, per overdose di eroina e alcool.\nStile musicale.\nCelebre per la vocalit\u00e0 duttile e di grande estensione, Tim Buckley ha pubblicato prevalentemente brani folk rock dalle contaminazioni psichedeliche e barocche. Nonostante il carattere malinconico e introspettivo della sua musica, il cantante statunitense viene correlato alla corrente \"freak\" dell'epoca per la sua tendenza a fondere fra loro molti stili diversi in modo da creare una musica \"totale\". Secondo Lee Underwood, uno dei suoi collaboratori, \"Buckley fu per il canto ci\u00f2 che Hendrix fu per la chitarra, Cecil Taylor per il piano e John Coltrane per il sassofono.\" Il sito \"Progarchives\" considera inoltre il cantante e cantautore esponente del folk progressivo. Dopo un primo album omonimo di folk tradizionale (1966), sono usciti i brani di \"Goodbye and Hello\" (1967) che segnano un'evoluzione stilistica in direzione del jazz, del folk e del pop, e quelli di \"Happy Sad\" (1968), che vedono l'artista affinare la sua vocalit\u00e0 e privilegiare sonorit\u00e0 eteree in cui la voce diviene uno strumento a s\u00e9 stante. Dopo cinque anni di sperimentazioni, Buckley sarebbe approdato a \"Starsailor\" (1970), album estatico e tormentato in cui l'artista esprime al massimo le sue potenzialit\u00e0 vocali e che risente significativamente l'influenza del free jazz. Con i dischi successivi, che precedono di poco la sua morte, Buckley ha puntato verso un registro pi\u00f9 commerciale e dalle sfumature R&amp;B."}
{"id": "209691", "revid": "339392", "url": "https://it.wikipedia.org/wiki?curid=209691", "title": "Niam Niam", "text": ""}
{"id": "209693", "revid": "767487", "url": "https://it.wikipedia.org/wiki?curid=209693", "title": "Liars", "text": "I Liars sono una rock-band formata a New York nel 2000.\nStoria.\nIl gruppo \u00e8 stato fondato da Angus Andrew (voce e chitarra) e Aaron Hemphill (chitarra, moodswinger, percussioni); la prima \"line-up\" comprendeva anche Pat Noecker (basso) e Ron Albertson (batteria). La musica contenuta nell'album di debutto, \"They Threw Us All in a Trench and Stuck a Monument on Top\", \u00e8 essenzialmente punk rock ispirato da gruppi storici come Gang of Four e Pop Group.\nDopo un cambio di formazione (Albertson e Noecker vengono estromessi; si unisce alla band il batterista Julian Gross), la band registra e pubblica nel 2004 \"They Were Wrong, So We Drowned\", concept album sulla stregoneria, dando una decisa svolta al proprio \"sound\", adesso influenzato dal noise e dalla new wave pi\u00f9 free-form, di gruppi come This Heat, Einst\u00fcrzende Neubauten, Throbbing Gristle e The Birthday Party di Nick Cave. L'album del 2006, \"Drum's Not Dead\", \"concept\" basato sulle figure di Drum e di Mt. Heart Attack, ha un \"sound\"' ancora pi\u00f9 ricco, basato sulle percussioni, vena improvvisativa alla Can, e su linee vocali influenzate da quelle di Thom Yorke dei Radiohead.\nDal 2004, i componenti del gruppo risiedono e lavorano a Berlino.\nIl 2007 \u00e8 l'anno di \"Liars\", omonimo album in uscita il 28 agosto. Il lavoro \u00e8 decisamente pi\u00f9 eterogeneo dei precedenti e mostra una magnifica abilit\u00e0 compositiva.\nIl quinto album in studio dei tre newyorkesi \u00e8 Sisterworld e vede la luce il 9 marzo 2010. L'album \u00e8 stato scritto e registrato a Los Angeles con il produttore Tom Biller. Agli inizi di novembre sul loro Myspace ufficiale comparve un link a www.thesisterworld.com, dove Scissor, prima traccia di Sisterworld fu resa disponibile per il download gratuito e lo streaming. \u00c8 stata anche realizzata un'extended version dell'album contenente remix composti da Thom Yorke, TV on the Radio, Bradford Cox (Deerhunter), Melvins e altri.\nIl 4 giugno 2012 (5 giugno 2012 negli Stati Uniti esce, ancora per Mute Records, il sesto album della band: WIXIW (pronunciato Wish You).\nIl 13 gennaio 2014 esce il nuovo singolo \"Mess On A Mission \"e viene annunciato il titolo del nuovo album \"Mess\", uscito in marzo per Mute Records."}
{"id": "209696", "revid": "882677", "url": "https://it.wikipedia.org/wiki?curid=209696", "title": "Niceto Alcal\u00e1-Zamora y Torres", "text": "Biografia.\nEletto deputato alle Cortes nel 1905. \u00c8 stato ministro dei Trasporti e opere pubbliche dal 1917 al 1918 per il partito liberale. Fu un oppositore del regime di Miguel Primo de Rivera e nel 1930 fu uno dei promotori da destra della fine della monarchia e della nascita della repubblica in Spagna. \u00c8 stato Presidente del Consiglio provvisorio della seconda repubblica spagnola dal 14 aprile al 14 ottobre 1931.\n\u00c8 stato poi eletto primo Presidente della Seconda repubblica spagnola il 10 dicembre 1931. Utilizz\u00f2 tutta la sua autorit\u00e0 affinch\u00e9 uscissero nel novembre 1935 gli esponenti del partito di destra CEDA nel governo e l'occasione gli fu data dalla nascita del governo guidato per pochi mesi dal suo amico Manuel Portela. Il 7 aprile 1936, dopo la vittoria elettorale dei progressisti, fu posto sotto accusa e sostituito l'11 maggio.\nL'incriminazione di Alcal\u00e1-Zamora.\nIl 7 aprile 1936 Indalecio Prieto e Manuel Aza\u00f1a proposero di incriminare il presidente della Repubblica Niceto Alcal\u00e1-Zamora y Torres per aver sciolto il Parlamento in quanto si sarebbe arrogato un potere di cui non disponeva (la Costituzione prevedeva che se il presidente della Repubblica scioglieva due volte il Parlamento poteva essere deposto). Alcal\u00e1-Zamora che era sempre stato inviso alla sinistra fu destituito e dopo un mese sostituito da Manuel Aza\u00f1a. L'operazione era volta a vincere le incertezze del PSOE nominando presidente della Repubblica Aza\u00f1a che avrebbe a sua volta lasciato il posto di presidente del Consiglio a Prieto. Prieto fu incaricato di formare il nuovo governo ma l'opposizione di Francisco Largo Caballero fece sfumare tutto e fu quindi nominato il leader autonomista galiziano Santiago Casares Quiroga.\nCostretto a dimettersi si trasfer\u00ec in Francia. Allo scoppio della guerra civile spagnola si trovava in Norvegia, e non torn\u00f2 pi\u00f9 in Spagna, rifugiandosi prima in Francia e poi in Argentina.\nLe sue spoglie ritornarono in Spagna nel 1979."}
{"id": "209698", "revid": "78273", "url": "https://it.wikipedia.org/wiki?curid=209698", "title": "Niceto Alcal\u00e1 Zamora", "text": ""}
{"id": "209700", "revid": "1711424", "url": "https://it.wikipedia.org/wiki?curid=209700", "title": "Insieme finito", "text": "In matematica, un insieme formula_1 \u00e8 detto finito se esiste una biiezione (ossia una funzione sia iniettiva che suriettiva) tra un insieme della forma formula_2 e formula_1, dove formula_4 \u00e8 un numero naturale. Per brevit\u00e0 scriviamo formula_5.\nAd esempio l'insieme formula_6 \u00e8 finito perch\u00e9 la funzione formula_7 definita mediante formula_8 \u00e8 una biiezione tra formula_9 e formula_1.\nPer poter definire il numero di elementi di un insieme finito ci occorre il seguente risultato: se formula_1 \u00e8 un insieme finito ed esistono formula_12 numeri naturali e formula_13 biiezioni allora formula_14.\nQuesto fatto ci consente di definire il numero di elementi di un insieme finito formula_1 come l'unico naturale formula_4 tale che esiste una biiezione tra formula_17 e formula_1 (esiste di certo per la definizione stessa di insieme finito ed \u00e8 unico per il risultato citato).\nTale numero si indica con formula_19 oppure con formula_20 e si dice talvolta cardinalit\u00e0 di formula_1. Ora possiamo affermare a rigore che l'insieme formula_22 dell'esempio ha formula_23 elementi, cio\u00e8 formula_24. Altri esempi: formula_25; per definizione, inoltre, si pone formula_26 (dove formula_27 denota l'insieme vuoto).\nUn insieme si dice infinito se non \u00e8 finito. Esistono altre definizioni di insieme infinito, equivalenti a questa, che si adoperano in matematica a seconda delle esigenze dimostrative."}
{"id": "209701", "revid": "1632387", "url": "https://it.wikipedia.org/wiki?curid=209701", "title": "Madame Tussauds", "text": "Il Madame Tussauds \u00e8 uno dei pi\u00f9 famosi musei delle cere del mondo, presente in diverse citt\u00e0 tra cui: Londra, Amsterdam, Berlino, Istanbul, Hong Kong, Las Vegas, New York, Shanghai, Washington, Vienna, Sydney, Blackpool, Orlando (Florida) e a Hollywood, Los Angeles. \u00c8 di propriet\u00e0 dell'azienda inglese Merlin Entertainments, la stessa che possiede anche Gardaland e Legoland.\nStoria.\nMarie Tussaud era una donna di origini Alsaziane. Aveva imparato l'arte di modellare la cera fin da piccola, creando i primi capolavori. Nel 1802 lascia Parigi per l'Inghilterra, portando con s\u00e9 le sue opere, e da questa collezione nasce l'attuale museo delle cere di Londra.\nLa fondatrice, nata come Marie Grosholtz, arriv\u00f2 spesso a faccia a faccia con la morte. Infatti, a Parigi, come lavoratrice prestigiosa della cera e, prima, come insegnante d'arte della sorella di Luigi XVI, i capi della Rivoluzione Francese le ordinarono di ricavare le maschere mortuarie dalle teste decapitate delle vittime della ghigliottina.\nSposato un ingegnere civile, Fran\u00e7ois Tussaud, Marie Tussaud arriv\u00f2 a Londra nei primi anni del secolo XIX e, all'epoca della sua morte nel 1850, all'et\u00e0 di 89 anni, le sue opere in cera erano famose.\nSuo nipote, Joseph Randall Tussaud, cur\u00f2 la loro sistemazione nel luogo attuale vicino a Baker Street nel 1884. Da allora la collezione si \u00e8 mantenuta al passo con la societ\u00e0 - buona, cattiva, dignitosa - e con le stelle. Adiacente c'\u00e8 l'ex Planetario di Londra, dalla cupola in color verderame; fu inaugurato nel 1958 dal Duca di Edimburgo. Dal 2010 ospita l'attrazione Marvel Super Heroes 4D e fa parte del museo Madame Tussauds, dedicato ai personaggi famosi. Nel 2016, chiude la Camera degli Orrori nell'esposizione di Londra.\nEsposizione.\nI visitatori si mescolano con la famiglia reale e le stelle di musica pop e, nella camera degli orrori, incontrano il boia al lavoro, di terrificante realt\u00e0.\nAll'interno del museo inglese, il pi\u00f9 celebre, si possono ammirare le statue dei personaggi che hanno scritto la storia, dal re Enrico VIII a George W. Bush, passando per Hitler e la regina Elisabetta II del Regno Unito, accanto ai quali si trovano statue di divi dello spettacolo di ieri e di oggi, sportivi ed altri ancora.\nInoltre ci sono altre attrazioni dedicate ai turisti, come il \"planetarium\", nel quale si pu\u00f2 ad esempio simulare un viaggio nello spazio o vedere un film in 4D (a seconda del periodo di visita), e la camera degli orrori interpretata da veri attori.\nIl personaggio con pi\u00f9 raffigurazioni in cera \u00e8 la cantante Lady Gaga che ne possiede 21.\nVa ricordato anche che all'interno del museo, nell'ambito dei personaggi che fanno parte del mondo dello spettacolo ed in particolare del cinema, sono presenti anche esponenti italiani di spicco."}
{"id": "209702", "revid": "15756", "url": "https://it.wikipedia.org/wiki?curid=209702", "title": "Manuel Aza\u00f1a D\u00edaz", "text": "\u00c8 stato capo del governo due volte: dal 14 ottobre 1931 al 12 settembre 1933 e dal 19 febbraio al 10 maggio 1936; e due volte Presidente della Seconda Repubblica spagnola: dal 14 ottobre al 10 dicembre 1931 e dall'11 maggio 1936 all'aprile 1939.\nBiografia.\nFamiglia e vita privata.\nDi famiglia della borghesia liberale agiata, terzo dei quattro figli di Esteban Aza\u00f1a Catarin\u00e9u - sindaco di Alcal\u00e1 de Henares - e di Josefa D\u00edaz Gallo-Muguruza, rimase orfano a dieci anni, sua madre mor\u00ec nel 1889 e suo padre un anno dopo, entrambi per l'influenza. Studi\u00f2 al Colegio Complutense de San Justo y Pastor, dando gli esami di maturit\u00e0 all'Instituto Cardenal Cisneros di Madrid. Si laure\u00f2 in Giurisprudenza nel 1898 all'Universit\u00e0 di Saragozza e per finire divenne dottore in diritto nel 1900 all'Universit\u00e0 Centrale di Madrid. Nel 1896-1897, in seguito ad una profonda crisi religiosa personale, che descrive nel suo libro \"El jard\u00edn de los Frailes\" (\"Il giardino dei frati\"), divenne definitivamente agnostico.\nNel 1909 ottenne un posto di funzionario alla Direzione generale dei Registri e Notariato del Ministero di Grazia e Giustizia; pratic\u00f2 l'attivit\u00e0 di notaio. Collabor\u00f2 ad alcuni giornali, come \"El imparcial\" e \"El Sol\". Nel 1911-1912 fu a Parigi con una borsa di studio per seguire dei corsi di Diritto civile francese (oltre al francese parlava anche l'inglese e il tedesco, cosa rara nella Spagna del tempo). Durante la Prima guerra mondiale fu inviato al fronte occidentale (Francia e Italia) per diversi giornali e si familiarizz\u00f2 con le questioni militari. Nel 1920 fond\u00f2, insieme al futuro cognato, il drammaturgo Cipriano Rivas Cherif, la rivista \"Pluma\"; dal 1922 fu inoltre direttore del settimanale \"Espa\u00f1a\". Fu segretario dell'Ateneo di Madrid dal 1913 al 1920, diventandone presidente nel 1930.\nIl 27 febbraio 1929, nella Chiesa di San Jer\u00f3nimo el Real di Madrid, spos\u00f2 Dolores (detta Lola), la sorella minore di Cipriano Rivas Cherif, che era pi\u00f9 giovane di lui di ben 24 anni, e la coppia part\u00ec in luna di miele a Parigi e nei Paesi Bassi.\nAza\u00f1a fu membro della Massoneria, la sua amicizia con Jos\u00e9 Giral lo fece iniziare nel 1932 nella loggia \"Matritense\" di Madrid, una loggia di tendenza politica radicale \"lerrouxista\", appartenente alla Gran Loggia Regionale del Centro di Spagna, alla quale ader\u00ec per ragioni politiche, ma non and\u00f2 mai al di l\u00e0 del grado di Apprendista e non mise mai pi\u00f9 i piedi in una loggia massonica, cos\u00ec \"dalla semplice categoria di iniziato pass\u00f2 a quella di assonnato, desistendo da ogni pratica rituale.\".\nCarriera politica.\nNell'ottobre del 1913 fond\u00f2, con Jos\u00e9 Ortega y Gasset e Fernando de los R\u00edos, la \"Liga de Educaci\u00f3n Pol\u00edtica\". Nel 1914 inizi\u00f2 a dedicarsi alla politica, iscrivendosi al Partito Repubblicano Riformista di Melqu\u00edades \u00c1lvarez. Si candid\u00f2 a deputato nella circoscrizione di Toledo nel 1918 e nel 1923, entrambe le volte senza successo.\nMolto critico verso la dittatura di Miguel Primo de Rivera, Aza\u00f1a pubblic\u00f2 nel 1924 un duro manifesto contro il dittatore e il re Alfonso XIII. L'anno successivo fond\u00f2 il partito Acci\u00f3n Republicana insieme a Jos\u00e9 Giral.\nIn seguito partecip\u00f2 al Patto di San Sebasti\u00e1n del 1930, che costitu\u00ec il nucleo del futuro governo repubblicano insediatosi dopo le elezioni municipali del 12 aprile 1931, nelle quali le liste repubblicane ottennero un successo cos\u00ec consistente da spingere il re Alfonso XIII a lasciare la Spagna.\nIl 14 aprile 1931 Aza\u00f1a fu nominato Ministro della Guerra nel governo provvisorio, perch\u00e9, come scrive lo storico Hugh Thomas, \"era l'unico dei liberali antimilitaristi che si era dato la pena di informarsi sull'esercito.\". In ottobre divenne capo del governo provvisorio al posto di Niceto Alcal\u00e1-Zamora, a causa delle dimissioni di questi dovute alla questione religiosa. Come capo del governo della coalizione repubblicana, Aza\u00f1a mise in opera il programma elettorale: la riforma dell'esercito spagnolo (per stabilirne una grandezza numerica proporzionata alla capacit\u00e0 del paese e ridurre il numero degli ufficiali e la durata del servizio militare), la riforma agraria e la riforma dell'istruzione, sopprimendo istituzioni religiose e favorendo la laicizzazione dello stato.\nQuesti impegni, insieme alle agitazioni sociali gi\u00e0 in corso in diversi settori della popolazione, portarono Aza\u00f1a in conflitto con diverse fazioni, specialmente la Chiesa cattolica e parte dell'esercito. I settori cattolici si opposero alla \"aconfesionalidad\" dello Stato, mentre la destra non accett\u00f2 la riforma della struttura statale che garantiva il diritto all'autogoverno di alcune regioni, come la Catalogna. Particolarmente invise alla Chiesa erano le leggi anticlericali, che disponevano lo scioglimento di tutti gli ordini religiosi, la fine dei sussidi ai religiosi entro due anni dall'entrata in vigore della legge (i sussidi erano stati concessi come indennizzo a seguito della confisca delle terre della Chiesa nel 1837), l'abolizione dell'insegnamento religioso e la separazione del concetto su cui per secoli si era basata in Spagna l'idea di indissolubilit\u00e0 di legame tra lo Stato e la Chiesa. Fu per\u00f2 Aza\u00f1a a rendere meno dure le norme contro la Chiesa, limitando lo scioglimento degli ordini religiosi alla sola Compagnia di Ges\u00f9.\nGravi scontri avvenuti a Benalup-Casas Viejas, Castilblanco e Arnedo contribuirono alle sue dimissioni, presentate l'8 settembre 1933. Le successive elezioni del 19 novembre dello stesso anno videro il successo dei radicali centristi di Alejandro Lerroux e del cartello delle destre, la CEDA di Jos\u00e9 Mar\u00eda Gil-Robles; i due partiti formarono la coalizione governativa. Aza\u00f1a si ritir\u00f2 temporaneamente dalla politica per dedicarsi alla sua attivit\u00e0 letteraria.\nGi\u00e0 nel 1934 riprese per\u00f2 l'impegno politico, fondando la \"Izquierda Republicana\" (Sinistra repubblicana), unione della \"Acci\u00f3n Republicana\" con il Partito Repubblicano Radical-Socialista di Marcelino Domingo e l'Organizaci\u00f3n Republicana Gallega Aut\u00f3noma (ORGA) di Santiago Casares Quiroga. Nello stesso anno avvennero le rivolte delle Asturie e di Barcellona. Accusato di istigare gli scontri, Aza\u00f1a fu imprigionato all'interno del cacciatorpediniere \"Sanchez Barc\u00e1iztegui\", all'ancora nel porto di Barcellona. Fu in seguito prosciolto da tutte le accuse.\nDopo la sua liberazione, nel gennaio 1935, Aza\u00f1a inizi\u00f2 una campagna politica per la creazione di un Fronte popolare. Il \"Frente Popular\", una vasta e varia coalizione, vinse le elezioni del febbraio 1936. Il 19 febbraio Aza\u00f1a fu nominato capo del governo. La vittoria della sinistra diede inizio a un periodo di instabilit\u00e0 sociale in un clima quasi pre-rivoluzionario, provocando grave scontento nei settori pi\u00f9 tradizionali della societ\u00e0 spagnola: l'esercito e la Chiesa innanzitutto.\nPresidenza della Repubblica.\nIl 10 maggio 1936 Manuel Aza\u00f1a fu eletto per la seconda volta Presidente della Repubblica dopo la destituzione di Alcal\u00e1-Zamora, appena due mesi prima dell'inizio della guerra civile. Aza\u00f1a insisteva sulla necessit\u00e0 di maggior coesione della coalizione repubblicana, le divisioni interne costituendo un serio pericolo alla stabilit\u00e0 della nazione. Nei suoi diari e memorie, ai quali lavorava meticolosamente, descrive vividamente le varie personalit\u00e0 e i conflitti ideologici tra se stesso e diversi esponenti repubblicani, tra cui Francisco Largo Caballero e Juan Negr\u00edn. L'elezione di Aza\u00f1a a Presidente della Repubblica costitu\u00ec un elemento di instabilit\u00e0, secondo alcuni, poich\u00e9 le sue riforme da Ministro della Guerra lo avevano reso sgradito a importanti settori dell'esercito spagnolo.\nLa caduta di Barcellona prima, il 26 gennaio 1939, e di Gerona poi, il 5 febbraio, costrinsero Aza\u00f1a a rifugiarsi in Francia. Il 27 febbraio si dimise dalla presidenza della Repubblica con un telegramma inviato a Diego Mart\u00ednez Barrio da Collonges-sous-Sal\u00e8ve, e fu sostituito da Jos\u00e9 Miaja Menant, come Presidente del Consiglio di difesa nazionale (dal 13 al 25 marzo).\nLo scrittore.\nAza\u00f1a non fu solo un politico, ma anche uno scrittore, appartenente alla cosiddetta \"Generazione del '14\", nel 1926 ricevette il premio nazionale di letteratura per la sua biografia \"Vida de Don Juan Valera\", ma la sua opera pi\u00f9 conosciuta, scritta durante la guerra civile, \u00e8 \"La veglia a Benicarl\u00f3\" (\"La velada en Benicarl\u00f3\"). Ne termin\u00f2 la scrittura durante la rivolta di Barcellona, nel maggio 1937. In quest'opera Aza\u00f1a fa uso di diversi personaggi per esporre i vari punti di vista ideologici, politici e sociali presenti nella Repubblica durante la guerra, dipingendo e cercando di spiegare le rivalit\u00e0 ed i conflitti che stavano deteriorando la coesione dei repubblicani. Scritte in esilio prima di morire, le sue memorie intitolate \"Diarios\", sono considerate come uno dei documenti storici pi\u00f9 importanti per la guerra civile e contribuiscono molto allo studio delle difficolt\u00e0 del governo repubblicano in quegli anni. Di Aza\u00f1a sono anche famosi alcuni discorsi, in particolare quello pronunciato davanti al Parlamento spagnolo, le \"Cortes\", il 18 luglio 1938, nel quale predicava la necessit\u00e0 di una riconciliazione nazionale a guerra finita; us\u00f2 il motto \"Pace, piet\u00e0, perdono\" (\"Paz, Piedad, Perd\u00f3n\").\nL'esilio e la morte.\nDopo la fine della guerra civile, Aza\u00f1a visse in esilio in Francia, il 4 dicembre 1939, costretto dalle autorit\u00e0, lascia Collonges-sous-Sal\u00e8ve per Pyla-sur Mer, vicino ad Arcachon, nel dipartimento della Gironda. Con l'occupazione nazista e la repubblica di Vichy, fu tenuto sotto controllo costante da parte di agenti franchisti, che cercavano di ottenerne l'arresto e l'espulsione verso la Spagna; e c'era il timore che potesse essere arrestato dalla Gestapo, che controllava tutta la zona di Arcachon fino alla frontiera con la Spagna. Nel mese di giugno del 1940 Aza\u00f1a si trasferisce a Montauban, che era nella zona francese controllata dal governo di Vichy, dove, grazie all'intervento dell'ambasciatore messicano in Francia, Aza\u00f1a pot\u00e9 vivere all'H\u00f4tel du Midi, dichiarato sotto la giurisdizione dell'ambasciata messicana. Qui, repentinamente invecchiato e indebolito dalle difficolt\u00e0 degli ultimi mesi, mor\u00ec poco prima della mezzanotte del 3 novembre 1940, e fu sepolto il cinque dello stesso mese nella sezione n. 7 del cimitero di Montauban, dove suoi resti ancora riposano. Il maresciallo P\u00e9tain proib\u00ec che gli fossero tributati gli onori di un ex capo di Stato; consent\u00ec che la sua bara fosse avvolta dalla bandiera spagnola, ma quella e non quella tricolore repubblicana, il feretro venne quindi avvolto nella e fu accompagnato al cimitero, senza alcuna cerimonia religiosa, da sua moglie, l'ambasciatore con tutta la legazione messicana, il generale Hern\u00e1ndez Saravia, il pittore Francisco Galicia, il suo fedele aiutante Antonio Lot, il vescovo di Montauban Pierre-Marie Th\u00e9as, una suora e centinaia di Spagnoli repubblicani in esilio a Montauban.\nOmaggi.\nManuel Aza\u00f1a fu aspramente combattuto in vita e a lungo ostracizzato dopo la sua morte, sotto Franco e dopo Franco.\nIn occasione del primo centenario della sua nascita, il 10 gennaio 1980, \u00e8 stata collocata una lapide sulla facciata della sua casa natale. Una strada porta oggi il suo nome e una scultura in bronzo di Jos\u00e9 Noja \u00e8 stata collocata il 22 maggio 1987 e in seguito posta in una glorietta nel 1994.\nA partire dal 2010 si svolgono le \"Giornate sulla vita e l'opera di Manuel Aza\u00f1a\", organizzate in collaborazione dall'Ayuntamiento di Alcal\u00e1 de Henares, l'universit\u00e0 di Alcal\u00e1, la Fondazione Francisco Largo Caballero e l'Istituto Cervantes.\nIl 28 novembre 2011 il presidente del Congresso dei Deputati, il socialista Jos\u00e9 Bono, ha presieduto all'inaugurazione di un busto di Aza\u00f1a, opera dello scultore Evaristo Bellotti, nel vestibulo dell'edificio delle Cortes, proprio di fronte ad una statua di Isabella II. Ha dichiarato: \u201cSi tratta di un gesto di riconciliazione che include il chiaro simbolismo del fatto che nella sala pi\u00f9 nobile del Parlamento figurino una regina di Spagna e un presidente della Repubblica\u201d. La decisione \u00e8 stata approvata da tutti i gruppi parlamentari.\nPer\u00f2 dopo le elezioni del novembre 2011, vinte dal Partido Popular con maggioranza assoluta, il nuovo presidente del Congresso dei Deputati, Jes\u00fas Posada, con l'appoggio del suo partito, il Partido Popular, del CiU e del PSOE, ha deciso nel maggio 2012 di spostare il busto di Aza\u00f1a in un patio senza nessun carattere istituzionale n\u00e9 simbolico, suscitando le proteste dell'Izquierda Republicana (IR), donatrice del busto, e della Izquierda Unida, che nessuno aveva informato della decisione. Celia Villalobos, deputata del Partido Popular e vicepresidente del Congresso dei Deputati, ha consultato i var\u00ee gruppi politici e la Camera si \u00e8 espressa in maggioranza a favore dello spostamento. Per finire il busto \u00e8 stato ricollocato di nuovo nel Congresso e posto accanto a quello dell'ex presidente repubblicano Niceto Alcal\u00e1-Zamora.\nNel febbraio 2019 il presidente del Governo spagnolo Pedro S\u00e1nchez si \u00e8 recato in visita alla tomba di Manuel Aza\u00f1a per un omaggio al pol\u00edtico repubblicano. Si \u00e8 trattato della prima visita da parte di un presidente spagnolo. Per l'occasione, oltre all'omaggio floreale, fu deposta una placca con l'iscrizione seguente: \u00abEl Gobierno de Espa\u00f1a, con motivo del 80 aniversario del exilio republicano espa\u00f1ol, rinde homenaje a D. Manuel Aza\u00f1a, presidente de la II Rep\u00fablica, fallecido en el exilio\u00bb. (Trad.: Il Governo di Spagna, in occasione dell'ottantesimo anniversario dell'esilio repubblicano spagnolo, rende omaggio a Don Manuel Aza\u00f1a, presidente della II Repubblica, morto in esilio.)\nIl 3 novembre 2020 si \u00e8 svolto al Congresso dei Deputati un omaggio alla figura di Manuel Aza\u00f1a, in occasione dell'ottantesimo anniversario della sua morte.\nIl 17 dicembre 2020 il re Filippo VI di Spagna visita l'esposizione su Manuel Aza\u00f1a, organizzata dalla Biblioteca nazionale di Spagna a Madrid in occasione dell'ottantesimo anniversario della sua morte."}
{"id": "209703", "revid": "74801", "url": "https://it.wikipedia.org/wiki?curid=209703", "title": "Il Sole 24 Ore", "text": "Il Sole 24 Ore \u00e8 un quotidiano economico-politico-finanziario italiano con sede a Milano e Roma, il pi\u00f9 diffuso nel proprio settore e il quinto in assoluto nel Paese. I principali temi trattati dal giornale sono l'economia, la politica, le novit\u00e0 dei settori normativi e tributari specie in campo economico, l'andamento dei mercati finanziari e le rubriche degli esperti. \nA differenza della maggior parte degli altri quotidiani a grande diffusione, \"Il Sole 24 Ore\" lascia poco spazio ad avvenimenti di attualit\u00e0, costume, spettacolo e sport. \u00c8 invece considerato un affidabile strumento di aggiornamento per professionisti, imprenditori, dirigenti della pubblica amministrazione e investitori finanziari.\nLa testata \u00e8 edita dal Gruppo 24 ORE, societ\u00e0 quotata alla Borsa valori dal 6 dicembre 2007. Confindustria \u00e8 proprietaria del Gruppo.\nStoria.\nDalla fondazione al 1965.\nIl quotidiano \u00e8 diretto erede de \"Il Sole\", fondato nel 1865, storico mercuriale della comunit\u00e0 degli affari milanese, che il 9 novembre 1965 \u00e8 stato fuso con il concorrente \"24 Ore\", nato nel 1946, che trattava l'economia e la finanza con un approccio pi\u00f9 moderno. La nuova testata eredita da \"Il Sole\" il conteggio delle annate pubblicate (CI) nonch\u00e9 la caratteristica di giornale di servizio per professionisti e tecnici, mentre il color \"salmone\" della carta \u00e8 ereditato da \"24 Ore\".\nDal 1965 al 2000.\nDopo la direzione di Mauro Masone, la guida del giornale \u00e8 affidata nel 1969 ad Alberto Mucci, fino ad allora vicedirettore. Lo diriger\u00e0 per quasi dieci anni, fino al giugno 1978, portandolo da a copie.\nNel corso degli anni ottanta (sotto le direzioni prima di Fabio Luca Cavazza, poi di Mario Deaglio e quindi di Gianni Locatelli che ne resta alla guida per dieci anni, sino al luglio 1993) il giornale si trasforma grazie anche al progetto di sviluppo voluto dall'amministratore delegato Giancarlo Lunati, ex Olivetti: l'offerta informativa si arricchisce di nuovi supplementi (\u00abInformatica\u00bb, distribuito il venerd\u00ec, \"Il Mezzogiorno\", allegato al numero del mercoled\u00ec, e \"Domenica\", l'inserto culturale nato il 4 dicembre 1983). Mensilmente un'intera pagina viene dedicata alla raccolta dei fondi comuni di investimento, nati proprio in quegli anni. Viene aperta la sede di corrispondenza di Tokyo oltre a quella gi\u00e0 esistente di New York, per contrastare la nascita di un quotidiano economico concorrente, \"Italia Oggi\". Viene varata l'edizione del luned\u00ec, anche se non si tratta propriamente di un quotidiano: le pagine vengono realizzate un paio di giorni prima per evitare i costi del lavoro domenicale, troppo alti.\nAlla met\u00e0 degli anni novanta \"Il Sole 24 Ore\" (direttore Salvatore Carrubba) diventa il terzo quotidiano d'informazione pi\u00f9 venduto in Italia, superando \"La Stampa\". All'alba del nuovo secolo (direttore Ernesto Auci) il quotidiano si presenta ai lettori rinnovato nella grafica e nell'organizzazione delle sezioni interne. Dal 1998 \"Il Sole 24 Ore\" ha un proprio sito web.\nDal 2000 ad oggi.\nNel 2006 \"Il Sole\" inaugura l'edizione interamente a colori (direttore Ferruccio de Bortoli). Successivamente vengono lanciati nuovi inserti: \"N\u00f2va24\" (dedicato alle nuove tecnologie) e \"IL\", mensile maschile (settembre 2008). Per quanto riguarda la versione digitale del quotidiano, a fine 2012 viene reso obbligatorio, sul modello del \"Financial Times\" (2011) e del \"New York Times\" (2012), l'abbonamento per visualizzare le pagine web oltre certi limiti. Da quella data gli utenti non registrati, o con registrazione gratuita, possono visitare al massimo 5 o 10 articoli, rispettivamente, nelle sezioni principali del sito. \u00abIl Sole\u00bb \u00e8 stato il primo quotidiano nazionale ad adottare questa soluzione.\nNel 2016 il quotidiano subisce forti cali delle vendite, sia in formato cartaceo (-21,7%), che in quello digitale (-46,2%). Nel 2017 il quotidiano \u00e8 scosso da uno scandalo. Tramite gli esposti presentati alla magistratura tra 2016 e 2017 dal giornalista Nicola Borzi, che ha indagato all'interno del suo stesso giornale, si \u00e8 scoperto che i dati delle vendite online erano gonfiati. Il numero delle copie vendute in pi\u00f9 \u00e8 stato stimato intorno alle 135\u00a0000 unit\u00e0 nel 2015. Durante le indagini della magistratura sono emerse responsabilit\u00e0 a carico del direttore Roberto Napoletano. Napoletano ha deciso comunque di continuare a guidare il giornale. Ci\u00f2 ha incrinato i rapporti con la redazione, che gli ha ritirato la fiducia. Dopo tre giorni di sciopero, Napoletano si \u00e8 autosospeso dalla direzione, per poi dimettersi il 14 marzo 2017. Guido Gentili \u00e8 nominato direttore \"ad interim\" della testata, venendo poi confermato direttore responsabile il 9 agosto successivo.\nNel 2018 \u00e8 stata effettuata una revisione che ha coinvolto le caratteristiche grafiche del giornale. Dai primi di giugno\nla testata appare allineata sulla sinistra della pagina; \u00e8 stato adottato un nuovo tipo di carattere, il \"Sole 24 Serif\". L'impaginazione avviene su sette colonne invece delle precedenti otto, con un corpo pi\u00f9 grande e un'interlinea leggermente maggiore. \nDal punto di vista dei contenuti editoriali, la testata \u00e8 ritornata a focalizzarsi sull'informazione economico-finanziaria italiana ed europea, abbandonando i progetti di \"informazione generalista\" avviati negli ultimi anni. Nelle intenzioni del direttore Guido Gentili, lo stile espositivo si propone di essere chiaro, sintetico e fattuale, supportato da analisi numeriche e da commentatori indipendenti dalla testata, sia italiani che internazionali.\nIl 12 settembre 2018 Fabio Tamburini viene nominato nuovo direttore, succedendo a Gentili.\nLa controllante Confindustria e la direzione del gruppo hanno pianificato dal 2016 un consistente taglio delle maestranze in forza all'azienda, seguita a giugno del 2019 dall'apertura unilaterale di una vertenza per la Cassa integrazione guadagni straordinaria di 210 lavoratori.\nIl 16 marzo 2021 \u00e8 stato inaugurato il nuovo formato. La pagina si assottiglia da 7 colonne a 6 e si riduce leggermente anche nella lunghezza. Contemporaneamente viene lancia la nuova applicazione mobile per la fruizione online dei contenuti del quotidiano. La lavorazione delle notizie segue la logica \"digital first\" (priorit\u00e0 al digitale) che ormai domina nelle redazioni di tutti i maggiori quotidiani.\nInserti.\nIl quotidiano \u00e8 impaginato in modo innovativo. Si compone di tre dorsi: nel primo appaiono le notizie generaliste; il secondo, \"Finanza e Mercati\", tratta dei mercati finanziari e nel terzo, \"Impresa e territori\", vengono affrontati i problemi dell'economia reale.\nSotto la direzione di Gianni Locatelli, il 4 dicembre 1983 il \"Sole\", fino ad allora alieno al mondo delle lettere, inaugura un inserto dedicato interamente alla cultura letteraria. Esce la domenica, quando i mercati finanziari sono chiusi. L'inserto imprime una svolta al modo di fare cultura sui quotidiani e riscuote un successo inaspettato. \u00c8 considerato uno dei migliori inserti culturali del panorama editoriale italiano. Dal 12 giugno 2011 il responsabile \u00e8 Armando Massarenti.\nGli altri inserti sono:\n\"Il Sole 24 Ore\" pubblica anche una rivista in carta patinata, \"IL\": \u00e8 il mensile maschile di nuova concezione, centrato sugli avvenimenti internazionali, i protagonisti del cambiamento e l'attualit\u00e0 come chiave di comprensione del lifestyle globale. Il primo numero \u00e8 uscito il 19 settembre 2008.\nRedazioni.\nLe redazioni principali sono due: quella centrale ha sede a Milano, in via Monte Rosa 91. Progettata da Renzo Piano, costruita dal 1998 al 2004, ha sostituito quella storica di via Lomazzo 52; quella politica si trova a Roma e dal maggio 2009 si \u00e8 trasferita nella nuova sede di piazza Indipendenza. A queste se ne affiancano altre nove con sede in alcune delle principali citt\u00e0 italiane (Napoli, Torino, Firenze, Bologna, Genova, Trieste, Padova, Palermo e Bari).\n\"Il Sole 24 Ore\" \u00e8 l'unico tra i principali quotidiani italiani a non avere l'edizione cartacea del luned\u00ec. Il numero in edicola in tale giorno \u00e8 preparato da una redazione separata dal resto del giornale, sotto la responsabilit\u00e0 del redattore capo Marco Mariani e del vice redattore capo Franca Deponti, ed \u00e8 inviato in tipografia il venerd\u00ec sera.\nServizi multimediali.\nL'edizione multimediale del quotidiano \u00e8 stata varata nel 2012. Comprende: alle ore 6 l'edizione giornaliera del \"Sole\" in formato digitale per Tablet computer con altri servizi esclusivi (compresa un'analisi delle borse asiatiche); alle 20 servizi esclusivi sugli avvenimenti pi\u00f9 importanti della settimana in corso, anticipazioni di editoriali; elaborazioni e analisi delle notizie).Dal 2013, cio\u00e8 da quando Accertamenti Diffusione Stampa (ADS) ha cominciato le rilevazioni del settore, l'edizione multimediale del \"Sole\" \u00e8 quella pi\u00f9 letta in Italia.In versione digitale \u00e8 disponibile anche \"Italy24\", con gli articoli del quotidiano tradotti in lingua inglese.\nControversie giudiziarie.\nNel febbraio 2019 la Procura di Milano ha chiesto il rinvio a giudizio per l'ex direttore editoriale Roberto Napoletano, l'ex presidente del cda del gruppo Benito Benedini e l'ex amministratrice delegata Donatella Treu per false comunicazioni sociali e manipolazione del mercato nell'arco di tempo che va dal marzo 2014 al marzo 2016. Chiesto anche il rinvio a giudizio per lo stesso gruppo editoriale.\nNegli stessi giorni la Consob, la commissione che vigila sui mercati finanziari, ha deciso una multa di euro ciascuno per l'ex amministratore delegato Donatella Treu e per l'ex direttore Roberto Napoletano per avere fornito al mercato dati di diffusione non veritieri. Sanzioni pecuniarie inferiori sono state comminate ad altri tre dirigenti. Per l'azienda la multa \u00e8 di euro, ma dovr\u00e0 rispondere in solido anche delle sanzioni prese nei confronti dei dirigenti nel caso in cui non possano far fronte al pagamento.\nNell'assemblea del 30 aprile 2019 i soci hanno approvato, oltre al bilancio 2018 che si \u00e8 chiuso con ricavi per 211,3 milioni, l'azione di responsabilit\u00e0 verso gli ex vertici: l'ex presidente Benito Benedini, l'ex Ceo Donatella Treu e l'ex direttore Roberto Napoletano. Fra i reati contestati, vi \u00e8 anche quello di aggiotaggio informativo. Secondo i pm di Milano, nel 2015 sarebbero stati sovrastimati i risultati di gestione del gruppo quotato in Borsa, alterando i ricavi relativi alla vendita delle copie e degli abbonamenti.\nL'11 settembre dello stesso anno la Consob condanna i vertici del quotidiano per le loro condotte illecite. I dirigenti avevano gonfiato i numeri di diffusione delle copie digitali allo scopo di manipolare il mercato. Ad essi l'organismo di contro delle societ\u00e0 quotate in borsa commina una sanzione per complessivi 1,05 milioni di euro.\nEditorialisti.\n\"In ordine alfabetico:\"\nDiffusione.\nDati Ads - Accertamenti Diffusione Stampa."}
{"id": "209704", "revid": "300067", "url": "https://it.wikipedia.org/wiki?curid=209704", "title": "Asante", "text": ""}
{"id": "209706", "revid": "298229", "url": "https://it.wikipedia.org/wiki?curid=209706", "title": "Lana (disambigua)", "text": ""}
{"id": "209708", "revid": "72396", "url": "https://it.wikipedia.org/wiki?curid=209708", "title": "Cherubino", "text": "Il Cherubino \u00e8 un tipo di angelo, presente, in ordine storico, nell'Ebraismo e nel Cristianesimo.\nIl termine deriva dall'ebraico \u05db\u05b0\u05bc\u05e8\u05d5\u05bc\u05d1, \"keruv\" (al plurale \u05db\u05b0\u05bc\u05e8\u05d5\u05bc\u05d1\u05b4\u05d9\u05dd, \"keruvim\"), ma la sua etimologia risalirebbe all'assiro \"Karabu\" (\u00abche \u00e8 propizio\u00bb o \u00abbenedicente\u00bb).\nNel cristianesimo medievale i Cherubini si trovano nella Prima Gerarchia degli spiriti celesti, collocati subito dopo i Serafini. In quanto tali sono nominati da Dante nel canto XXVIII del Paradiso (v. 99), e risiedenti nel cielo dello zodiaco e delle stelle fisse.\nRiferimenti storici e letterari.\nNella letteratura compaiono per la prima volta nel libro della Genesi , dove sono considerati dediti alla protezione. Essi stanno a guardia dell'Eden e del trono di Dio.\nSecondo l'Antico Testamento, in hanno una sola faccia e due ali (anche in hanno solo due ali), mentre nel libro di Ezechiele sono descritti con quattro ali e quattro facce, ovvero una di uomo, una di leone, una di toro ed infine una di aquila (\"tetramorfo\"): \nNel Talmud e nella letteratura ebraica, i Cherubini hanno quasi le sembianze di carri metallici. \nNell'iconografia classica ed artistica, invece, sono raffigurati con volti umani, di rarissima bellezza e splendore.\nIl loro grado tra gli angeli \u00e8 diverso a seconda delle tradizione ebraica o cristiana. Alcuni li credono essere un ordine di angeli; altri li credono una classe al di sopra di ogni altro angelo. I Cherubini hanno una perfetta conoscenza di Dio, superata soltanto dall'amore di Dio da parte dei Serafini.\nNel cristianesimo, secondo la classificazione delle schiere angeliche operata da Dionigi nel \"De coelesti hierarchia\", sono posti \u00aboltre il trono di Dio\u00bb, espressione metaforica per indicare l'estrema vicinanza a Dio ed al suo potere. Collocati da Dante nel cielo dello Zodiaco o delle stelle fisse, i Cherubini stanno a guardia della luce e delle stelle. Normalmente in gruppo, si crede che, anche se sono stati rimossi dal piano reale e materiale degli uomini, la luce divina che essi filtrano gi\u00f9 dal cielo possa ancora toccare le vite umane.\nNell'antroposofia di Steiner, essi sono anche chiamati \"Spiriti dell'Armonia\", in quanto cooperano con i Serafini traducendo in forma di progetti eseguibili le loro intuizioni divine. \nSecondo Steiner, si deve ai Cherubini il fatto che in una remotissima epoca cosmica furono posti i primi germi dell'attuale regno animale, ovvero le immagini che avrebbero ispirato lo zodiaco (letteralmente \u00abgiro degli animali\u00bb). Dalla periferia dell'universo, con gli influssi dei loro quattro volti essi circondano tuttora il sistema solare, ognuno seguito a sua volta da due accompagnatori, sicch\u00e9 il loro numero complessivo arriva a comporre i dodici segni astrologici.\nQuanto al nome dei Cherubini, esso ci rivela il loro potere di conoscere e di contemplare la Divinit\u00e0, la loro attitudine a ricevere il dono di luce pi\u00f9 alto e a contemplare la dignit\u00e0 del Principio divino nella sua potenza originaria, la loro capacit\u00e0 di riempirsi del dono della saggezza e di comunicarlo, senza invidia, a quelli del secondo ordine angelico.\nUn angelo dal nome Cherubino viene inoltre citato nel poema epico di Turoldo, la \"Chanson de Roland\", alla morte del paladino Rolando.\nPer estensione, si definisce \u00abcherubino\u00bb un fanciullo di particolare grazia e bellezza. Di qui il nome del personaggio del paggio nelle \"Nozze di Figaro\" di Mozart.\nAraldica.\nIn araldica, il termine cherubino \u00e8 utilizzato per indicare una testa di puttino, in maest\u00e0, sostenuta da due ali spiegate: in questa veste iconografica i cherubini sono spesso raffigurati dalla tradizione pittorica italiana. Taluni stemmi di araldica civica straniera portano il cherubino con le ali incrociate."}
{"id": "209709", "revid": "123351123", "url": "https://it.wikipedia.org/wiki?curid=209709", "title": "FIFA Confederations Cup 2003", "text": "La FIFA Confederations Cup 2003 (in francese: Coupe des Conf\u00e9d\u00e9rations de la FIFA 2003) fu la sesta edizione del torneo. Si svolse dal 18 al 29 giugno 2003 in Francia e vide la vittoria per la seconda volta dei padroni di casa.\nIl torneo venne funestato dall'improvviso decesso in campo del camerunese Marc-Vivien Fo\u00e9, durante la semifinale fra e . \u00c8 stata la prima edizione in cui la squadra detentrice della Coppa del Mondo, in questo caso il Brasile, \u00e8 stata eliminata nella fase a gironi.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\""}
{"id": "209710", "revid": "8596", "url": "https://it.wikipedia.org/wiki?curid=209710", "title": "Manuel Aza\u00f1a", "text": ""}
{"id": "209711", "revid": "1516566", "url": "https://it.wikipedia.org/wiki?curid=209711", "title": "Chiodo di passione", "text": "Chiodo di Passione \u00e8 un termine utilizzato in araldica per indicare quello colla capocchia aguzza, a piramide. Secondo alcuni araldisti il termine \"chiodi della Passione\" dovrebbe essere utilizzato solo per descrivere tre di questi chiodi posti in ventaglio."}
{"id": "209713", "revid": "399", "url": "https://it.wikipedia.org/wiki?curid=209713", "title": "Concept-album", "text": ""}
{"id": "209714", "revid": "1516566", "url": "https://it.wikipedia.org/wiki?curid=209714", "title": "Chiuso (araldica)", "text": "Chiuso \u00e8 un termine utilizzato in araldica per indicare un attributo di mani, corone, elmi, porte; non del volo degli uccelli.\nSi usa anche per i libri. Quando il termine si riferisce a edifici, indica che la porta \u2013 visibile \u2013 \u00e8 di smalto diverso. Se l'apertura \u00e8 di smalto diverso ma la porta non \u00e8 visibile si usa il termine \"aperto\". "}
{"id": "209716", "revid": "2176804", "url": "https://it.wikipedia.org/wiki?curid=209716", "title": "Spike Jonze", "text": "Diventato celebre per aver diretto il film cult \"Essere John Malkovich\" per cui riceve la candidatura all'Oscar al miglior regista, ha inoltre diretto gli acclamati film \"Il ladro di orchidee\" e \"Lei\"; per quest'ultimo ottiene 3 nomination agli Oscar, vincendo quello per la miglior sceneggiatura originale, e 2 nomination ai Golden Globe vincendo nella sezione \"migliore sceneggiatura\".\nBiografia.\nJonze, dopo aver girato diversi video di skateboard, ha raggiunto il successo grazie alla commedia nera \"Essere John Malkovich\" (1999) e al film \"Il ladro di orchidee\" (2002), entrambi scritti da Charlie Kaufman. Oltre al cinema, Jonze \u00e8 celebre anche per essere co-creatore e produttore della serie televisiva di MTV \"Jackass\" e di \"\".\nIn alcune occasioni ha usato lo pseudonimo Richard Coufey (o Koufey, o Couffe) ed \u00e8 anche il cofondatore e l'editore della rivista \"Dirt\", cos\u00ec come \u00e8 editore anche del \"Grand Royal Magazine\".\nNel 2009 dirige \"Nel paese delle creature selvagge\", il suo terzo lungometraggio, la cui colonna sonora \u00e8 firmata dalla cantante Karen O del gruppo \"indie rock\" statunitense Yeah Yeah Yeahs, e nel 2014 esce \"Lei\".\n\u00c8 stato nominato a quattro premi Oscar: miglior regista per \"Essere John Malkovich\", miglior film, miglior sceneggiatura originale e miglior brano originale per \"Lei\". Nel 2014 si \u00e8 aggiudicato sia il Golden Globe che il premio Oscar per la miglior sceneggiatura originale per \"Lei\".\nDoppiatori italiani.\nDa doppiatore \u00e8 sostituito da:\nVideoclip.\nLista in ordine cronologico:"}
{"id": "209717", "revid": "287204", "url": "https://it.wikipedia.org/wiki?curid=209717", "title": "Musica moderna", "text": "Col termine musica moderna si indica la musica colta composta nella prima met\u00e0 del Novecento, ovvero che, a livello storico, si colloca tra la musica romantica e la musica contemporanea.\nLa musica moderna raggruppa quindi compositori assai differenti tra loro come Claude Debussy, Erik Satie, Leo\u0161 Jan\u00e1\u010dek, il Gruppo dei Sei, Igor' F\u00ebdorovi\u010d Stravinskij, B\u00e9la Bart\u00f3k, George Enescu, Richard Strauss, Maurice Ravel, la Seconda scuola di Vienna e Jean Sibelius.\nI precursori.\nLe radici della musica moderna affondano nella seconda met\u00e0 del XIX secolo, con la complessit\u00e0 armonica delle opere tarde di Richard Wagner, la ricchezza formale di Johannes Brahms, e le nuove concezioni armoniche, melodiche e ritmiche di Claude Debussy.\nContinuatori del discorso di Wagner e Brahms sono Gustav Mahler e Richard Strauss. Il loro tramite permette di tracciare una linea di continuit\u00e0 fra il Romanticismo Tedesco e la cosiddetta Seconda scuola di Vienna, i cui esponenti di maggior spicco sono Arnold Sch\u00f6nberg e i suoi allievi Alban Berg e Anton Webern. Alla Seconda scuola di Vienna sono dovuti l'introduzione di importanti elementi stilistici e formali, quali l'atonalit\u00e0 e la dodecafonia.\nL'intuizione del giovane Sch\u00f6nberg, cos\u00ec come ci viene raccontata nel suo \"Manuale di Armonia\", \u00e8 che il sistema tonale ha raggiunto i suoi limiti con Wagner. \u00c8 necessario introdurre i concetti di \"tonalit\u00e0 allargata\" ed \"emancipazione della dissonanza\", che consentono di sistematizzare in modo diverso l'uso di consonanza e dissonanza (considerata nel sistema di Sch\u00f6nberg una \"consonanza lontana\").\nQuesta riflessione lo condurr\u00e0, negli anni venti, a teorizzare un sistema di organizzazione formale definito \"Metodo di composizione con le dodici note\", o dodecafonia, in cui non contano pi\u00f9 le regole dell'armonia tonale, sostituite dai rapporti intervallari fra le singole note del totale cromatico.\nParallelamente alla riflessione in atto nel mondo di lingua tedesca, si hanno le esperienze dei futuristi italiani (bruitisme, Luigi Russolo), del franco-americano Edgard Var\u00e8se (che opera l\"'emancipazione del rumore\" e sottolinea l'importanza del timbro e del ritmo), dell'americano Charles Ives (che enfatizza gli aspetti scenici della musica ed adopera elementi compositivi simili al \"collage\"), e del francese Olivier Messiaen, precursore della futura scuola seriale del secondo dopoguerra ed ispiratore dei compositori \"spettrali\" degli anni settanta.\nFondamentale sar\u00e0 l'influenza di Igor' Stravinskij e B\u00e9la Bart\u00f3k sulle nuove generazioni, sia per le concezioni rivoluzionarie del ritmo esibite nella \"La sagra della primavera\" del primo, sia per l'acquisizione del patrimonio musicale popolare alla musica colta nell'intera produzione del secondo.\nAltri concetti importanti presenti nella musica all'inizio del XX secolo sono i seguenti:\nTra le due guerre.\nDurante il nazismo, molte delle forme della musica contemporanea (per esempio il Jazz) vennero considerate \"arte degenerata\" e vietate. La mostra \"Musica Degenerata\", tenutasi a D\u00fcsseldorf nel 1938, in occasione delle \"Reichsmusiktage\" (\"giornate musicali del Reich\") comprendeva, tra le altre, opere di Paul Hindemith, della Seconda scuola di Vienna e di Kurt Weill, costringendo molti degli artisti all'emigrazione o all'esilio. Allo stesso tempo, la politica culturale del regime promuoveva la produzione e l'ascolto di musica inoffensiva, ad esempio la musica popolare, la musica d'uso (o \"Gebrauchsmusik\"), le Operette, la musica da ballo e le marce militari che favorivano la propaganda. Molti compositori vennero perseguitati e uccisi per la loro origine ebraica.\nDopo la Rivoluzione, in Unione Sovietica si tentarono numerosi esperimenti in ogni campo della cultura e delle arti, compresa la musica. Con l'avvento dello Stalinismo, ebbe inizio una nuova direzione, a partire dal 1932, chiamata \"Realismo Socialista\", tendente ad assoggettare le arti alla dottrina di partito. La breve parentesi di liberalismo che si ebbe dopo il 1956 non fu tuttavia sufficiente a sviluppare una corrente di avanguardia, come accadde invece nelle altre nazioni europee.\nSe nella Germania nazista e nelle nazioni ad essa assoggettate si ebbe un taglio netto con il passato recente, sia a causa della censura che dello sterminio o dell'esilio a cui furono costretti i migliori compositori, in altre nazioni si ebbe invece una maggiore continuit\u00e0 nell'evoluzione del linguaggio musicale. Ad esempio, nel Regno Unito Benjamin Britten, in Italia Alfredo Casella, Ottorino Respighi e Gian Francesco Malipiero, e in Francia il Gruppo dei Sei, furono allo stesso tempo compositori tradizionalisti e innovatori."}
{"id": "209718", "revid": "287204", "url": "https://it.wikipedia.org/wiki?curid=209718", "title": "Manuel Aza\u00f1a Diaz", "text": ""}
{"id": "209719", "revid": "1318658", "url": "https://it.wikipedia.org/wiki?curid=209719", "title": "Permiano", "text": "Il Permiano \u00e8 l'ultimo dei sei periodi in cui \u00e8 divisa l'era geologica del Paleozoico e si estende da 299,0 \u00b1 0,8 a 251,0 \u00b1 0,4 milioni di anni fa. \u00c8 compreso tra il Carbonifero e il Triassico, il primo periodo della successiva era del Mesozoico.\nFu cos\u00ec battezzato dal geologo inglese Roderick Murchison intorno al 1840, basandosi sugli strati di rocce rosse che occupano una vasto bacino ad ovest degli Urali, in corrispondenza dell'antico stato di Permia, in Russia.\nLa fine del periodo \u00e8 caratterizzata dalla pi\u00f9 importante estinzione di massa nella storia della Terra, l'estinzione di massa del Permiano-Triassico.\nEtimologia.\nIl Permiano deriva il suo nome da quello dell'antico stato di Permia, in Russia. La sua denominazione e la prima definizione di Permiano furono introdotti nella letteratura scientifica nel 1840 dal geologo inglese Roderick Murchison.\nLimiti.\nIl limite con il Carbonifero \u00e8 stato fissato in base a considerazioni essenzialmente litostratigrafiche e non fondato su un marcato \"break\" faunistico. In base a ci\u00f2, \u00e8 risultato sempre molto difficile stabilire con precisione l'inizio del Permiano al di fuori del bacino russo. Nell'Europa centrale si tende a porre il passaggio fra i due sistemi alla scomparsa delle intercalazioni di carbone al contemporaneo inizio dei sedimenti rossi, ma \u00e8 incerto se il limite determinato in questo modo sia strettamente coevo con quello fissato sulla piattaforma russa. Nella Tetide l'inizio del Permiano viene stabilito attraverso correlazioni biostratigrafiche a mezzo soprattutto di fusuline e brachiopodi, correlazioni, tuttavia, rese difficili dal fatto che il bacino russo e la Tetide appartengono a diverse province biogeografiche e quindi presentano faune dissimili in gran parte degli elementi. Ben determinato risulta invece il limite superiore del Permiano, coincidente al passaggio Paleozoico-Mesozoico.\nDefinizioni stratigrafiche e GSSP.\nLa base del Permiano coincide con quella della sua prima epoca, il Cisuraliano, e del suo primo piano, l'Asseliano ed \u00e8 \ndefinita dalla prima comparsa negli orizzonti stratigrafici dei conodonti della specie \"Streptognathodus \"wabaunsensis\" \".\nIl limite superiore dell'Asseliano (nonch\u00e9 base del successivo Sakmariano) \u00e8 fissato alla prima comparsa del conodonte \"Streptognathodus postfusus\".\nGSSP.\nIL GSSP, il profilo stratigrafico di riferimento della Commissione Internazionale di Stratigrafia, fu proposto da Davydov ed \u00e8 localizzato nella valle del fiume Aidaralash, presso Aqt\u00f6be, nei monti Urali del Kazakistan.\nSuddivisioni.\nLa Commissione Internazionale di Stratigrafia riconosce tre epoche e nove piani del Permiano, distribuiti dal pi\u00f9 recente al pi\u00f9 antico secondo il seguente schema:\nVi sono due diverse filosofie alla base della suddivisione in piani del Permiano; alcuni partono dal presupposto che i singoli bacini di sedimentazione hanno sviluppato successioni biologiche sostanzialmente diverse, per cui \u00e8 impossibile riconoscere in tutto il mondo le suddivisioni cronostratigrafiche stabilite in un bacino su eventi evolutivi locali. Per un altro gruppo di studiosi \u00e8 invece possibile costruire una scala cronostratigrafica valida per tutto il mondo utilizzando le ammoniti. Secondo questi autori gli standard delle zone ad ammoniti che permettono di definire i piani vanno scelti dove le faune sono meglio rappresentate, a prescindere dal bacino di sedimentazione.\nPaleogeografia.\nLa posizione paleogeografica dei continenti durante il Permiano vede le terre emerse riunite in una grande massa continentale chiamata Pangea, nella quale possono essere individuati i blocchi continentali che costituiranno, in epoche successive, la Gondwana e la Laurasia.\nIl blocco continentale europeo si form\u00f2 in seguito all'orogenesi ercinica che trasform\u00f2 l'Europa, alla fine del Carbonifero, in un'area debolmente montuosa, isostaticamente instabile, sede di movimenti verticali e vulcanismo postorogenetico. Nelle depressioni intramontane si formarono depositi alluvionali e, con l'inaridimento del clima, depositi di arenarie rossastre.\nIl blocco continentale americano presenta una storia evolutiva simile a quella dell'Europa e, nel Permiano, era completamente unito ad essa, cos\u00ec da rappresentare un suo prolungamento verso ovest. Il bacino americano occidentale, corrispondente alla linea di costa occidentale dell'attuale Nord America, era completamente sommerso dal mare (dall'Alaska alla California).\nIl blocco continentale corrispondente all'attuale Asia si estendeva ad est dell'Europa e combaciava superiormente ad essa con l'America settentrionale.\nA meridione dell'Asia si apriva un vasto mare, esteso dal Giappone all'Italia, chiamato Tetide, enorme bacino caratterizzato da molteplici situazioni paleogeograficostrutturali, che trova riscontro in successioni stratigrafiche estremamente diversificate da regione a regione. Al sud di questo ammasso di terre, in collegamento diretto con il blocco americano settentrionale, si trovano le terre che costituiranno la Gondwana e, successivamente, l'America meridionale, l'Africa, l'India, l'Antartide e l'Australia.\nClima.\nQuando inizia il Permiano, la Terra si trovava in una fase di era glaciale, cosicch\u00e9 le regioni polari erano coperte da spessi strati di ghiaccio. Le glaciazioni continuarono a coprire gran parte del territorio della Gondwana, come gi\u00e0 successo nel precedente periodo del Carbonifero. Allo stesso tempo i tropici erano coperti da paludose foreste.\nVerso la met\u00e0 del periodo il clima divenne pi\u00f9 caldo e mite, i ghiacciai si ritirarono, e l'interno dei continenti divenne pi\u00f9 secco. Gran parte dell'interno della Pangea era probabilmente arido, con grandi fluttuazioni stagionali (stagioni da umide a secche), a causa della perdita degli effetti di moderazione delle zone vicine all'acqua. Questa tendenza a diventare pi\u00f9 secco continu\u00f2 fino alla fine del Permiano, con l'alternarsi di periodi pi\u00f9 caldi e pi\u00f9 freddi.\nVita.\nPer quanto riguarda la vita rappresentativa del periodo in esame, il Permiano fu caratterizzato da grandi cambiamenti biologici e da un'abbondanza di forme di vita estremamente specializzate e diversificate.\nFauna.\nInvertebrati.\nGli invertebrati marini si ricollegano strettamente a quelli del Carbonifero superiore, tanto da suggerire ad alcuni studiosi di riunire i due periodi in un unico sistema chiamato Antracolitico. Le affinit\u00e0 riguardano per\u00f2 gli ordini e le famiglie e vengono a sparire se si considera l'associazione a livello specifico e generico. Alcuni gruppi di invertebrati marini presentano, anzi, un'evoluzione cos\u00ec rapida da poter essere utilizzati per sottili suddivisioni cronostratigrafiche entro il periodo come fusulinidae, ammoniti, spesso rare ma importanti ai fini stratigrafici, e brachiopodi, molto comuni e diversificati, spesso in associazione con briozoi, crinoidi, gasteropodi e bivalvi.\nLe comunit\u00e0 di piattaforma carbonatica, pur dominate da bio-costruzioni prevalentemente di origine batterico-algali, sono ancora ricche e diversificate per la maggior parte del periodo, caratterizzate da associazioni a crinoidi, briozoi e tetracoralli, e da brachiopodi con forme caratterizzate dallo sviluppo estremo di una sola valva (adattamento spinto all'ambiente di reef, simile a quello sviluppato dalle rudiste nel tardo Mesozoico).\nVertebrati.\nL'inizio del Permiano segna un notevole cambiamento climatico rispetto al periodo precedente: le lussureggianti foreste del Carbonifero scompaiono e inizia un periodo di siccit\u00e0. Il mutamento si ripercuote sulla fauna: i pesci ossei primitivi (paleonisciformi) sopravvivono, ma gran parte dei condritti scompare; rimangono alcune forme di acqua dolce (Xenacanthidae) e poche altre. Tra gli anfibi, sono molti i gruppi in crisi (nel corso del periodo scompaiono i lepospondili), anche se i temnospondili si evolvono verso nuove specializzazioni, soprattutto terrestri (Dissorophidae).\nI rettili continuano il loro cammino con forme arcaiche ma specializzate (Procolophonia, Pareiasauria, Bolosauridae). Da alcune forme primitive (Protorothyrididae) si originano animali pi\u00f9 evoluti (Araeoscelidia), ovvero i primi rappresentanti dei diapsidi. I sinapsidi, invece, conoscono un periodo di grande sviluppo: i cosiddetti pelicosauri (\"Dimetrodon\", \"Edaphosaurus\") sono i primi animali terrestri a regolare la temperatura del corpo, e danno in seguito origine ai terapsidi. Questi ultimi, verso la fine del Permiano, divengono i vertebrati dominanti e si diversificano in una moltitudine di forme (Gorgonopsia, Therocephalia, Cynodontia, Dicynodontia, Dinocephalia, Biarmosuchia); alla fine del periodo, per\u00f2, avviene un'estinzione di massa per cause ancora sconosciute, che spazza via gran parte dei terapsidi.\nTra i pochi sopravvissuti nel Triassico vi sono i progenitori dei mammiferi.\nFlora.\nLa flora permica \u00e8 caratterizzata da due province floristiche molto diverse: nell'emisfero settentrionale (Laurasia) prevalsero associazioni tipiche di climi caldi; soprattutto nel Permiano inferiore \u00e8 molto simile alla flora di foresta tropicale umida vista nel carbonifero superiore (\"Calamites\", felci, \"Lepidodendron\", \"Sigillaria\" ecc.). Tale ambiente sub\u00ec un'evoluzione durante tutto il Permiano ed il prevalere di condizioni sempre pi\u00f9 aride ed inverni sempre pi\u00f9 freddi, e la vegetazione tropicale venne gradualmente sostituita da piante xerofitiche di piccole dimensioni con fogliame ridotto, con una prevalenza, nel permiano superiore, di conifere, cicadacee, e ginkgoaceae primitive, che preannunciano le flore mesozoiche. Nei continenti dell'emisfero meridionale, invece, raggruppati nella Gondwana, dominarono associazioni a piccole felci di aspetto linguoide tipo \"Glossopteris\", probabilmente adattatesi anche ai climi freddi.\nEstinzione di massa.\nAlla fine del Permiano si \u00e8 verificata la pi\u00f9 drammatica estinzione di massa della storia della Terra, una crisi biologica che ha interessato un gran numero di organismi, soprattutto marini (si ipotizza il 49% delle famiglie paleozoiche e il 72% dei generi, contro il tasso medio di estinzione del 17% degli altri periodi). La causa di questa grande crisi \u00e8 ancora dibattuta e per essa sono state proposte varie spiegazioni:\nTutte queste spiegazioni, non necessariamente slegate l'una dall'altra, richiedono l'intervento di un evento esterno eccezionale, teoricamente possibile ma non documentato. Secondo parecchi autori non occorre scomodare fenomeni al di fuori del principio dell'uniformitarismo per spiegare la crisi biologica della fine del Permiano, in quanto questa pu\u00f2 essere stata determinata dalla concomitanza di fenomeni che operano anche oggigiorno.\nDue eventi in particolare sarebbero la causa di una simile strage: le fluttuazioni climatiche in primo luogo e i cambiamenti paleogeografici del tardo Permiano in secondo. Le brusche variazioni climatiche con alternanza di periodi glaciali e interglaciali avrebbero causato forti estinzioni nelle faune e nelle flore continentali nonch\u00e9 una marcata specializzazione della fauna marina. Alla pari di tutte le crisi biologiche in genere, la perdita di un certo numero di specie ha creato un forte squilibrio negli ecosistemi, causando in tal modo una reazione a catena nella quale sono state coinvolte molte altre forme viventi. In queste condizioni di equilibrio biologico precario si sarebbe verificato inoltre un abbassamento del livello dei mari, forse a causa del mutamento delle dinamiche del mantello terrestre, e la conseguente emersione di ampi territori dapprima sommersi. Ci\u00f2 ridusse il numero e la variet\u00e0 delle nicchie ecologiche a disposizione degli organismi marini e quindi a una drastica riduzione delle ricche popolazioni costiere.\nUn'altra teoria sostiene la sequenza di tre fasi: la prima indusse distruzioni di habitat, instabilit\u00e0 climatica a causa dell'abbassamento del livello del mare intorno al continente unico Pangea; in un secondo tempo si ebbe il vulcanismo diffuso con l'immissione di enormi quantit\u00e0 di anidride carbonica; infine il livello marino risal\u00ec provocando inondazioni."}
{"id": "209721", "revid": "767487", "url": "https://it.wikipedia.org/wiki?curid=209721", "title": "Cimato", "text": ""}
{"id": "209722", "revid": "287204", "url": "https://it.wikipedia.org/wiki?curid=209722", "title": "Belle epoque", "text": ""}
{"id": "209723", "revid": "237161", "url": "https://it.wikipedia.org/wiki?curid=209723", "title": "Amedeo I di Spagna", "text": "Noto anche coi soprannomi di \"el Rey Caballero\" (\"il re cavaliere\") o \"el Electo\" (\"l'eletto\"), il suo regno in Spagna, durato poco pi\u00f9 di due anni, fu marcato da una profonda instabilit\u00e0 politica. I sei gabinetti che si succedettero durante questo periodo non furono capaci di risolvere la crisi creatasi, aggravata inoltre dal conflitto indipendentista a Cuba, iniziato nel 1868, oltre ad una nuova Guerra carlista, iniziata nel 1872. La sua abdicazione ed il suo rientro in Italia nel 1873 portarono alla dichiarazione della Prima Repubblica spagnola.\nBiografia.\nInfanzia.\nAmedeo era figlio maschio secondogenito di Vittorio Emanuele II, futuro re dell'Italia unita, e dell'arciduchessa Maria Adelaide d'Asburgo-Lorena. Suo fratello era pertanto il futuro re Umberto I d'Italia. Alla nascita ottenne il titolo di Duca d'Aosta con il quale inaugur\u00f2 una dinastia che perdura sino ai nostri giorni.\nEntrato nell'esercito con il grado di capitano nel 1859, prese parte alla terza guerra d'indipendenza del 1866 come maggiore-generale, guidando una brigata al Monte Croce nella battaglia di Custoza, dove venne ferito e dove si guadagn\u00f2 la medaglia d'oro al valor militare.\nPrimo matrimonio.\nNel 1867 suo padre cedette alle suppliche del deputato Francesco Cassins e, il 30 maggio dello stesso anno, Amedeo si spos\u00f2 a Torino con la nobildonna piemontese Maria Vittoria dal Pozzo della Cisterna. Il re inizialmente si era dimostrato contrario a questa unione, dal momento che, pur essendo di rango principesco, la famiglia aveva una levatura ancora troppo bassa per aspirare di imparentarsi con i Savoia; inoltre per il proprio secondogenito Vittorio Emanuele II aveva progettato un matrimonio con qualche principessa straniera, magari tedesca, cos\u00ec da rafforzare i legami politici e diplomatici con altri stati, ma decise alla fine di accondiscendere a quello che era il desiderio di Amedeo di sposare la donna che amava.\nOltre ad un valore affettivo, quello che fece alla fine cedere Vittorio Emanuele II fu il ricco patrimonio che la giovane principessa portava in dote e alcuni suoi legami famigliari che, nel piccolo, potevano giovare all'Italia da poco unita: la madre di Vittoria, Louise de Merode, era infatti la sorella minore di Antoinette, moglie del principe Carlo III di Monaco.\nQuello che Vittorio Emanuele II non poteva prevedere, o forse cercava di nascondere, era per\u00f2 che suo figlio Amedeo fosse un inguaribile amatore, al punto che nel marzo 1870 la duchessa d'Aosta si appell\u00f2 per iscritto al re per esporre le sue rimostranze circa le infedelt\u00e0 matrimoniali del marito, che le causavano dolore e imbarazzo in societ\u00e0. Il re, per tutta risposta, le scrisse che, pur comprendendo i suoi sentimenti, ella non era in posizione da poter giudicare il comportamento di suo marito e che la sua gelosia era indegna di una duchessa di casa Savoia.\nPretese dei Savoia al trono di Spagna.\nNel 1868 Vittorio Emanuele II inizi\u00f2 a preoccuparsi attivamente di garantire il trono vacante nella successione spagnola conclusasi poi nel 1870 a un esponente di Casa Savoia.\nFerdinando VII di Borbone, infatti, era morto nel 1833 senza eredi maschi e, in previsione di ci\u00f2, aveva abolito nel 1830 la legge salica a favore della figlia Isabella II, appena nata. La successione venne contestata da Carlo di Borbone, fratello del defunto monarca, e dai conservatori carlisti, sostenitori della successione secondo la tradizionale legge salica, ma, quando una rivoluzione progressista depose Isabella, i carlisti si trovarono esclusi dai giochi in quanto rappresentanti del partito decisamente pi\u00f9 reazionario. Vi erano, tuttavia, altri possibili pretendenti al trono e fra di essi spiccava la Casa Savoia. Sin dal 1718, infatti, Vittorio Amedeo II di Savoia aveva ottenuto, a fronte della perdita della Sicilia per la Sardegna, il diritto a succedere al trono di Spagna, in caso di estinzione della locale Casa di Borbone.\nNel 1869 Vittorio Emanuele II nomin\u00f2, quindi, un nuovo ambasciatore nella persona del fido generale e senatore Enrico Cialdini, che conosceva bene la Spagna, dove aveva prestato servizio da militare dal 1835 al 1848. Egli agiva, in pratica, in qualit\u00e0 di rappresentante personale del re, il quale aveva avocato a s\u00e9 l'intero dossier delle relazioni con la Spagna.\nRe di Spagna.\nIl tentativo ebbe successo il 16 novembre 1870, quando le Cortes decisero la restaurazione della monarchia designando Amedeo d'Aosta come nuovo Re di Spagna. Egli aveva ricevuto 191 voti a favore, contro 60 a favore della Repubblica Federale, 41 a favore di altri candidati o repubbliche e 19 schede bianche. Immediatamente una delegazione parlamentare si rec\u00f2 a Firenze per informare il nuovo sovrano, che accett\u00f2 ufficialmente il 4 dicembre. Sbarcato a Cartagena il 30 dicembre 1870, Amedeo entr\u00f2 in Madrid il 2 gennaio 1871, per giurare, lo stesso giorno, sulla costituzione.\nIn Spagna i Savoia godevano di un notevole prestigio, loro derivato dalla brillante soluzione nazionale e costituzionale italiana, ma soffrivano di una profonda ostilit\u00e0 da parte dei partigiani del carlismo, per via del ruolo svolto dai Savoia nella deposizione nel Papa-Re, nonch\u00e9 da parte dei partigiani della casa di Borbone, a causa dell'annessione del Regno delle Due Sicilie sottratto ai Borbone di Napoli. Amedeo, inoltre, non fu in grado di recuperare posizioni presso la chiesa spagnola e l'aristocrazia locale, n\u00e9 fu capace di conquistare una sufficiente padronanza della lingua spagnola, tutti tratti che contribuirono a complicare ulteriormente la situazione del gi\u00e0 tragico inizio di una rivolta indipendentista a Cuba.\nL'arrivo di Amedeo in Spagna, anzi, contribu\u00ec a riunire tutta l'opposizione anti-liberale (dai repubblicani ai carlisti). \nAmedeo basava, infatti, il proprio potere sul supporto del Partito Progressista, che dominava le Cortes con ripetuti brogli elettorali. La situazione era tutt'altro che stabile e, nei due anni di regno, Amedeo ebbe sei diversi governi: l'elezione del nuovo re coincise, d'altra parte, con l'assassinio del generale Juan Prim, suo maggiore sostenitore, il 27 dicembre mentre Amedeo navigava verso Cartagena.\nQuando i Progressisti si divisero fra monarchici e costituzionalisti, l'instabilit\u00e0 divenne ancor maggiore, sino a sfociare, nel 1872, in violenti scontri. Il 19 luglio del 1872 Amedeo sub\u00ec un tentativo di assassinio al quale fortunatamente riusc\u00ec a scampare illeso. Contestualmente la Catalogna ed il Paese Basco venivano sconvolti da una rivolta carlista, seguita da ripetute azioni repubblicane un po' in tutto il paese. Il corpo dell'artiglieria, infine, scese in un inedito sciopero.\nFu cos\u00ec che, dopo appena due anni, Amedeo proclam\u00f2 che, senza il supporto popolare, gli era impossibile regnare. L'11 febbraio 1873 firm\u00f2 l'atto di abdicazione.\nPoco dopo pronunci\u00f2 alle Cortes il discorso di rinuncia al trono, definendo ingovernabili gli Spagnoli, e alle dieci di sera della stessa giornata in Spagna venne proclamata la repubblica.\nLa prima Repubblica spagnola dur\u00f2 meno di due anni, cessando nel 29 dicembre 1874, quando Alfonso XII, figlio di Isabella II, venne proclamato re sotto la reggenza di Antonio C\u00e1novas del Castillo, primo ministro spagnolo parecchie volte dal 1875 al 1897, data del suo assassinio.\nRientro in Italia.\nCompletamente disgustato, Amedeo torn\u00f2 a Torino dove assunse il titolo di duca d'Aosta, senza per\u00f2 ricoprire alcun ruolo politico, anche in seguito all'aggravarsi delle condizioni di salute della moglie Maria Vittoria (deceduta l'8 novembre 1876 per tubercolosi).\nNegli anni successivi il duca ricopr\u00ec incarichi di rappresentanza sotto il regno del fratello, divenuto nel 1878 re d'Italia col nome di Umberto I.\nSecondo matrimonio.\nDopo dodici anni di vedovanza, l'11 settembre 1888 spos\u00f2 a Torino la giovane nipote Maria Letizia Bonaparte, figlia della sorella Maria Clotilde, da cui ebbe un unico figlio Umberto, conte di Salemi.\nMorte.\nDue anni dopo, solo quarantacinquenne, mor\u00ec lo stesso Amedeo I in seguito a una polmonite. Il suo corpo riposa nella cripta reale della Basilica di Superga, sulle alture appena fuori Torino. \nMassone, raggiunse il 33\u00ba e ultimo grado del Rito scozzese antico e accettato\nAmedeo diede il proprio nome al Lago Amadeus in Australia centrale.\nFra gli istituti scolastici intitolati a suo nome, dall'anno della sua morte, e ancora in attivit\u00e0 si segnala il Liceo classico statale Amedeo di Savoia di Tivoli. \nLa citt\u00e0 di Torino gli ha dedicato una via centrale e un ospedale specializzato in malattie infettive.\nDiscendenza.\nDal primo matrimonio con la principessa Maria Vittoria dal Pozzo della Cisterna, erede di un antico casato piemontese, nacquero tre maschi:\nDalla seconda unione con sua nipote Maria Letizia Bonaparte, figlia di sua sorella Maria Clotilde di Savoia e del principe Napoleone Giuseppe Carlo Paolo Bonaparte, nacque un altro figlio maschio:"}
{"id": "209737", "revid": "126257", "url": "https://it.wikipedia.org/wiki?curid=209737", "title": "Cinghiato", "text": ""}
{"id": "209738", "revid": "767487", "url": "https://it.wikipedia.org/wiki?curid=209738", "title": "Gramr", "text": "Nella mitologia norrena Gramr era il nome della spada che Sigfrido us\u00f2 per uccidere il drago F\u00e1fnir.\nStoria.\nOriginariamente apparteneva a suo padre, Sigmund, che la ricevette nel palazzo di suo padre, V\u00f6lsung, dopo averla estratta da un ceppo nel quale Odino l'aveva conficcata e da cui nessun altro avrebbe potuto estrarla. La spada fu distrutta e riforgiata. Dopo essere stata riforgiata era in grado di spaccare un'incudine a met\u00e0. Al termine della saga, non si conosce il destino di questa spada.\nNel \"Nibelungenlied\" la spada di Sigfrido \u00e8 chiamata in maniera diversa, cio\u00e8 Balmung; nella tetralogia \"L'anello del Nibelungo\" \u00e8 chiamata Nothung.\nPresenze nella cultura di massa.\nVideogiochi.\n\"Gram\" \u00e8 il nome di una spada in ' e \"Balmung\" \u00e8 un'arma di ', dove pu\u00f2 essere trovata nella Battle Arena affrontando una delle tre prove. \u00c8 anche il nome di un personaggio nella serie \".hack\". \"In Soulcalibur 2\" Gram (traslitterata come \"Glam\") \u00e8 una delle armi di Nightmare, mentre in \"Soulcalibur 3 e Soulcalibur 4\" di Siegfried. In \"Ragnarok Online\" Balmung \u00e8 forse l'arma pi\u00f9 forte del gioco, ma concessa solo ai Game Masters. In \"\" uno dei personaggi principali, Alric, ad un certo punto entra in possesso della magica spada Balmung che quando usata sprigiona saette dirette verso i nemici pi\u00f9 vicini.\nIn \"Final Fantasy XI\" Balmung \u00e8 uno spadone a due mani ottenibile dopo aver sconfitto il drago F\u00e1fnir, in Hellblade Senua's sacrifice \u00e8 una delle armi ottenibile dalla protagonista. In Fire Emblem Genealogy of the Holy War, \"Balmung\" \u00e8 una spada leggendaria appartenuta al crociato Od, usata per salvare il mondo dall'oppressione dell'Impero di Lopto. Pu\u00f2 essere brandita solo da coloro che appartengono alla discendenza di Od. Nel gioco \u201cFate/Grand Order\u201d \u00e8 il Noble Phantasm del personaggio di Sigurd \u201cB\u00f6lverkr Gram\u201d\nAnime e manga.\nIn \"Digimon Tamers\", Gram \u00e8 la lancia sacra di Gallantmon, uno dei personaggi principali, mentre nella serie di Asgard de \"I Cavalieri dello zodiaco\" Balmug \u00e8 la spada del dio Odino invece di essere la spada di Sigfrido. La spada Gram compare anche nell'anime Sword Art Online 2 impugnata da Eugene. In Fate Apocrypha, Balmug \u00e8 impugnata come arma nobile da Sigfrido, nelle vesta di saber della squadra nera."}
{"id": "209740", "revid": "1516566", "url": "https://it.wikipedia.org/wiki?curid=209740", "title": "Cinquefoglie", "text": "Cinquefoglie \u00e8 un termine utilizzato in araldica per indicare una figura convenzionale di cinque foglie a punta, messe a tondo, col bottone centrale.\nMolti araldisti usano il termine \"quintafoglia\" direttamente derivato dall'originale francese. Se la cinquefoglie \u00e8 smaltata d'armellino si usa disporre una moscatura su ciascun petalo con la coda rivolta verso il centro, invece che seminarla d'armellino come nel caso delle altre figure. In Francia si usa anche, raramente, il termine \"fiore di lino\"."}
{"id": "209741", "revid": "580", "url": "https://it.wikipedia.org/wiki?curid=209741", "title": "Cinta (araldica)", "text": "Cinta \u00e8 un termine utilizzato in araldica per indicare le mura, merlate o no, che cingono una torre, un edificio, una citt\u00e0.\nTaluni araldisti utilizzano il termine \"cinta\" per designare una bordura larga la met\u00e0 del normale e distaccata dal bordo dello scudo di uno spazio pari alla sua larghezza. Per tale pezza il Manno suggerisce il termine orlatura.\nSi usa anche indicare come \"in cinta\" la posizione di una serie di figure uguali poste in cerchio o disposte intorno allo scudo."}
{"id": "209742", "revid": "126257", "url": "https://it.wikipedia.org/wiki?curid=209742", "title": "Codato", "text": ""}
{"id": "209744", "revid": "126257", "url": "https://it.wikipedia.org/wiki?curid=209744", "title": "Collarinato", "text": ""}
{"id": "209745", "revid": "287204", "url": "https://it.wikipedia.org/wiki?curid=209745", "title": "Colle (araldica)", "text": "Colle \u00e8 un termine utilizzato in araldica per indicare un monte ristretto; oppure uno dei monticelli del \"monte all'italiana\"."}
{"id": "209746", "revid": "2225", "url": "https://it.wikipedia.org/wiki?curid=209746", "title": "Adam Spiegel", "text": ""}
{"id": "209747", "revid": "110157", "url": "https://it.wikipedia.org/wiki?curid=209747", "title": "Birrwil", "text": "Birrwil (toponimo tedesco) \u00e8 un comune svizzero di 1\u00a0178 abitanti del Canton Argovia, nel distretto di Kulm.\nGeografia fisica.\nBirrwil si affaccia sul lago di Hallwil.\nStoria.\nNel 1822 ha inglobato la localit\u00e0 di Schwaderhof (fino ad allora parte del comune di Alliswil) e nel 1905 quella di Wilhof.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBirrwil \u00e8 servito dall'omonima stazione sulla ferrovia Seetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "209749", "revid": "767487", "url": "https://it.wikipedia.org/wiki?curid=209749", "title": "Can (gruppo musicale)", "text": "I Can (The Can fino al 1970) sono stati un gruppo musicale tedesco formatosi nel 1968 a Colonia, nell'allora Germania Ovest, e attivo fino al 1979. \nBiografia.\nIl gruppo fu fondato a Colonia nel 1968 con il nome di Inner Space Production, per iniziativa di Holger Czukay (bassista trentenne e ingegnere del suono, appassionato di minimalismo e musica etnica), Irmin Schmidt (pianista trentunenne), entrambi allievi del compositore Karlheinz Stockhausen, insieme a Michael Karoli e Jaki Liebezeit. Al 2018 l'unico ancora in vita \u00e8 Irmin Schmidt.\nNell'autunno del 1968 entr\u00f2 in formazione Malcom Mooney, che cambi\u00f2 il nome da Inner Space Production in Can, ma torn\u00f2 negli Stati Uniti d'America (sua terra d'origine) poco dopo, rimpiazzato alla voce da Damo Suzuki, vagabondo giapponese letteralmente raccattato dalla band durante un concerto a Monaco, per poterlo terminare ed evitare pomodori e lattine.\nAnche Damo Suzuki abbandon\u00f2 la band, dopo essersi sposato con una testimone di Geova, per continuare con progetti suoi, fondando i Network nel 1987.\nI Can proseguirono senza pi\u00f9 trovare degni successori di Mooney e Suzuki, ma sfruttarono al meglio i notevolissimi aspetti della loro levatura strumentale, in particolare dal vivo.\nIl gruppo si sgretol\u00f2 nei tardi anni settanta lasciando una rilevante eredit\u00e0.\nDopo lo scioglimento.\nNel 1991 il gruppo si riunisce per registrare una traccia della colonna sonora del film di Wim Wenders \"Fino alla fine del mondo\".\nAlcuni membri hanno continuato a fare musica. Czukay pubblic\u00f2 l'album \"Canaxis 5\", ."}
{"id": "209751", "revid": "289247", "url": "https://it.wikipedia.org/wiki?curid=209751", "title": "Triathlon Olimpico", "text": ""}
{"id": "209753", "revid": "287204", "url": "https://it.wikipedia.org/wiki?curid=209753", "title": "Colore (araldica)", "text": "Colore \u00e8 un termine utilizzato in araldica per indicare il rosso, l'azzurro, il verde e il nero; ed anche la porpora. I colori pi\u00f9 frequenti sono il rosso, l'azzurro e il nero. Meno frequenti sono il verde e la porpora. Deve essere considerato come un colore anche il bianco quando espressamente utilizzato per individuare figure o pezze candide e non d'argento.\nIn origine, alcuni colori erano delle pellicce come il nero e probabilmente il rosso. La porpora per molto tempo \u00e8 stato un smalto ambiguo utilizzato talvolta come colore, talvolta come \"pelliccia\". \nA questi colori araldici fondamentali, alcuni araldisti aggiungono anche la \"carnagione\" ed il colore \"naturale\" (che ai fini della regola di contrasto dei colori possono stare sia sui metalli che sui colori), mentre in Italia \u00e8 usato di frequente il \"campo di cielo\". Esistono anche altri colori, pi\u00f9 rari, come il \"bruno\", il \"morato\" o \"murrey\", il \"cenerino\", l\"aranciato\", il \"sanguigno\" o il \"tann\u00e9\". Nell'araldica inglese i colori \"murrey\", \"sanguigno\" e \"tann\u00e9\" sono definiti \"stain (onta)\" perch\u00e9 frequentemente utilizzati come identificativi di aumenti disonorevoli.\nNel caso di raffigurazioni in bianco e nero \u00e8 possibile rappresentare i colori con un sistema di punti e tratteggi, inventato dal padre gesuita Silvestro da Pietrasanta e dallo stesso illustrato nel testo \"Tesserae Gentilitiae\", risalente al 1638. La rappresentazione monocromatica di questi colori non \u00e8 accettata universalmente. "}
{"id": "209755", "revid": "110157", "url": "https://it.wikipedia.org/wiki?curid=209755", "title": "Boniswil", "text": "Boniswil (toponimo tedesco) \u00e8 un comune svizzero di 1\u00a0403 abitanti del Canton Argovia, nel distretto di Lenzburg.\nGeografia fisica.\nBoniswil si affaccia sul Lago di Hallwil.\nStoria.\nNel 1898 ha inglobato il comune soppresso di Alliswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1850 con Alliswil):\nInfrastrutture e trasporti.\nBoniswil \u00e8 servito dall'omonima stazione sulla ferrovia Seetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "209757", "revid": "2056951", "url": "https://it.wikipedia.org/wiki?curid=209757", "title": "Cometa (araldica)", "text": "Cometa \u00e8 un termine utilizzato in araldica per indicare la stella ma codata, o a raggi o ondeggiante. Se ne segna il numero dei raggi e la direzione araldica delle code meno quando \u00e8 di cinque raggi ed in palo.\nLa cometa \u00e8 simbolo di \"chiarezza di fama\", \"rapida ascesa delle fortune di famiglia\", \"virt\u00f9 superiore\"."}
{"id": "209759", "revid": "1516566", "url": "https://it.wikipedia.org/wiki?curid=209759", "title": "Composto (araldica)", "text": "Composto \u00e8 un termine utilizzato in araldica per indicare una pezza divisata con quadretti di smalto alternato in una sola fila. \nIl termine \u00e8 utilizzato anche per definire lo scudo, quando \u00e8 diviso in vari campi (troncato, inquartato, partito, trinciato, ecc.), oppure per indicare le armi \"composte\" cio\u00e8 quelle formate da diverse armi riunite insieme."}
{"id": "209760", "revid": "110157", "url": "https://it.wikipedia.org/wiki?curid=209760", "title": "Hallwil", "text": "Hallwil (toponimo tedesco; fino al 1950 Niederhallwil) \u00e8 un comune svizzero di 875 abitanti del Canton Argovia, nel distretto di Lenzburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHallwil \u00e8 servito dalla stazione di Hallwil-D\u00fcrren\u00e4sch sulla ferrovia Seetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "209764", "revid": "767487", "url": "https://it.wikipedia.org/wiki?curid=209764", "title": "Concavo (araldica)", "text": ""}
{"id": "209766", "revid": "2039709", "url": "https://it.wikipedia.org/wiki?curid=209766", "title": "Subacquea", "text": "Le attivit\u00e0 subacquee (immersione subacquea) sono quelle attivit\u00e0 che permettono all'uomo la permanenza in un ambiente sommerso, prevalentemente acquatico, sia di acque dolci che salate, quindi in ambito prevalentemente marittimo, fluviale o lacustre, sia autonomamente (con o senza l'ausilio di sistemi di respirazione autonomi o vincolati, che permettono quindi l'immersione per lunghi periodi di tempo), che tramite mezzi ed attrezzature (quali campane subacquee).\nIn funzione dello scopo dell'immersione si pu\u00f2 distinguere tra subacquea \"ricreativa\", \"tecnica\" e \"professionale\". \nUlteriore distinzione si pu\u00f2 operare, sulla base della modalit\u00e0 per assicurare la respirazione del sommozzatore, fra immersioni con autorespiratori (\"SCUBA\"), immersioni con erogazione di aria o miscele gassose da superficie (\"SSD\", evoluzione moderna della tecnica caratteristica dei palombari, tipicamente impiegata nella subacquea industriale) e, infine, immersioni in apnea.\nStoria.\nIl desiderio di andare sott'acqua \u00e8 probabilmente sempre esistito: per cercare cibo, scoprire manufatti, trovare tesori, riparare navi (o affondarle) e forse solo per osservare la vita del mare. Tuttavia, finch\u00e9 gli esseri umani non trovarono un sistema per respirare sott'acqua, le immersioni sono state necessariamente brevi e convulse.\nNel XVI secolo si inizi\u00f2 ad utilizzare campane subacquee rifornite d'aria dalla superficie, il primo vero sistema per rimanere sott'acqua per un tempo illimitato. Due delle principali strade di investigazione, una scientifica e una tecnologica, accelerarono notevolmente l'esplorazione subacquea. La ricerca scientifica fu portata avanti dal lavoro di Paul Bert e Scott Haldane, provenienti rispettivamente dalla Francia e dalla Scozia. Allo stesso tempo i progressi tecnologici - pompe ad aria, scrubber, erogatori, ecc. - hanno reso possibile la permanenza dell'uomo sott'acqua per lunghi periodi di tempo.\nA partire dagli anni settanta si svilupp\u00f2, a fianco del crescente fenomeno del turismo internazionale, un turismo della subacquea mirato alla semplice \"visita\" dell'ambiente sottomarino. Oggigiorno i subacquei grazie alle nuove attrezzature, sempre pi\u00f9 leggere, tecnologiche e confortevoli, sono autonomi dalla superficie e possono spostarsi nuotando quasi senza fatica, ma durante le immersioni pu\u00f2 anche accadere di muoversi sfruttando un veicolo a propulsione, secondo le esigenze, o semplicemente sfruttando le correnti marine.\nAttrezzature.\nAutorespiratori.\nLe due tipologie di equipaggiamenti per la subacquea sono il sistema a circuito aperto detto A.R.A. (autorespiratore ad aria con erogatore, originariamente sviluppato da Jacques Cousteau con il nome di \"Aqua-lung)\", e il sistema a circuito chiuso detto A.R.O. (autorespiratore ad ossigeno). L'A.R.O. fu creato ed utilizzato per la prima volta dagli uomini rana della Marina Militare Italiana durante la seconda guerra mondiale; pi\u00f9 recentemente si \u00e8 evoluto nel \"Rebreather\", termine anglosassone che significa letteralmente \"respiratore con ricircolo dell'aria\", un sistema molto sofisticato e complesso che pu\u00f2 essere a circuito chiuso (CCR) o semichiuso (SCR), meccanico o elettronico. Questo dispositivo \u00e8 in grado, a seconda del tipo, di riutilizzare il gas espirato filtrandolo e riarricchendolo di ossigeno per mantenerne costante il livello, consentendo cos\u00ec di prolungare notevolmente la permanenza in immersione e limitando il consumo di aria dalle bombole.\nMuta subacquea.\nLe mute subacquee sono indumenti speciali in grado di mantenere caldo il corpo durante l'immersione, e si dividono principalmente in tre tipologie: mute umide, mute semistagne e mute stagne. Le prime permettono all'acqua di entrare, seppur in minima quantit\u00e0, e quindi creano un velo d'acqua tra il corpo del sub e la muta. Quando questo sottile strato si riscalda, produce una sorta di effetto isolante, ottimo per ambienti con acqua calda ma insufficiente negli altri casi. Le mute del secondo tipo sono molto aderenti al corpo, e di spessore maggiore. Tendono a far inumidire solo braccia e gambe isolando il busto del subacqueo: nascono infatti per ambienti con acqua abbastanza fredda. La terza tipologia di mute, quelle stagne, isolano completamente il sub dall'acqua, lasciando che si bagnino solamente mani e testa; sono quindi particolarmente adatte ad ambienti con acque molto fredde o a permanenze prolungate in acqua.\nErogatori e GAV.\nAltra attrezzatura fondamentale \u00e8 l'erogatore, che viene montato sulla bombola e fornisce aria a \"chiamata\", cio\u00e8 quando con la bocca si inspira. Tale erogatore fornisce sempre una pressione uguale rispetto alla pressione ambientale esterna; ci\u00f2, per riprodurre la situazione che si ha a quota 0, cio\u00e8 a livello del mare. Per sicurezza, si scende in acqua sempre con 2 erogatori completamente separati, solo alcune didattiche preferiscono usare il sistema \"Octopus\" cio\u00e8 collegare 2 secondi stadi al primo stadio.\nUn altro strumento essenziale \u00e8 il giubbotto ad assetto variabile (GAV), chiamato anche \"Jacket\", che ha lo scopo di sostenere la bombola e modificare l'assetto. Questo si ottiene immettendo o togliendo aria dal GAV, grazie a un comando collegato al primo stadio. La bombola a cui accennavamo prima \u00e8 preposta a contenere la riserva d'aria per il subacqueo; solitamente viene caricata fino a 200-230 bar, anche se in commercio sono reperibili bombole fino a 300 bar.\nUlteriori strumenti.\nPer calcolare le pause di decompressione sono necessari un profondimetro, un orologio e le apposite tabelle; ultimamente, per\u00f2, tutto questo \u00e8 stato sostituito da un computer subacqueo, che fornisce vari parametri (come la profondit\u00e0 massima raggiunta e la profondit\u00e0 attuale) e calcola automaticamente le tappe di decompressione necessarie. \nUltime attrezzature, ma non per questo meno importanti, sono la cintura della zavorra e le pinne: la prima serve per annullare la spinta positiva data dal corpo umano e dalla muta immersi in acqua, e le seconde servono come mezzo di propulsione.\nProblematiche.\nIn particolare sono di comune utilizzo alcune attrezzature mirate a risolvere alcuni problemi particolari che si possono verificare durante l'immersione del corpo in acqua.\nRespirare sott'acqua.\nIl primo ed ovvio problema a cui il sommozzatore va incontro \u00e8 il bisogno di respirare, non avendo come le diverse specie acquatiche appositi organi idonei all'immersione. Per risolvere questo problema si \u00e8 ricorsi all'uso di bombole contenenti tipicamente aria compressa. \u00c8 possibile usare anche altre miscele gassose studiate per risolvere alcuni fenomeni che si verificano respirando aria compressa (tossicit\u00e0 dell'ossigeno, narcosi da azoto, aumento delle microbolle di gas inerte nel sangue).\nLa respirazione subacquea avviene quindi tramite un autorespiratore ad aria o ad ossigeno, a seconda del tipo di immersione praticata. La differenza principale tra i due tipi di autorespiratori \u00e8 nel circuito di filtraggio del gas e nella metodologia di immersione.\nNell'immersione con autorespiratore ad aria la respirazione attraverso l'erogatore avviene eseguendo la normale manovra di respirazione, come se non si fosse in immersione: l'aria inspirata dall'erogatore proviene dalla bombola e quella espirata, sempre attraverso l'erogatore, viene espulsa all'esterno.\nL'autorespiratore ad aria fornisce aria alla stessa pressione dell'ambiente circostante. In immersione la pressione aumenta di 1 atmosfera ogni 10 metri di profondit\u00e0, ai quali dobbiamo sommare l'atmosfera presente al livello del mare.\nL'azoto presente nell'aria (78%) viene spinto dalla pressione nei tessuti corporei saturandoli.\nQuesto genera la necessit\u00e0 di gestire la risalita, mediante soste a date profondit\u00e0, dipendenti dal profilo d'immersione, evitando che l'azoto accumulato si liberi di nuovo allo stato gassoso in maniera repentina, formando bolle che potrebbero causare emboli e generare patologia da decompressione. \n\u00c8 necessario prestare massima attenzione alla qualit\u00e0 dell'aria con la quale si caricano le bombole, infatti, i compressori usati per la ricarica sono lubrificati ad olio, pertanto sono provvisti di sistema di filtraggio che, quando inefficiente, lascia passare nelle bombole una certa quantit\u00e0 d'olio. Respirare una miscela di aria ed olio causa gravi danni alla salute.\nNell'immersione con autorespiratore ad ossigeno la respirazione avviene invece attraverso un sistema ciclico e chiuso: non viene espulso gas in quanto questo viene trattato tramite filtri per eliminare l'anidride carbonica e reintrodotto nel circuito. \nQuesto tipo di autorespiratore \u00e8 formato essenzialmente da erogatore, sacco polmone per contenere l'aria espulsa, bombola; quest'ultima solitamente contenente una miscela arricchita di ossigeno al posto di aria, fino ad avere ossigeno al 100%. \nL'ossigeno consumato durante la respirazione viene reintrodotto nel circuito nel sacco polmone che contiene i gas espirati.\n\u00c8 da considerare che, respirando una miscela al 100% di ossigeno, la profondit\u00e0 \u00e8 limitata a 6 metri per i subacquei sportivi ed a 10 metri per i militari, in quanto a queste profondit\u00e0 l'ossigeno diventa nocivo per l'organismo. Le tecniche per la pratica del filtraggio sono relativamente complesse e difficili da gestire se non si ha una certa pratica.\nVedere sott'acqua.\nGli occhi umani si sono evoluti per vedere attraverso l'aria e non possono mettere a fuoco in acqua, a causa delle differenze fisiche dei due mezzi. Il problema della visione subacquea viene risolto con l'uso di una maschera subacquea (costruita fondamentalmente in gomma o silicone e vetro temperato) o da un elmo da immersione.\nQuesti dispositivi frappongono uno strato di aria tra gli occhi e l'ambiente, permettendo di vedere. Tuttavia, a causa del fenomeno della rifrazione (dovuta al passaggio della luce dall'acqua all'aria) gli oggetti appaiono il 25% pi\u00f9 vicini e il 33% pi\u00f9 grandi.\nOccasionalmente i reparti militari specializzati in queste attivit\u00e0 (uomini rana) utilizzano speciali lenti a contatto allo scopo di evitare il riflesso del cristallo della maschera da parte di una torcia o faro nemico.\nComunicare sott'acqua.\nOltre alla respirazione, sott'acqua \u00e8 impossibile anche la comunicazione verbale, essendo immersi in un liquido. Per questo motivo \u00e8 stato ideato un sistema di segnalazione subacquea composto da gesti pi\u00f9 o meno standard, in modo da poter comunicare coi compagni durante l'immersione. Esistono anche maschere \"granfacciali\" (coprono tutto il viso e lasciano la bocca libera dall'erogatore) in cui si pu\u00f2 parlare; essendo provviste di un sistema di comunicazione acustico, permettono ai subacquei di comunicare tra loro.\nEvitare la perdita di calore corporeo.\nQuesto causa l'ipotermia. L'acqua conduce il calore dal subacqueo 25 volte pi\u00f9 dell'aria. Tranne che in acque molto calde, il subacqueo ha bisogno dell'isolamento termico che gli viene fornito da una muta subacquea.\nLe mute ad oggi utilizzate possono essere definite in tre tipologie: mute umide, stagne o semistagne; scelte in relazione alla temperatura delle acque. Per immersioni in acque particolarmente fredde esistono apposite mute riscaldate.\nEvitare tagli ed escoriazioni.\nLe mute aiutano anche ad evitare che la pelle del subacqueo sia ferita da oggetti sottomarini ruvidi o appuntiti, da animali marini, coralli o rocce.\nMalattia da decompressione.\nLa malattia da decompressione \u00e8 una patologia del subacqueo dovuta alla variabile di tempo di permanenza e di profondit\u00e0 raggiunta e conseguente relativo accumulo nei tessuti del suo organismo, dei gas inerti (azoto, ed eventualmente, in relazione alla composizione della miscela respirata, elio ed idrogeno), senza aver effettuato alla fine dell'immersione delle soste di decompressione, per la relativa necessaria desaturazionene degli inerti in eccesso nel caso esso abbia superato i limiti di non decompressione.\nMuoversi sott'acqua.\nIl subacqueo necessita di potersi muovere sott'acqua. La mobilit\u00e0 personale \u00e8 agevolata da pinne che vengono calzate ai piedi e da una corretta gestione del proprio assetto.\nAltri equipaggiamenti per aumentare la mobilit\u00e0 subacquea comprendono veicoli di propulsione subacquea, campane subacquee e maialini.\nLa NASA (l'agenzia spaziale americana) utilizza l'immersione subacquea per addestrare gli astronauti a muoversi nello spazio, poich\u00e9 \u00e8 il metodo pi\u00f9 conveniente e verosimile alle condizioni di assenza di gravit\u00e0 riscontrabile sulla terra.\nImmersioni profonde.\nEsistono tecniche specifiche per affrontare immersioni prolungate o profonde:"}
{"id": "209767", "revid": "1516566", "url": "https://it.wikipedia.org/wiki?curid=209767", "title": "In consorteria", "text": "In consorteria \u00e8 un'espressione utilizzata in araldica per indicare due scudi accollati per matrimonio o per dignit\u00e0. Nel caso degli scudi \"in consorteria\" di due coniugi, quello del marito \u00e8 posto a destra (sinistra di chi guarda) e quello della moglie a sinistra e vengono disegnati entrambi con la stessa forma."}
{"id": "209769", "revid": "24798", "url": "https://it.wikipedia.org/wiki?curid=209769", "title": "Operazione Litani", "text": ""}
{"id": "209771", "revid": "2225", "url": "https://it.wikipedia.org/wiki?curid=209771", "title": "Scuba diving", "text": ""}
{"id": "209774", "revid": "110157", "url": "https://it.wikipedia.org/wiki?curid=209774", "title": "Seon", "text": "Seon (toponimo tedesco) \u00e8 un comune svizzero di 5\u00a0219 abitanti del Canton Argovia, nel distretto di Lenzburg.\nStoria.\nNel 1899 ha inglobato il comune soppresso di Retterswil, istituito nel 1806 per scorporo dallo stesso comune di Seon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Seon ha sede l'azienda di attrezzature sportive Mammut Sports Group.\nInfrastrutture e trasporti.\nSeon \u00e8 servito dall'omonima stazione sulla ferrovia Seetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "209779", "revid": "174925", "url": "https://it.wikipedia.org/wiki?curid=209779", "title": "Operazione Pace in Galilea", "text": ""}
{"id": "209804", "revid": "110157", "url": "https://it.wikipedia.org/wiki?curid=209804", "title": "D\u00fcrren\u00e4sch", "text": "D\u00fcrren\u00e4sch (toponimo tedesco) \u00e8 un comune svizzero di 1\u00a0237 abitanti del Canton Argovia, nel distretto di Kulm.\nStoria.\nIl 4 settembre 1963 il volo Swissair 306 si schiant\u00f2 vicino a D\u00fcrren\u00e4sch uccidendo tutte le ottanta persone a bordo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nD\u00fcrren\u00e4sch \u00e8 servito dalla stazione di Hallwil-D\u00fcrren\u00e4sch sulla ferrovia Seetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "209807", "revid": "287204", "url": "https://it.wikipedia.org/wiki?curid=209807", "title": "La battaglia di Tripoli", "text": "La battaglia di Tripoli \u00e8 una raccolta di elzeviri, o meglio di reportages poetici dalla guerra di Libia, che Filippo Tommaso Marinetti scrisse nel 1911. Redatti in francese, i testi furono pubblicati dal 25 al 31 dicembre a cadenza quotidiana dal giornale parigino \"L'Intransigeant\", e solo successivamente tradotti in italiano e raccolti in un volumetto delle marinettiane Edizioni futuriste di Poesia.\nBench\u00e9 il nome del traduttore non sia citato, \u00e8 probabile che la traduzione sia opera di Decio Cinti, segretario di Marinetti: quest'ultimo, cresciuto in Egitto, aveva ancora scarsa dimestichezza con la lingua letteraria italiana, che comincer\u00e0 a impiegare a partire dal 1913, con Zang Tumb Tumb, redatto in francese ma poi pubblicato in italiano nel 1914.\nL'epos in diretta.\nGi\u00e0 nell'atto di fondazione del Futurismo, il Manifesto del 1909, Marinetti lo aveva affermato a chiare lettere: la Guerra \u00e8 la \"sola igiene del mondo\". Dopo le stragi immaginarie e cruentissime del romanzo Mafarka il futurista (1909), la spedizione coloniale italiana gli d\u00e0 la possibilit\u00e0 di mettere alla prova il suo estro poetico con una guerra reale, contemporanea. L'invasione della Libia, afferma nella \"Prefazione\", \u00e8 la \"grande ora futurista d'Italia, mentre agonizza l'immonda gen\u00eca dei pacifisti\". Per questo motivo Marinetti invita \"Poeti, pittori, scultori e musici futuristi d'Italia a lasciar da parte i versi, i pennelli, gli scalpelli e le orchestre\", giacch\u00e9 \"son cominciate le rosse vacanze del genio\".\nTrama.\nL'autore definisce \"La battaglia\" una \"narrazione futurista\"; in realt\u00e0 gli spunti narrativi della prima parte (quando l'autore narra la sua esperienza in un battaglione colto durante la notte da un'imboscata fuori Tripoli) si stemperano gradualmente man mano che la voce narrante si fonde con quella dell'artiglieria italiana (\"V'invidio obici danzanti e pazzi! Perch\u00e9 non sono con voi?... uno di voi?...\"). Nell'ultima parte la riscossa delle truppe italiane \u00e8 descritta dall'alto: l'autore si \u00e8 infatti trasformato in aeroplano (analoghe metamorfosi si compiono in altri suoi testi coevi: \"L'aeroplano del Papa\").\nStile.\nCome il di poco successivo \"Zang Tumb Tumb\", La \"Battaglia\" \u00e8 un reportage dal fronte. Le differenze stilistiche sono per\u00f2 profonde. L'intonazione retorica della Battaglia, barocca e magniloquente, \u00e8 ancora per molti versi assimilabile allo stile tardo-simbolista o liberty che Marinetti teoricamente vorrebbe aver gi\u00e0 superato.\nForse l'aspetto pi\u00f9 interessante del testo \u00e8 lo scontro di questo stile elaborato con gli inserti di discorso diretto, gi\u00e0 molto pi\u00f9 sobrio e incisivo.\nContenuto.\nLe affinit\u00e0 maggiori con \"Zang Tumb Tumb\" riguardano i contenuti: \"La battaglia\" \u00e8 un resoconto di guerra vissuto in prima persona, in cui l'autore, travolto da un vero furor panico, lascia la sua forma corporea per trasformarsi in ordigno bellico (obice, nave, mitragliatrice, aeroplano) e cantare la guerra 'dalla parte delle armi'. Nel Manifesto tecnico della letteratura futurista (1912), l'autore affermer\u00e0 appunto di voler sostituire la \"psicologia dell'uomo\" (ormai \"superata\") con la \"sensibilit\u00e0 lirica della materia\".\nUn pamphlet politico.\nDalla fondazione del futurismo in poi, Marinetti considera ogni sua produzione letteraria come un gesto di attivismo politico. Se la guerra di Libia \u00e8 gi\u00e0 considerata una vittoria del movimento contro il pacifismo dei cattolici e dei socialisti di Benito Mussolini, la partecipazione di Marinetti alla spedizione coloniale \u00e8 la prima dimostrazione che il futurismo non \u00e8 bellicista solo a parole.\nLa funzione 'politica' del testo si manifesta soprattutto nella lunga Appendice, intitolata \"Risposta alle frottole turche\" (e pubblicata anch'essa a puntate quotidiane sull\"'Intransigeant\"). Si tratta di una sdegnata risposta alle accuse mosse dalla stampa straniera all'esercito italiano: in qualit\u00e0 di testimone oculare (per di pi\u00f9 cresciuto ad Alessandria d'Egitto, e quindi esperto di cose africane), Marinetti respinge le accuse di torture e violenze inflitte ai civili, con uno sdegno nei confronti di turchi e arabi che lascia trasparire ben pi\u00f9 di un sospetto di razzismo.\nFortuna.\nMalgrado una tiratura di svariate migliaia di copie (ma Marinetti era famoso per gonfiare le cifre e regalare i suoi libri, secondo Prezzolini a \"ogni imbecille che gli capitasse a tiro\"), la \"Battaglia di Tripoli\" \u00e8 uno dei testi meno noti dell'autore, e non \u00e8 pi\u00f9 stato ristampato dal 1912. Del resto, lo stesso Marinetti doveva considerarlo superato dopo la rivoluzione parolibera di Zang Tumb Tumb."}
{"id": "209813", "revid": "767487", "url": "https://it.wikipedia.org/wiki?curid=209813", "title": "Tricina", "text": "La tricina \u00e8 un composto derivato dall'amminoacido glicina.\nViene usato nella pratica di laboratorio come tampone con un pK di 10 qualora sia impossibile utilizzare il tampone fosfato. Pur essendo un composto non pericoloso, non sono disponibili dati certi sulla tossicit\u00e0 e cancerogenicit\u00e0 del composto che pertanto va manipolato con opportune protezioni.\nLa molecola in presenza di lipidi o micelle pu\u00f2 far ruotare tutti i suoi gruppi polari sullo stesso lato, lasciando che la parte apolare si addentri nella fase lipidica, in questo modo la molecola si dispone all'interfase, questo spiega perch\u00e9 in presenza del composto si ritrovino alterate alcune propriet\u00e0 delle micelle.\nQuesta propriet\u00e0 \u00e8 condivisa dall'HEPES che come la tricina fa parte dei tamponi zwitterionici."}
{"id": "209814", "revid": "110157", "url": "https://it.wikipedia.org/wiki?curid=209814", "title": "Gr\u00e4nichen", "text": "Gr\u00e4nichen (toponimo tedesco) \u00e8 un comune svizzero di 7\u00a0706 abitanti del Canton Argovia, nel distretto di Aarau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGr\u00e4nichen \u00e8 servito dall'omonima stazione sulla Wynental- und Suhrentalbahn (linea S14 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "209815", "revid": "465169", "url": "https://it.wikipedia.org/wiki?curid=209815", "title": "Poetica di Andrea Zanzotto", "text": "La poesia di Andrea Zanzotto, uno dei pi\u00f9 significativi poeti del secondo Novecento, inizia da suggestioni di carattere ermetico per caratterizzarsi via via in una accentuata ricerca formale che, come dice il critico Mengaldo, non ha niente da invidiare alle esperienze dell'avanguardia pi\u00f9 spericolata.\n\"Lo sperimentalismo di Zanzotto \u00e8 infatti molto diverso da quello della recente neoavanguardia per l'intrecciarsi di tale ricerca con una vasta e sofferta problematica culturale, legata anche alla percezione delle contraddizioni drammatiche e alienanti della nuova realt\u00e0 industriale e consumistica\".\nI termini fondamentali della scrittura poetica di Zanzotto sono il soggetto, che continuamente muta il suo principio di consistenza, il linguaggio, come dimensione in cui convivono il fondamento dell'essere e quelle dei codici del sapere e della storia e il mondo, che a momenti alterni accoglie il microcosmo dell'habitat privato e le forme pi\u00f9 alienanti della realt\u00e0 contemporanea.\nLa poesia degli anni cinquanta.\nIl linguaggio come dimensione totale.\nNegli anni cinquanta uscirono le prime raccolte di Zanzotto e subito, da \"Dietro il paesaggio\" (1951) a \"Elegia e altri versi\" (1954) a \"Vocativo\" (1957), risult\u00f2 chiara la tendenza del poeta a considerare il linguaggio una dimensione totale, l'unica in grado di garantire all'individuo e al mondo una vera consistenza e una reale esistenza.\nLa forma indipendente dal contenuto.\nIn \"Dietro il Paesaggio\" e in \"Elegia\" il poeta sembra voler verificare le risorse del codice linguistico apportato dalla recente letteratura europea. Le due raccolte, sostanziate da notevoli contributi surrealisti ed ermetici si collocano sul piano di una specie di letterariet\u00e0 assoluta, dove la forma sembra tendere ad una decisa indipendenza dai contenuti, in grado di far risaltare la verit\u00e0 separata dal linguaggio.\nI turbamenti della struttura sintattica.\nMa il rapporto di questa verit\u00e0 con la verit\u00e0 del soggetto, che \u00e8 poi l'intero punto dolente dell'intera opera di Zanzotto, inizia gi\u00e0 in \"Vocativo\" a sfaldarsi mettendo in risalto i turbamenti della struttura sintattica, le vertiginose astrazioni concettuali e la complessit\u00e0 sempre maggiore nell'espressione che spesso si risolve con un rifiuto, a volte drastico, della logica del discorso.\nIl mondo rappresentato dal paesaggio.\nIn queste raccolte il mondo \u00e8 rappresentato dal paesaggio di Pieve di Soligo dove \u00e8 nato Zanzotto che dichiarer\u00e0 in un intervento del 1981:\"\"Nei miei primi libri io avevo addirittura cancellato la presenza umana, per una forma di \"fastidio\" causato dagli eventi storici; volevo solo parlare di paesaggi, ritornare a una natura in cui l'uomo non avesse operato. Era un riflesso psicologico alle devastazioni della guerra\".\"\nIn esse l'io si identifica con i suoi primari paesaggi, Soligo, i boschi di Lorna, \"il freddo Montello\" come meccanismo proiettivo della psiche sul luogo\":\"tutto il mondo \u00e8 l'orto mio/dove raccolgo a sera/dolci bacche accecate e caute acque\"\" e frequentemente determina, soprattutto in \"Vocativo\", una \"ritirata\" del soggetto \"(\"non - uomo mi depongo\") che sommerso nel silenzio (\"Nel silenzio ricado\"\") e assimilato al paesaggio \"(\"Chiuso io giaccio/nel regno della rovere e del faggio\") mantiene comunque la volont\u00e0 di comunicare (\"per voi le labbra/mie dall'assenza/debolmente si muovono?\").\"\nLa poesia degli anni sessanta.\nLa poesia indipendente dalla langue.\nNello stesso anno in cui Zanzotto prendeva le distanze dalla poetica e dalla pratica espressiva dei Novissimi, allora ai vertici della Neoavanguardia, esce la raccolta \"IX Ecloghe\" (1962) che per gran parte della critica rappresenta una funzione \"traghettante\" nella sua poesia. In essa si delinea con sufficiente chiarezza la maniera maggiore del poeta, quella in cui la poesia viene eletta come luogo di scavo nella materia linguistica per poterne isolare gli elementi di \"autenticit\u00e0\" antropologica e psicoanalitica indipendente dall'alienazione sociale che si manifesta con la \"langue\".\nLa funzione primaria del significante.\nNelle Ecloghe la tradizione letteraria diventa oggetto di una tensione metalinguistica alla quale si associano i pi\u00f9 disparati materiali verbali privi della minima gerarchia tra i vari registri linguistici, dove l'equivalenza semantica fa emergere la funzione primaria del significante.\nIl congedo dalla purezza verbale.\nIn Ecloghe il vocabolario della scrittura del poeta si apre maggiormente e, al monolinguismo delle raccolte precedenti, si instaura un repertorio lessicale che accoglie termini diversi, dal tecnologico a quello scientifico, dal gergo a quello quotidiano. Contemporaneamente a questa apertura verbale Zanzotto adotta uno schema iperletterario come quello del genere virgiliano (idillico-pastorale) dell'ecloga e alla parola della realt\u00e0 affianca quella della tradizione poetica, ricca di arcaismi, dantismi, citazioni greche e latine, come a volersi congedare, in modo ironico, da qualsiasi mito di purezza verbale.\nLo sdoppiamento del soggetto.\nIl soggetto poetante si sdoppia e la \"persona-io\" si divide in pi\u00f9 persone denominate a.b.c. e seppure non crollano completamente gli scorci idillici di Lorna e Dolle (\"Soffia oro settembre nelle lente/giornate [...]\"), il lirismo esasperato si dimostra pi\u00f9 volte (\"[...] Corpi e occhi in scrigni e culle, corpi/candidi, cellule/di attive nevi,/mobili corpi tenerezza/alla mano, terrore/all'anima, fucate/fosforescenze su tormenti e faglie [...]\") e le cose segnano l'inizio di una invincibile frustrazione.\nIl recupero del significato.\nIn Ecloghe la possibilit\u00e0 del sopravvivere del Soggetto si affida ad un territorio verbale dove sia possibile recuperare, anche se in misura minima, un significato in grado di esprimere la vera natura dell'io grazie ad un percorso a ritroso verso il primordiale dei significanti.\nIl linguaggio nella sua totalit\u00e0.\nSe il paesaggio e neppure la convenzione letteraria garantiscono un riparo dalla storia, Zanzotto assume, per uscire da questa crisi, come scrive Agosti,\n\"il linguaggio nella sua totalit\u00e0 come luogo dell'autentico e dell'inautentico\".\nCos\u00ec, nella raccolta \"La Belt\u00e0\", il poeta si immerge totalmente in quel \"plasma\" della \"densissima lingua\", operazione necessaria perch\u00e9 il Soggetto poetico possa riappropriarsi del s\u00e9.\nNe nasce un dirompente lavoro sul linguaggio con allitterazioni, doppi sensi, giochi etimologici, neologismi accentuando l'attivit\u00e0 del significante e delle sue imprevedibili associazioni foniche.\nL'origine del senso.\n\"La Belt\u00e0\", che pu\u00f2 considerarsi la raccolta centrale nella carriera letteraria di Zanzotto, rappresenta il punto pi\u00f9 profondo del suo percorso poetico nella quale il poeta trova il senso assoluto del significante. La scoperta che viene fatta in Belt\u00e0 \u00e8 quella dell'origine del senso, un luogo che si pone prima dell'individuo e della storia. Esso viene prefigurato nel linguaggio con il quale gli adulti vezzeggiano i bambini e che imita l'articolazione quasi puramente fonetica della prima verbalit\u00e0 infantile, cio\u00e8 quello che nella lingua veneta si chiama \"pet\u00e8l\".\nLa labilit\u00e0 dell'io e del processo storico.\nIn Belt\u00e0 Zanzotto utilizza accostamenti fonici e pseudo-etimologici paradossali, usa sillabazioni che non hanno connessioni e forme grammaticali inaudite, come quella dell'articolo, dell'interiezione o di prefissi e suffissi. Si tratta per\u00f2 di manifestazioni labili, come labile e balbettante \u00e8 tanto il principio dell'io, quanto il processo storico.\nLa poesia degli anni settanta.\nIl ritorno al significato.\nQuella labilit\u00e0 sembra approfondita in alcune composizioni di \"Pasque\" (1973), ma per la maggior parte della raccolta si osserva un inatteso ritorno ad un registro discorsivo in cui viene evidenziato il significato enfatizzato dal contesto pedagogico che occupa la prima sezione.\nCreativit\u00e0 linguistica a qualsiasi livello.\nDa ci\u00f2 si fa evidente ancora una volta come sia un errore voler forzare la produzione di Zanzotto in scansioni o fasi o superamenti, perch\u00e9 il poeta, dopo quanto ha scoperto in Belt\u00e0, ci suggerisce con la sua poesia che si pu\u00f2 esercitare la creativit\u00e0 linguistica allo stesso tempo in qualsiasi direzione e a qualsiasi livello anche lontani e differenti tra di loro.\nIn questo quadro si inserisce la parentesi dialettale di \"Fil\u00f2\" e la trilogia costituita da \"Il Galateo in Bosco\", \"Fosfeni\" e \"Idioma\", in cui l'elemento comune \u00e8 l'identificarsi del senso originario che pu\u00f2 inglobare indifferentemente i vari modi del discorso basandosi sulla casualit\u00e0 offerta dagli incontri tra i significanti.\nLe pendici del Montello.\n\"Il Galateo in Bosco\" che \u00e8 forse, insieme a \"La Belt\u00e0\", il vertice della poesia zanzottiana, \u00e8 un'opera di grande compattezza nella quale si fondono e convergono elementi differenti.\nIl luogo centrale del libro sono le pendici del Montello che rappresentano allo stesso tempo il luogo naturale, come paesaggio primario dell'autore, il luogo storico, perch\u00e9 segnato dagli ossari dei caduti della prima guerra mondiale, e il luogo letterario, perch\u00e9 il Galateo fu scritto da Giovanni della Casa e un'ode rustica, elogio del Montello, fu scritta nel 1863 da Nicol\u00f2 Zotti.\nLo spazio.\nLo spazio descritto sedimenta i segni della storia individuale dell'autore, le ossa dei soldati, i segni del ciclo naturale del bosco, gli scritti di poeti e letterati e, oggi, i rifiuti dei villeggianti della domenica. Per descrivere i \"vuoti di memoria\" collettivi e personali e per illustrare in che modo le colline trevigiane sono state insanguinate e distrutte dalla storia, Zanzotto mette a confronto le regole del vivere civile (il Galateo) e la primitiva vitalit\u00e0 della natura (il bosco).\nLa lingua.\nLa lingua utilizzata \u00e8 qui meno aggressiva che in passato anche se punteggiata da continui riferimenti filosofici, da effetti grafici e da vari iconismi.\nSi assiste nel libro ad un precipitare dell'io verso il basso e l'indifferenziato.\nLa poesia degli anni ottanta.\nIl rapporto d'unit\u00e0 con la parola.\nIn \"Fosfeni\" la scrittura, che abbandona la prospettiva bassa e boschiva per tendere al sublime, si libera dal peso della letterariet\u00e0 e fa prevalere l'elemento metafisico e filosofeggiante in un impensato e liricamente stupito rapporto d'unit\u00e0 con la parola\":\"L'albata e variata nudezza dell'essere/mimer\u00f2 presto, e il tocco infimo, la vibratile nota,/negato io nel gelo/contaminazione e chiarore ciliato appena al di qua\".\"\nLa possibilit\u00e0 di una lingua pi\u00f9 comunicativa.\nNel leggere i versi di Fosfeni, la contemplazione della luce e delle altitudini sembrava preludere ad un passaggio verso astrazioni assolute, ma invece nel terzo atto della trilogia, in \"Idioma\", la direzione cambia. Zanzotto propone la possibilit\u00e0 di una lingua pi\u00f9 comunicativa riavvicinandosi cos\u00ec al terreno comune dell'esperienza umana.\nAl centro del libro la sezione in dialetto dedicata alle persone scomparse e ai mestieri perduti indica come la ricerca di un contatto tra la parola privata e la lingua extrasoggettiva, sia sostenuta da una tensione al colloquio che si rivolge soprattutto ai morti.\nIn Idioma il tema centrale \u00e8 quello della morte e la lingua utilizzata sembra davvero la lingua dei morti, priva di qualsiasi venatura metalinguistica e sperimentale che sembra permettere un recupero del significato e del discorso.\nLa poesia degli anni novanta.\nIl paesaggio invasivo.\nCon \"Meteo\" Zanzotto sembra ritornare all'antica descrizione del paesaggio sempre pi\u00f9 contaminato che, a differenza del passato, \u00e8 un \"paesaggio invasivo\" con le sue piante (papaveri, topinamb\u00far, tar\u00e0ssico e le \"disfatte vitalbe\") e i suoi colori che sembrano appartenere ad una natura che lascia il soggetto al di fuori dei suoi confini e gli permette solamente l'ascolto del suo \"ticchettio\".\nL'io passivo.\nL'io, che \u00e8 sempre stato il complemento del paesaggio, si trova, a causa della devastazione dell'ambiente e delle coscienze, ridotto ad un elemento passivo, attonito e spaesato anche di fronte all'\"alta mutezza\" dei prati e delle colline. \"Non si sa quanto verde/sia sepolto sotto questo verde/n\u00e9 quanta pioggia sotto questa pioggia\".\nL'incontro di soggetto, natura e storia.\nIn \"Meteo\" Zanzotto registra il ritmo dei mutamenti delle stagioni con i suoi turbamenti e le sue deformazioni e osserva come l'instabilit\u00e0 del clima sia legato ai sistemi di comunicazione umana e al succedersi continuo delle previsioni. A tutto questo egli aggiunge l'osservazione della dimensione soggettiva, quella che chiamiamo meteoropatia, quel sentire dentro di s\u00e9 gli effetti del clima, facendo cos\u00ec incontrare il soggetto, la natura e la storia.\nLa parola nel suo disgregarsi.\nIn \"Meteo\" Zanzotto segue anche il trasformarsi della natura per effetto dell'inquinamento che non \u00e8 solamente materiale ma \u00e8 anche e soprattutto mentale e linguistico.\nIl libro presenta in apertura una quartina intitolata \"Live\", riprodotta come da scrittura a penna che mostra la parola nel suo fisico disgregarsi.\nEppure il poeta, di fronte alla natura che sembra essere giunta al suo ultimo stadio, sembra voler trovare ancora annunci di dolcezza e offrirsi di colori e di luci, per poi rassegnarsi al vanificarsi di ogni equilibrio e splendore e lasciarsi schiacciare da piante parassitarie che si impadroniscono del paesaggio e segnano la sua degradazione.\nCanto della deriva e della fine.\n\"Meteo\" appare come un accorato canto rivolto ai vegetali ormai alla deriva che il poeta sembra ancora invocare per poterli riscattare come ultimi segni di una natura infetta, ma ancora pulsante.\nLa poesia degli anni duemila.\nMalgrado sia presto per apportare una critica alle ultime opere di Zanzotto, \u00e8 certo che nelle sue ultime raccolte di poesie dal titolo \" Sovrimpressioni \" (2001) e \"Conglomerati\" (2009) il poeta, nella distruzione del paesaggio e nelle trasformazioni ambientali e antropologiche, vede s\u00ec i segni del degrado della propria terra e di chi la vive, ma trova ancora momenti di apertura affettuosi e ricchi di speranza, misti di ricordi ma anche di sopravvivenze.\nIn questo modo la poesia di Zanzotto, da quel grado zero che sembrava fase finale con \"Idioma\", si sviluppa ancora, trovando nuove collocazioni sui sempre nuovi territori di una modernit\u00e0 in continuo \"progresso scorsoio\".\nRapporto con la religione.\nIn un'intervista rilasciata al quotidiano cattolico l'Avvenire Zanzotto afferma di non essere laico e di essere da tempo alla ricerca di Dio. "}
{"id": "209818", "revid": "1272592", "url": "https://it.wikipedia.org/wiki?curid=209818", "title": "Inno nazionale della Colombia", "text": "Oh gloria Inmarcesible! \u00e8 l'inno nazionale della Colombia.\nIl testo dell'inno, in versi settenari, \u00e8 stato scritto dal presidente Rafael N\u00fa\u00f1ez mentre la musica \u00e8 stata composta da Oreste Sindici, musicista italiano nativo di Ceccano emigrato in Colombia a met\u00e0 ottocento.\n\u00c8 stato suonato per la prima volta nel 1887 ed \u00e8 stato adottato ufficialmente nel 1920.\nTesto.\nRitornello\n\u00a1Oh gloria inmarcesible!\n\u00a1Oh j\u00fabilo inmortal!\nEn surcos de dolores\nel bien germina ya.\n\"O gloria immarcescibile!\"\n\"O giubilo immortal!\"\n\"Nei solchi del dolore\"\n\"Il ben germina gi\u00e0.\"\nI\nCes\u00f3 la horrible noche,\nLa libertad sublime\nDerrama las auroras\nDe su invencible luz.\nLa humanidad entera,\nQue entre cadenas gime\nComprende las palabras\nDel que muri\u00f3 en la cruz.\n\"Cess\u00f2 l'orribil notte,\"\n\"La libert\u00e0 sublime\"\n\"Cosparge l'aurora\"\n\"Di sua invincibil luce.\"\n\"L'umanit\u00e0 intera,\"\n\"Che tra catene geme\"\n\"Intende la parola\"\n\"Di chi mor\u00ec in croce.\"\n\u00a1Oh gloria inmarcesible!"}
{"id": "209819", "revid": "11771", "url": "https://it.wikipedia.org/wiki?curid=209819", "title": "N-tris(Hydroxymethyl)methylglycine", "text": ""}
{"id": "209820", "revid": "1705595", "url": "https://it.wikipedia.org/wiki?curid=209820", "title": "Diaw Doudou", "text": "Carriera.\nGiocatore.\nGiunge all'et\u00e0 di 22 anni in Italia, al Perugia di Serie B, in cui non debutta mai.\nPassa in prestito in diverse societ\u00e0 di categorie dilettantistiche, fino all'esordio con la maglia dell' in Serie B. Nel 2001 lo acquista il , in cui diventa un caposaldo della difesa e mette a segno la sua prima e unica rete con i biancorossi.\nDopo quattro anni passati nel Sud Italia il calciatore senegalese veste la prestigiosa maglia del , appena fallito e voglioso di riconquistare la Serie A; anche con il contributo di Doudou i \"granata\" tornano in massima serie e l'allora trentunenne difensore viene confermato. Esordisce in prima serie nell'incontro -Torino, giocando un'ottima partita e guadagnandosi le attenzioni della sua Nazionale, che prende in considerazione una sua eventuale convocazione.\nGli obiettivi del Toro portano il giocatore e la societ\u00e0 granata a separarsi e cos\u00ec Doudou passa tra le file prima del e poi dell', fino al trasferimento all'Atletico Roma, nel quale diventa titolare e con cui lotta alla promozione in serie cadetta fino alla finale play-off, persa contro la . A fine stagione si svincola in seguito alla mancata iscrizione della societ\u00e0 romana e il 6 agosto 2011 firma un contratto annuale con il Pergocrema.\nIl 26 luglio 2012 si trasferisce al Matera Calcio, squadra partecipante al campionato di Serie D, iniziando la preparazione il 31 luglio e disputandovi solamente una partita di Coppa Italia, per poi trasferirsi il 7 settembre 2012 al Monterotondo Lupa, squadra che milita in Eccellenza laziale.\nAllenatore.\nInizia la carriera da allenatore nella scuola calcio barese \"New Football Academy\". Nella stagione 2014-2015, allena la formazione \"Giovanissimi\", mentre nella stagione seguente quella degli \"Allievi regionali\".\nAd Aprile 2017, viene selezionato dal presidente della LND Puglia, Vito Tisci, quale allenatore della rappresentativa allievi della Puglia per il tradizionale Torneo delle Regioni della Lega Dilettanti.\nA Luglio 2017 diventa allenatore in seconda del Gravina (militante nel girone H di Serie D) per la stagione 2017-2018; il 26 gennaio diventa primo allenatore della squadra pugliese causa le dimissioni del tecnico principale.\nIl 6 maggio 2018, in occasione dell'ultima gara di campionato contro l'Aversa Normanna, a salvezza ormai raggiunta, lascia la panchina giallobl\u00f9.\nIl 29 luglio 2019, viene ufficializzato il suo ingaggio come allenatore della formazione Under 15 del Bari, proseguendo il rapporto anche per la stagione 2020-2021, questa volta alla guida della squadra Under 17 . Il 2 marzo 2020 subentra a Salvatore Alfieri sulla panchina della formazione Berretti. A fine stagione,con la squadra retrocessa in Primavera 4, viene sostituito da Valeriano Loseto ."}
{"id": "209821", "revid": "111373", "url": "https://it.wikipedia.org/wiki?curid=209821", "title": "Lenzburg", "text": "Lenzburg \u00e8 un comune svizzero di 10\u00a0179 abitanti nel distretto di Lenzburg (Canton Argovia), del quale \u00e8 capoluogo; ha lo status di citt\u00e0.\nGeografia fisica.\nLenzburg si trova sulle rive del fiume Aabach, all'estremit\u00e0 settentrionale della valle Seetal, a 30 chilometri a ovest di Zurigo. Il comune ha una superficie di 11,31 chilometri quadrati: 2,47 (21,8%) vengono utilizzati per scopi agricoli, 5,62 (49,6%) sono coperti da foreste, 3,2 (28,2%) sono edificati e 0,06 (0,5%) sono occupati da fiumi o laghi.\nNel centro abitato, gli edifici industriali costituiscono il 4,9% della superficie totale, mentre abitazioni e altri edifici costituiscono il 12,3% e le infrastrutture di trasporto costituiscono il 7,4%. I parchi, le aree verdi e i campi sportivi compongono l'1,7% del totale; fuori dal centro urbano, tutta l'area \u00e8 ricoperta da foreste e da terreni agricoli, il cui il 15,2% \u00e8 utilizzato.\nStoria.\nPreistoria.\nUna tomba neolitica della cultura di Cortaillod \u00e8 stata scoperta sul monte Goffersberg (vicino all'odierno castello di Lenzburg), risalente al 4300-3500 a.C. \nEt\u00e0 antica.\nUn teatro romano fu individuato durante la costruzione di un'autostrada, nel 1964: era parte di un piccolo insediamento di 500 abitanti, esistito per circa due secoli e poi abbandonato nel III secolo. Nel V-VI secolo un insediamento di Alemanni venne costruito nei pressi dell'attuale abitato. \nEt\u00e0 medievale.\nNel 1036 il castello di Lenzburg venne indicato per la prima volta come sede del conti di Lenzburg, ma gi\u00e0 nel 1173 non risult\u00f2 pi\u00f9 utilizzato e in seguito pass\u00f2 all'imperatore Federico Barbarossa. Nel periodo successivo \u00e8 stato utilizzato principalmente dal casato dei Kyburg. Gli Asburgo acquisirono il castello nel 1273.\nNel 1306 Lenzburg ottenne i diritti municipali; fu conquistata da Berna nel 1415, insieme alla parte occidentale del Canton Argovia. Berna, sebbene non avesse revocato a Lenzburg i diritti municipali, nel 1433 acquist\u00f2 il castello e lo utilizz\u00f2 per governare la regione dal 1444 al 1798. Un grande incendio devast\u00f2 il borgo nel 1491, risparmiando solo quindici case.\nEt\u00e0 moderna.\nLa Riforma protestante si diffuse come in tutto il resto della regione nel 1528 e nel XVI secolo l'economia inizi\u00f2 a trasformarsi lentamente da agraria a industriale. Nel XVIII secolo Lenzburg si svilupp\u00f2 come centro mercantile e di lavorazione del cotone: una fabbrica tessile vi fu fondata nel 1732.\nEt\u00e0 contemporanea.\nNel 1798 fu proclamata la Repubblica Elvetica: i signori di Berna furono spodestati e venne fondato il Canton Argovia. Lenzburg divenne il capoluogo dell'omonimo distretto nel 1803.\nNel 1830, una serie di incontri si sono svolti a Lenzburg per discutere della modifica della Costituzione cantonale. La modifica non riusc\u00ec e Johann Heinrich Fischer da Merenschwand sollev\u00f2 una milizia per costringere il governo a cambiare la Costituzione (Frei\u00e4mtersturm). Il 6 dicembre 1830 le sue truppe marciarono su Lenzberg; i circa cento soldati governativi puntarono i loro fucili in posizione, ma il \"Frei\u00e4mter\" Fischer corse verso di loro e i soldati governativi rinunciarono a sparare. Alle 18 la milizia entr\u00f2 in citt\u00e0 e il comandante delle truppe governative si arrese senza opporre resistenza.\nLenzburg divenne il centro economico della regione nella seconda met\u00e0 del XIX secolo, ma il fallimento della Schweizerische Nationalbahn nel 1878 la port\u00f2 sull'orlo della rovina economica poich\u00e9 la citt\u00e0 stessa \u00e8 stata fortemente coinvolta nel finanziamento del progetto ferroviario che avrebbe dovuto collegare Singen (Hohentwiel), in Germania, con il lago di Ginevra.\nIl castello pass\u00f2 di mano diverse volte tra il XIX e il XX secolo. Nel 1860 fu acquistato dal poeta tedesco Frank Wedekind, nel 1893 fu acquistato da alcuni statunitensi e rinnovato. Infine, nel 1956, fu acquistato dal Cantone e da allora \u00e8 stato utilizzato per ospitare un museo.\nMonumenti e luoghi d'interesse.\nLenzburg ospita nove siti classificati nell'Inventario dei beni culturali svizzeri d'importanza nazionale e regionale. Il principale di essi \u00e8 il castello di Lenzburg, costruito nell'XI secolo su un insediamento preistorico e pi\u00f9 volte ampliato negli anni. Oggi ospita il museo cantonale ed \u00e8 il punto di riferimento indiscusso della citt\u00e0. Lenzburg \u00e8 tra le pi\u00f9 antiche e importanti citt\u00e0 sede di un castello in Svizzera; si trova su una collina e \u00e8 circa a circa 100 metri al di sopra del livello di citt\u00e0. Sopra la citt\u00e0 sorge anche il Burghalde (Schlossgasse, 21). Altri due siti antichi, il Goffersberg (un cimitero neolitico) e il Lindfeld (un \"vicus\" romano, con teatro e cimitero) sono inclusi nella lista, cos\u00ec come la M\u00fcllerhaus (Bleicherain, 7), il municipio (\"Rathaus\"; Rathausgasse, 16), il Sonnenberg (Schlossgasse, 50), la prigione di Ziegeleiweg (13) e Villa Malaga (Sch\u00fctzenmattstrasse, 7).\nLa parte vecchia della citt\u00e0, ai piedi della collina, \u00e8 a forma di U ed \u00e8 in ottime condizioni. \u00c8 costituita da una strada principale . Solo alcune parti delle mura urbane sono state conservate e poste sotto tutela.\nSociet\u00e0.\nEvoluzione demografica.\nAl 31 dicembre 2015 Lenzburg aveva una popolazione di 9 170 abitanti. Nel decennio 1997-2007 la popolazione era cresciuta a un tasso del 6,3%. Nel 2008 a Lenzburg il 9,1% della popolazione era compresa tra 0 e 9 anni, il 10,5% tra 10 e 19 anni, il 15,4% tra i 20 e i 29 anni, il 14,1% tra i 30 e i 39 anni, il 15,5% tra i 40 e i 49 anni, il 12,7% tra 50 e 59 anni, il 9,7% tra i 60 e i 69 anni, il 7,6% tra i 70 e 79 anni, il 4,3% tra gli 80 e gli 89 anni e l'1,0% ha 90 anni e pi\u00f9.\nEtnie e minoranze straniere.\nIl 27,6% della popolazione \u00e8 costituita da cittadini stranieri.\nLingue e dialetti.\nLa maggior parte della popolazione parla tedesco (78,0%); l'italiano \u00e8 la seconda lingua pi\u00f9 comune (8,7%) e l'albanese la terza (2,1%).\nEconomia.\nLenzburg \u00e8 un importante centro economico, con oltre 600 imprese, di cui circa l'80% nel settore dei servizi. La maggior parte delle imprese sono piccole e medie imprese, ma un certo numero di aziende internazionali sono stabilite a Lenzburg, come la multinazionale ABB e l'impianto di lavorazione della carne Traitafina. Lenzburg ha una forza lavoro totale di circa 6 000 unit\u00e0.\nNel 2007 Lenzburg il tasso di disoccupazione era del 2,43%. Nel 2005 nel settore primario erano impiegate 74 persone e 16 imprese, nel settore secondario 2 160 persone e 95 imprese e nel settore terziario 4 014 persone e 453 imprese. Nel 2000 3 956 lavoratori vivevano nel comune; di questi, 2 546 (circa il 64,4% dei residenti) lavorava fuori Lenzburg, mentre 4 768 persone del circondario si recavano nel comune per il lavoro. C'era un totale di 6 178 posti di lavoro (di almeno 6 ore alla settimana) nel comune. Della popolazione attiva, il 19,8% utilizza mezzi pubblici.\nInfrastrutture e trasporti.\nIl 23 giugno 1874 fu collegata alla ferrovia Aargauische S\u00fcdbahn. Il 6 settembre 1877 la Schweizerische Nationalbahn apr\u00ec la linea Zofingen-Wettingen come parte di un progetto per collegare Singen (Hohentwiel), in Germania, con il lago di Ginevra in concorrenza con le imprese ferroviarie. La societ\u00e0 fall\u00ec nel 1878 e il progetto fu ripreso dalla Schweizerische Nordostbahn. Dal 1883 Lenzburg \u00e8 servita anche dalla Seetalbahn, di cui \u00e8 il capolinea."}
{"id": "209825", "revid": "436907", "url": "https://it.wikipedia.org/wiki?curid=209825", "title": "Nine Inch Nails", "text": "I Nine Inch Nails (spesso abbreviato in NIN e reso graficamente in NI\u0418) sono un gruppo musicale industrial rock statunitense, formatosi a Cleveland (Ohio) nel 1988 per iniziativa del cantante e polistrumentista Trent Reznor. In quanto principale autore, produttore, cantante e strumentista, Reznor \u00e8 stato l'unico membro ufficiale dei Nine Inch Nails, nonch\u00e9 il solo responsabile, fino al 2016, anno in cui Atticus Ross, suo collaboratore da anni, \u00e8 integrato come membro ufficiale dei Nine Inch Nails alla pari di Reznor.\nLa loro musica \u00e8 un ibrido tra heavy metal, musica elettronica e musica industriale (genere che hanno contribuito in maniera significativa a far conoscere a un pubblico pi\u00f9 allargato). Come propri ispiratori citano i Ministry, gli Skinny Puppy, i Depeche Mode, Iggy Pop e David Bowie.\nDopo aver registrato un nuovo album suonando da solo la maggior parte degli strumenti, Reznor \u00e8 solito formare un gruppo di supporto per i concerti; la formazione live \u00e8 un'entit\u00e0 separata da ci\u00f2 che sono i Nine Inch Nails nella fase di registrazione in studio. Durante i concerti, il gruppo spesso si serve di spettacolari elementi visivi per arricchire le proprie performance, che frequentemente culminano con la distruzione della strumentazione.\nIl pubblico della musica underground accolse caldamente i Nine Inch Nails nei loro primi anni. La band produsse numerosi dischi altamente influenti negli anni novanta, che portarono loro una diffusa popolarit\u00e0: molte canzoni dei NI\u0418 divennero delle radio hit, due album dei NI\u0418 vinsero i Grammy Awards, e la band ha venduto oltre 20 milioni di album a livello mondiale, di cui 10,5 milioni venduti solamente negli Stati Uniti. Nel 2004, Rolling Stone mise i Nine Inch Nails al 94\u00ba posto della loro lista dei 100 artisti rock pi\u00f9 grandi di tutti i tempi. Nonostante questi riconoscimenti, la band ha avuto numerosi contenziosi con l'industria discografica. Trent Reznor annunci\u00f2 nel 2007 che i Nine Inch Nails avrebbero continuato la loro carriera in modo del tutto indipendente da etichette discografiche.\nReznor, nel 1994, disse che coni\u00f2 il nome \"Nine Inch Nails\" perch\u00e9 \"si abbreviava facilmente\", piuttosto che per \"significati letterali\". Altre voci sono circolate, asserendo che Reznor scelse di fare un chiaro riferimento alla crocifissione di Ges\u00f9 con i chiodi da nove pollici o alle unghie lunghe nove pollici di Freddy Krueger, in quanto il nome della band significa letteralmente sia \"chiodi da nove pollici\" che \"unghie da nove pollici\". La sua abbreviazione \"NIN\" ricordava a Reznor nel logo ufficiale la tipografia di Tibor Kalman sulla copertina di \"Remain In Light\", noto album dei Talking Heads. Sempre la parola \"NIN\" designa anche, secondo il buddhismo di Nichiren Daishonin, uno dei dieci mondi e cio\u00e8 il quinto, lo \"stato di umanit\u00e0\". Reznor e Gary Talpas disegnarono il logo dei Nine Inch Nails, che consiste nelle lettere \"NI\u0418\" inserite dentro una cornice con la seconda \"N\" specchiata. La prima apparizione del logo avvenne con \"Down in It\". Talpas, nativo di Cleveland, avrebbe continuato a disegnare e progettare l'imballaggio dei NI\u0418 fino al 1997.\nStoria del gruppo.\nGli inizi.\nTrent Reznor nacque il 17 maggio 1965 a Mercer, in Pennsylvania. Precoce pianista (a 6 anni eseguiva Mozart alla perfezione), trascorse un'infanzia relativamente tranquilla con i nonni, e impar\u00f2 presto a suonare anche la tuba e il sassofono. In seguito cominci\u00f2 ad interessarsi al rock e all'heavy metal. In tarda adolescenza, Reznor si trasfer\u00ec a Cleveland, nell'Ohio: qui conosce il batterista Chris Vrenna, che con lui inizier\u00e0 a collaborare nei futuri Nine Inch Nails. In quel periodo inizi\u00f2 la sua passione per l'industrial metal e la new wave.\nNel 1987, Reznor suon\u00f2 le tastiere con una band di Cleveland chiamata Exotic Birds, il cui manager era John Malm, Jr. Reznor e Malm divennero amici, e quando Reznor lasci\u00f2 gli Exotic Birds per dedicarsi alla sua musica, Malm informalmente divenne il suo manager. Reznor venne assunto a quel tempo come assistente di studio e portiere ai \"Right Track Studios\", e chiese al proprietario degli studio Bart Koster il permesso di registrare alcuni demo delle sue stesse canzoni gratuitamente mentre lo studio non veniva utilizzato. Koster accett\u00f2. Mentre assemblava i demo, le prime registrazioni dei NI\u0418, Reznor non era in grado di trovare una band che potesse articolare le sue canzoni come voleva. Cos\u00ec, ispirato da Prince, suon\u00f2 tutti gli strumenti tranne la batteria. Questo metodo rimane il metodo principale di registrazione di gran parte del materiale della band, anche se occasionalmente coinvolge altri musicisti e assistenti. Nel 1988, dopo aver suonato nel suo primo show in supporto agli Skinny Puppy, le ambizioni di Reznor per i Nine Inch Nails erano di realizzare un singolo in formato 12\" con una piccola etichetta europea. Numerose etichette risposero positivamente ai demo, e Reznor firm\u00f2 per la TVT Records. Nove tracce dai Right Track demo furono pubblicate non ufficialmente nel 1994 come Purest Feeling: molte di queste canzoni sarebbero apparse in una forma rivisitata su \"Pretty Hate Machine\" nel 1989.\n\"Pretty Hate Machine\".\nNel 1989 i NI\u0418 pubblicarono \"Pretty Hate Machine\" per conto della casa discografica TVT. Questo album segna la prima collaborazione con Adrian Sherwood (che produsse il singolo \"Down in It\" a Londra, Inghilterra senza aver incontrato Reznor faccia a faccia) e con Mark \"Flood\" Ellis. La produzione di Flood sarebbe apparsa in ciascuna delle maggiori uscite dei Nine Inch Nails fino al 1994, e Sherwood ha fatto dei remix per la band fino agli anni 2000. Ufficialmente il disco \u00e8 firmato dal solo Trent Reznor, mentre Vrenna e Patrick rivestono i ruoli di comprimari. Le 10 canzoni per molti rappresentano veri e propri manifesti dell'industrial, e mescolano effetti di batteria elettronica, campionamenti di canti tribali africani, giri slap di basso, riff di chitarra metal e perfino parentesi hip hop. Ispiratori del debutto dei NI\u0418, oltre a quelli precedentemente citati, furono Clive Barker, Jane's Addiction, Prince, Public Enemy, This Mortal Coil, Success (nomi che appaiono anche sul booklet del disco). I testi parlano di quanto l'amore possa sconvolgere e mettere in profonda crisi la psiche umana, ad esclusione di \"Head Like a Hole\" (una protesta contro il materialismo, l'ossessione per il denaro e i frutti che ne derivano), \"Terrible Lie\" (incentrata sul rapporto fra Trent e Dio), e \"Down in It\" (incentrato sul tema della depressione psichica). Miglior brano del disco \u00e8 generalmente considerato \"Something I Can Never Have\", in cui la malinconia della voce di Reznor \u00e8 accompagnata da note scandite al pianoforte. Dopo 113 settimane nella Billboard 200, Pretty Hate Machine divenne una delle prime uscite indipendenti a ricevere la certificazione di platino. MTV mand\u00f2 in onda i video per \"Down In It\" e \"Head Like A Hole\", mentre un video esplicito di \"Sin\" venne realizzato solamente nel 1997 nella VHS \"Closure\".\nNel 1990, i NI\u0418 fecero un tour in Nord America come sostenitore di artisti di rock alternativo come Peter Murphy e The Jesus and Mary Chain. I NI\u0418 successivamente supportarono l'uscita di \"Pretty Hate Machine\" con un tour mondiale e con la partecipazione al primo Lollapalooza festival nel 1991, dove il gruppo \"rub\u00f2 la scena\" agli \"headliner\" Jane's Addiction nonostante numerosi problemi tecnici. Dopo aver raccolto una disastrosa accoglienza in Europa come sostenitore dei Guns N' Roses, i NI\u0418 tornarono negli USA sotto la richiesta pressante da parte della TVT di produrre un seguito di \"Pretty Hate Machine\" che fosse un po' pi\u00f9 commerciale. In risposta, Reznor inizi\u00f2 segretamente le registrazioni del nuovo album sotto pseudonimo allo scopo di allontanare le interferenze della casa discografica.\n\"Broken\".\nA detta dello stesso Reznor, la touring band dei Nine Inch Nails del 1991 fu un'influenza per l'EP del 1992 \"Broken\". Nel 1992 Reznor, Vrenna e Partick registrarono sotto il nome di Nine Inch Nails l'EP \"Broken\", musicalmente molto pi\u00f9 aggressivo di \"Pretty Hate Machine\". Le 6 tracce (oltre a due bonus track, \"Physical (You're So)\" e \"Suck\", la prima una reinterpretazione di Adam Ant) spaziano da un industrial ispirato dai Ministry (\"Wish\", \"Gave Up\") all'elettronica (\"Happiness in Slavery\"). Nel disco collabor\u00f2 anche Martin Atkins, batterista dei Ministry. Le canzoni tratte da Broken fecero guadagnare ai NI\u0418 i loro unici due Grammy Awards: una performance del primo singolo dell'EP \"Happiness in Slavery\" da Woodstock '94, e il secondo singolo \"Wish\".\nPeter \"Sleazy\" Christopherson delle band Coil e Throbbing Gristle diresse un performance video per \"Wish\", ma il video pi\u00f9 cruento dell'EP \u00e8 quello della canzone \"Happiness in Slavery\". Il video venne quasi universalmente bandito per la rappresentazione grafica dell'artista Bob Flanagan che si sveste di fronte alle telecamere e si distende su una macchina che gli fa provare piacere, lo tortura e poi lo uccide. Un terzo video per \"Pinion\", parzialmente incorporato nella sequenza iniziale di MTV's Alternative Nation, mostra un gabinetto da WC che apparentemente scarica nella bocca di un individuo ridotto a schiavo. Reznor e Christopherson misero questi tre video clip insieme con delle riprese per \"Help Me I Am In Hell\" e \"Gave Up\" in un lungometraggio chiamato \"The Broken Movie\". Il video rappresenta l'omicidio di un uomo giovane che viene rapito e torturato mentre viene forzato a guardare i video. Questo filmato non venne mai pubblicato ufficialmente, ma circola di nascosto tra i fan pi\u00f9 accaniti della band.\nUn performance video separato per \"Gave Up\" in cui recita Richard Patrick e Charles Manson venne filmato al 10050 Cielo Drive (rinominato poi Le Pig Studios da Reznor), posto in cui avvenne il massacro dei Tate; anche una registrazione live di \"Wish\" venne filmata, ed entrambi i video appaiono nella compilation \"Closure\" del 1997. Il seguito di \"Broken\" fu l'EP di remix \"Fixed\" alla fine del 1992. Piuttosto che andare in tourn\u00e9e in supporto al nuovo materiale, Reznor cominci\u00f2 a vivere e a registrare al \"Le Pig\", lavorando ad un seguito libero da restrizioni della casa discografica. The Downward Spiral fu il risultato di questa condizione creativa.\n\"The Downward Spiral\".\nNel 1994 passarono dalla TVT alla Interscope Records, per cui incidono \"The Downward Spiral\", universalmente ritenuto il disco pi\u00f9 riuscito dei Nine Inch Nails e tra i maggiormente noti dell'industrial metal. Si tratta di un concept album incentrato sulle difficolt\u00e0 (di cui il titolo \u00e8 metafora) che l'uomo incontra sul finire della propria vita, e che lo conducono a volte a soluzioni drastiche come il suicidio. Tali tematiche sono particolarmente approfondite in \"Mr. Self Destruct\", che si distingue anche per l'alternanza di riff di chitarra, colpi di drum machine e giri di basso melodico. Degna di nota \u00e8 inoltre \"Piggy\", caratterizzata da una prima parte ad andamento jazz e una seconda scandita da batterie a doppio pedale. Nella tracklist ci sono anche la ballata acustica \"Hurt\" e un brano parzialmente rappato, \"Ruiner\". Dal disco furono estratti come singoli \"Closer\" e \"March of the Pigs\".\nReznor dichiar\u00f2 che The Downard Spiral \u00e8 una proiezione di s\u00e9, come un personaggio che distrugge diverse cose della propria vita alla ricerca di qualche tipo di risposta. L'album incrocia parecchi temi come il sesso, le relazioni, la fiducia, la religione, la droga e la disperazione. L'opera vide la collaborazione di diversi artisti tra cui Adrian Belew e Stephen Perkins.\nAd agosto i Nine Inch Nails parteciparono al festival \"Woodstock '94\". Una delle canzoni eseguite durante quel concerto, \"Happiness in Slavery\", fu successivamente premiata con un Grammy Awards nella categoria Best Metal Performance.\nCuriosamente, Trent Reznor dichiar\u00f2 in un'intervista che pensava di aver fatto un pessimo concerto.\nNello stesso anno, Reznor e Vrenna (affiancati dal chitarrista Finck, dal bassista Lohner e dal tastierista Woolley) partirono in tour con l'allora esordiente Marilyn Manson. Poi la nuova formazione dei NI\u0418 incide la colonna sonora del film \"Assassini nati\" (\"Burn\", \"Something I can never have\" e \"A warm place\"), la reinterpretazione di \"Dead Souls\" dei Joy Division per il film \"Il corvo\" e il nuovo disco di remix \"Further Down the Spiral\".\nNel 1995 i NI\u0418 iniziarono un altro tour, assieme al nuovo tastierista Charlie Clouser e a David Bowie. In seguito iniziarono un triennio di pausa creativa interrotto solo dall'incisione di \"Driver Down\" e di \"The Perfect Drug\" (per la colonna sonora del film \"Strade perdute\" (\"Lost Highway\") di David Lynch).\nNel 1996 il gruppo e il suo leader esordirono nell\"'Home Entertainment\" con la collaborazione alla realizzazione dell'innovativo videogioco \"Quake\", attraverso la creazione degli effetti sonori speciali e della colonna sonora con un contributo di dieci pezzi strumentali originali in tracce audio miste alla traccia dati del gioco.\n\"The Fragile\".\n\"The Fragile\", immesso sul mercato nel 1999, \u00e8 un doppio album comprendente 23 canzoni. Il primo disco \u00e8 meno influenzato dall'elettronica, e d\u00e0 pi\u00f9 spazio alle chitarre elettriche, usate frequentemente in modo non convenzionale: ci\u00f2 \u00e8 dimostrato dall'intro di chitarra acustica di \"Somewhat Damaged\", dei riff shoegaze (rifacentisi ai My Bloody Valentine) di \"The Day The World Went Away\", e dall'arpeggio di matrice country della base di \"Where is Everybody\". Inoltre le batterie sono in gran parte suonate dal vivo, e registrate da Steve Albini. Notevoli sono ritenute anche la title track, \"La Mer\" (accompagnata da pianoforte, contrabbasso e batteria jazz con un cantato femminile in francese), e \"The Great Below\". Nel secondo disco, aperto da \"The Way Out Is Through\", sono da evidenziare \"Starfuckers Inc.\" (che prende in giro l'intero mondo dello spettacolo), dalle chitarre pesanti e dalle ritmiche sincopate, e \"I'm Looking Forward To Joining You, Finally\".\n\"The Day the World Went Away\" fu il primo singolo estratto da \"The Fragile\", pubblicato diversi mesi prima dell'album. La b-side \"Starfuckers, Inc.\" fu inclusa nel disco in un secondo momento, e divenne anch'essa un video e un singolo. Reznor descrisse cos\u00ec \"The Fragile\" in un'intervista del 1999: \nDal punto di vista narrativo, \"The Fragile\" \u00e8 il seguito non dichiarato di The Downward Spiral. Qui Reznor confronta i testi dei due album: \nNel tour successivo, i NI\u0418 partirono con il nuovo batterista Jerome Dillon. Incisero il primo album live \"And All That Could Have Been\", accompagnato da un altro disco di rifacimenti in versione acustica di alcune canzoni (\"Still\"). Poi venne pubblicato \"Things Falling Apart\", che contiene i remix dei brani di \"The Fragile\".\nDopo aver composto \"Deep\" (nella colonna sonora del film Tomb Raider), nel 2001 i Nine Inch Nails rientrarono in pausa, e Reznor si trov\u00f2 alle prese con alcuni problemi personali.\n\"With Teeth\".\nNel 2005 il gruppo di Cleveland fece uscire \"With Teeth\". L'album fu scritto e registrato in seguito alla battaglia di Reznor con l'alcolismo e l'abuso di sostanze. Come The Fragile, With Teeth debutt\u00f2 nella top della Billboard 200. La confezione artistica dell'album manca dei tipici crediti; semplicemente vi \u00e8 la lista delle canzoni e i co-produttori, e un URL che un poster online in formato PDF con le liriche e i crediti. L'intero album venne reso disponibile in streaming nella pagine ufficiale MySpace della band prima dell'uscita nei negozi.\nC'\u00e8 un certo ritorno alla forma canzone rispetto a \"The Fragile\", vi sono collaborazioni di alcuni batteristi (tra cui Dave Grohl, che ha lavorato con Nirvana, Foo Fighters, Queens of the Stone Age, Probot) e le melodie si accentuano, come nel primo singolo \"The Hand That Feeds\". Tra le canzoni che pi\u00f9 si fanno notare, si possono citare la \"title track\", \"All The Love In The World\", \"Only\", \"Beside You in Time\" e \"Right Where It Belongs\". Oltre al gi\u00e0 citato \"The Hand That Feeds\", gli altri singoli estratti furono \"Only\" e \"Every Day Is Exactly the Same\".\nUn video promozionale per \"The Hand That Feeds\" fu messo nel sito ufficiale dei NI\u0418 nel marzo 2005, piuttosto che sui tradizionali canali musicali, e Trent Reznor pubblic\u00f2 il file d'origine per \"The Hand That Feeds\" in formato GarageBand un mese dopo, permettendo ai fan di remixare la canzone. Questo diede il via ad un concorso di remix non ufficiale, nel quale oltre 500 fan remixarono la canzone. Reznor inoltre pubblic\u00f2 il file d'origine per il secondo singolo dell'album \"Only\" in una pi\u00f9 ampia variet\u00e0 di formati, includendo Pro Tools e ACID Pro; i fan vennero anche invitati ad accedere nella pagine ufficiale MySpace della band per uploadare i remix, votare per i favoriti, e commentarli in un blog. David Fincher diresse un video per \"Only\" usando principalmente un linguaggio visivo generato dal computer. Il terzo singolo, \"Every Day Is Exactly The Same\" fu pubblicato nell'aprile 2006 insieme ad un EP con i remix di With Teeth, ma il video musicale programmato sembra sia stato lasciato nella fase di post-produzione.\nI Nine Inch Nails fecero un tour nelle arene del Nord America nell'autunno 2005, e vennero aperti da band come Queens of the Stone Age e Autolux. Un altro apri concerto in questo tour, l'artista di hip-hop Saul Williams, si esib\u00ec sul palco con i Nine Inch Nails al \"Voodoo Music Experience\" festival durante un'apparizione da \"headliner\" nella citt\u00e0 appena sconvolta dall'uragano New Orleans. Per concludere con l'era \"With Teeth\" della band, i NI\u0418 fecero un tour negli anfiteatri del Nord America nell'estate 2006, insieme ai Bauhaus, TV on the Radio e Peaches. A fine 2006, il website ufficiale dei NIN annunci\u00f2 che un documentario del tour intitolato \"Beside You In Time\" sarebbe uscito in tre formati: DVD, HD DVD e Blu-ray Disc. Dopo essersi presi una pausa per completare il lavoro sull'album successivo, i NIN si imbarcarono in un tour mondiale nel 2007. Trent Reznor personalmente invit\u00f2 i Ladytron ad aprire i loro concerti in Europa.\n\"Year Zero\".\nAnticipato da un lungo tour che fece tappa prima Europa e poi in Oceania, nel 2007 venne pubblicato il quinto album dei Nine Inch Nails: \"Year Zero\". Si tratta di concept album fortemente sperimentale, dove Reznor abbandona il percorso intrapreso con \"With Teeth\" (pubblicato appena due anni prima) per ritornare alle sonorit\u00e0 elettroniche che lo hanno sempre contraddistinto, ma questa volta portandole allo stremo. Dall'album furono estratti i singoli \"Survivalism\" e \"Capital G\". Con le sue liriche scritte dalla prospettiva di una serie di personaggi fittizi, Reznor descrive \"Year Zero\" come un concept album che critica le politiche attuali del governo degli Stati Uniti d'America e come queste politiche avranno un impatto sul mondo entro 15 anni. La critica accolse in modo favorevole l'album, con un punteggio medio del 76% su Metacritic.\nIn un'intervista Reznor dichiar\u00f2 che \"Year Zero\" \u00e8 la prima parte di un progetto che comprende due album: l'uscita del secondo sembra essere prevista per il 2008. Il leader dei NIN dichiar\u00f2 pi\u00f9 volte che \u00e8 molto probabile l'uscita di un film connesso al progetto di \"Year Zero\", da lui stesso definito come un album che contiene \"una colonna sonora di un film che non esiste\".\nParallelamente al concept di Year Zero, nacque anche un reality game alternativo, che si basa sulla storia raccontata dall'album. Particolari nascosti nel merchandise del tour portarono i fan a scoprire un network di siti internet fittizi e inerenti al concept che descrivono \"una immagine orwelliana degli Stati Uniti d'America datata pi\u00f9 o meno nell'anno 2022\". Prima dell'uscita ufficiale di Year Zero, canzoni inedite dell'album furono trovate in chiavette USB nascoste nei posti dove si svolsero i concerti dei NIN in Europa. La partecipazione dei fan al reality game alternativo richiam\u00f2 l'attenzione dei portali mediatici come USA Today e Billboard, i quali citarono il sito tenuto da fan \"The NIN Hotline\", il forum \"Echoing the Sound\" il fan club \"The Spiral\", e NinWiki come fonti per nuove scoperte e curiosit\u00e0.\nIn prossimit\u00e0 della conclusione del tour estivo, Trent Reznor annuncia in un'intervista che \"\"sebbene il batterista Josh Freese, il chitarrista Aaron North, il bassista Jeordie White e il tastierista Alessandro Cortini siano degli eccellenti musicisti, a questo punto voglio fare ruotare la formazione. I Nine Inch Nails come formazione rock sono finiti, di nuovo. Vedo altri modi per presentare il mio materiale in concerto, pi\u00f9 stimolanti, qualcosa di nuovo\".\"\nDi fatto quindi l'esibizione di Honolulu del 18 settembre 2007 \u00e8 stata l'ultima dei Nine Inch Nails come rock band.\nIl primo singolo dell'album, \"Survivalism\", e altre tracce tratte da Year Zero vennero pubblicate come file audio multitrack a disposizione dei fan per remixarle. Un annuncio nel sito ufficiale dei NIN annunci\u00f2 la compilation ufficiale \"Year Zero Remixed\", che \u00e8 l'ultima nuova uscita dei NIN con un'etichetta discografica \"major\" datata 20 novembre 2007. L'album dei remix fu accompagnato da un sito interattivo di remix con downloads di file audio multitrack e la possibilit\u00e0 di inserire i propri remix, dopo che battaglie legali avevano ritardato il suo debutto.\nL'8 ottobre 2007, tramite il sito ufficiale, Reznor annuncia di \"essere libero da qualsiasi contratto con qualsiasi etichetta discografica, dopo essere stato per 18 anni sotto contratto e dopo avere visto il business mutare radicalmente passando da una cosa a qualcosa di innatamente diverso\". Reznor ha anche aggiunto che questa sua nuova situazione \"gli permette finalmente di avere un pi\u00f9 adatto e appropriato rapporto diretto col pubblico\" annunciando anche grosse novit\u00e0 per il 2008. Nasce cos\u00ec la The Null Corporation, un'etichetta discografica indipendente fondata da Trent Reznor e Rob Sheridan dopo la dipartita dalla Interscope Records. L'etichetta era inizialmente volta alla promozione dei soli progetti musicali di Reznor.\n\"Ghosts I-IV\".\nIl 16 febbraio 2008, Reznor post\u00f2 una news sul sito ufficiale dei Nine Inch Nails intitolata \"2 settimane\". Il 2 marzo 2008, il sito pubblic\u00f2 Ghosts I-IV (halo 26), un album strumentale composto da 36 tracce, che costituisce l'Halo 26. Nessuna informazione venne data riguardo all'album fino alla sua uscita.\nGhosts I-IV testimonia le sperimentazioni recenti di Reznor con la distribuzione digitale. Come l'album di Saul Williams \"The Inevitable Rise and Liberation of NiggyTardust!\" (in cui Reznor \u00e8 produttore), l'album \u00e8 disponibile in differenti modi, che includono il download gratuito del primo volume, il download digitale dell'album per 5$, un doppio CD a 10$, una \"deluxe edition\" dell'album a 75$, e una \"ultra deluxe limited edition\" dell'album a 300$ (quest'ultima limitata a 2500 copie). La distribuzione di \"Ghosts I-IV\" \u00e8 stata descritta da molti critici come un metodo di distribuzione che deve essere seguito da altre band.\nL'album fu creato in un periodo di circa 10 settimane e include il contributo di Atticus Ross, Alan Moulder, Alessandro Cortini, Adrian Belew e Brian Viglione. Reznor ha descritto la collezione di 36 tracce come una \"soundtrack per i sogni\" che \u00e8 \"il risultato di un modo di lavorare incentrata su una prospettiva molto visuale - unendo posti e scenari immaginati con suoni e trame\". L'album \u00e8 sotto licenza \"Creative Commons Attribution Non-Commercial Share Alike License\". Sul sito dei Nine Inch Nails, Reznor dichiar\u00f2 che una \"eccitante collaborazione ed esperienza riguardo a questo album\" sarebbe stata annunciata presto. Questa collaborazione si scopr\u00ec poi essere un film festival basato sulla interpretazione dei brani con dei filmati ad opera di fan sponsorizzato su YouTube. Reznor dichiar\u00f2 anche che \"pi\u00f9 volumi di Ghosts molto probabilmente appariranno in futuro\". Incluse nella \"ultra deluxe limited editions\" di Ghosts I-IV ci sono due nuove tracce, Ghosts 37 e 38, entrambe in formato multitrack.\n\"The Slip\" - eventi recenti.\nNei primi giorni dell'aprile 2008, i Nine Inch Nails misero numerose foto su Flickr che mostrano la band, inclusi Josh Freese e Robin Finck, in uno studio di registrazione.\nNel frattempo, dalle notizie che appaiono su www.nin.com, si capisce che dal mese di maggio il sito sveler\u00e0 una nuova veste comprendendo tutti quei servizi interattivi presenti fino ad ora solo sulla community \"The Spiral\" ma non necessiter\u00e0 pi\u00f9 di un account a pagamento.\nIl 21 aprile 2008 una news nel sito ufficiale della band diceva \"2 settimane!\", ricordando un messaggio simile a quello uscito il 16 febbraio 2008 che poi risult\u00f2 nell'uscita di Ghosts I-IV, alimentando voci che speculavano che il seguito di Year Zero sarebbe stato annunciato il 5 maggio 2008. Le stazioni radio americane iniziarono a mandare in onda un nuovo singolo contenente la voce di Reznor e intitolato \"Discipline\" il 22 aprile 2008; questa canzone fu masterizzata da Alan Moulder meno di 24 ore prima della messa in onda. Alle stazioni radio venne permesso di dire ai propri ascoltatori il link dal quale si poteva scaricare gratuitamente la canzone, attraverso il sito dei NIN, insieme ai file multitrack per remixarla. Contenuto nel tag del file MP3 di \"Discipline\" c'era il messaggio \"Vai su www.nin.com il 5 maggio\". Inoltre della canzone \"Discipline\" \u00e8 stato messo in rete (disponibile su YouTube) anche un video, voluto da Trent Reznor in quanto postato anche sulla pagina internet del sito ufficiale dei NIN.\nIl 2 maggio 2008, una nuova canzone titolata \"Echoplex\" venne pubblicata attraverso il profilo iLike della band su Facebook con lo stesso messaggio di quello incluso nelle note di produzione della canzone \"Discipline\". Tre giorni dopo i Nine Inch Nails pubblicano digitalmente sul loro sito l'album \"The Slip\", con la possibile di acquistare anche i singoli brani in multitrack per permettere ai fan di remixarle liberamente e uploadare i remix risultanti.\nDopo il tour in supporto all'album \"Year Zero\", nel sito ufficiale dei NIN \u00e8 stato annunciato un tour che inizier\u00e0 il 25 luglio 2008 al Pemberton Festival di Vancouver (Columbia Britannica) in Canada. Il tour annunciato prevede solamente date nel Nord e Sud America. Le band selezionate che apriranno i NIN in alcune date del tour americano sono: Crystal Castles, Deerhunter, Does It Offend You, Yeah?, A Place to Bury Strangers e White Williams. Attraverso il sito ufficiale sar\u00e0 possibile prendere i biglietti in prevendita, cos\u00ec da poter usufruire di alcune agevolazioni il giorno del concerto.\nIl 5 giugno 2008 Trent Reznor ha postato nel sito ufficiale dei Nine Inch Nails la formazione ufficiale della band che lo seguir\u00e0 nel tour denominato \"Lights in the Sky over North America Tour 2008\": Robin Finck, Alessandro Cortini, Josh Freese e Justin Meldal-Johnson. Inoltre, sono state inserite nuove foto riguardanti le prove per il tour nella pagina Facebook ufficiale. Sempre nello stesso post, Trent Reznor ha messo a disposizione un EP gratuito (completo di artwork e digital extras) che si pu\u00f2 downloadare a partire da questo sito. Questo EP contiene 5 brani ad alta qualit\u00e0, DRM-free, fully-tagged MP3 dei Crystal Castles, Does It Offend You, Yeah?, A Place to Bury Strangers, Deerhunter e Nine Inch Nails.\nIl 13 giugno 2008, un post nel sito ufficiale ha confermato che l'album \"The Slip\" sarebbe stato pubblicato nei formati CD e LP in tutto il mondo, oltre ad essere disponibile nei negozi in una serie di 2CD con 6 panelli digipak e doppio vinile negli Stati Uniti, in Canada e parte del Giappone. La versione digipack sar\u00e0 limitata a 200.000 copie, ognuna numerata, e includer\u00e0 un DVD con le performance live in studio dei NIN, un libretto di 24 pagine e una serie esclusiva di adesivi.\nIl 24 giugno 2008, sul sito ufficiale, vengono pubblicati tre filmati che ritraggono i Nine Inch Nails mentre provano le canzoni \"1.000.000\", \"Letting You\" ed \"Echoplex\". Viene riportato che questi tre filmati faranno parte di una serie di 5 filmati che saranno presenti nel DVD dell'album \"The Slip\" (gli altri due ritraggono i NIN che provano Discipline e Head Down).\nIl 27 giugno 2008 viene annunciato il \"Lights in the Sky Over South America 2008\" tour, che comprende date selezionate in Sud America. Questo tour inizier\u00e0 il 2 ottobre 2008 nella citt\u00e0 di Buenos Aires (Argentina).\nIn data 19 luglio, nell'area di Los Angeles, si \u00e8 tenuto un concerto privato dei NIN per pochissimi fans selezionati, che hanno trovato il biglietto-invito seguendo delle indicazioni rappresentate da dei punti di domanda apparsi nel file KML di Google Earth che ti permette di seguire tutte le date dei NIN del tour che inizier\u00e0 il 25 luglio.\nIl 6 settembre 2008, Trent Reznor annuncia tre nuove band che accompagneranno i Nine Inch Nails in date selezionate del tour che ripartir\u00e0 in ottobre: si tratta dei californiani Health, dei giapponesi Boris e degli inglesi The Bug.\nL'8 ottobre 2008, dopo aver finito l'ultimo show del tour in Sud America, Trent Reznor ha postato attraverso il sito ufficiale la notizia che Josh Freese lascer\u00e0 la band dopo aver terminato la seconda parte del tour, quindi a fine 2008. Il 15 novembre 2008, Trent Reznor ha annunciato attraverso il sito ufficiale che il nuovo batterista live per le date nel 2009 sar\u00e0 Ilan Rubin.\nIl 1\u00ba dicembre 2008, vengono annunciate nuove date, che toccheranno l'Oceania, in occasione del Soundwave Festival, in febbraio-marzo 2009.\nIl 13 dicembre 2008 Alessandro Cortini, in occasione della data conclusiva del tour 2008, annuncia che lascer\u00e0 i Nine Inch Nails per seguire ed esplorare nuove strade e scelte musicali. Si rumoreggia che i Nine Inch Nails andranno in tour in Oceania come un quartetto, per poi annunciare probabilmente il nuovo tastierista per le date americane (aprile-maggio) ed europee (a partire da giugno). In un comunicato ufficiale, Trent Reznor ha inoltre annunciato che le date del 2009 saranno probabilmente le ultime prima di una lunga pausa.\nIl 7 gennaio 2009, Trent ha annunciato il tanto atteso \"regalo di Natale\" che aveva promesso, 405 gigabytes di materiale video in HD filmato durante tre concerti (Victoria, Portland, Sacramento) del tour \"Lights In The Sky 2008\". I fan potranno editare e distribuire questi video come desiderano e alcuni gruppi (thisoneisonus.org) hanno gi\u00e0 iniziato ad assemblare il materiale per un'uscita in DVD.\nNel mese di febbraio 2009, nel sito ufficiale dei Nine Inch Nails sono comparse alcune foto intitolate \"a look at something else that's been going on\", in cui si vede chiaramente Trent Reznor in studio con Eric Avery, Stephen Perkins e Dave Navarro dei Jane's Addiction (che proprio nel 2009 sono attesi con il loro nuovo album).\nIl 16 febbraio 2009, Trent Reznor pubblica un comunicato in cui spiega essenzialmente che i Jane's Addiction accompagneranno i NIN nelle prossime date del tour negli USA e che nel 2009 si celebrano i 20 anni dall'uscita di \"Pretty Hate Machine\" ed \u00e8 quindi giunto il momento che i Nine Inch Nails spariscano per un po' dalle scene musicali. Il 2009 vedr\u00e0 quindi le ultime date live dei Nine Inch Nails almeno per un periodo.\nIl 20 marzo 2009 viene aperto il sito internet nel quale si possono trovare numerose news riguardanti il tour americano dei Nine Inch Nails, Jane's Addiction e Streetsweeper, materiale multimediale di ciascuna band, un sample delle band scaricabile gratuitamente e tracce multi-track per creare i propri remix. Per quanto riguarda i Nine Inch Nails, le canzoni proposte nel mini EP di promozione al tour sono \"Non-Entity\" e \"Not So Pretty Now\". La prima data del NINJA tour \u00e8 prevista l'8 maggio 2009 in Florida, per poi proseguire fino a giugno per tutto il nord America. Successivamente i NIN si imbarcheranno per un tour mondiale che li terr\u00e0 impegnati per tutta l'estate.\nLa pausa.\nNel 2009 Trent Reznor ha annunciato sul sito ufficiale del gruppo la decisione di prendersi una pausa dalle attivit\u00e0 live per il prossimo futuro ma di non smettere di fare musica con il nome NIN: \n\"Hesitation Marks\".\nDopo 4 anni dal \"\u201cWave Goodbye\u201d tour\", i Nine Inch Nails si preparano a tornare sulle scene.\nIl 25 febbraio 2013 Trent Reznor annuncia la reunion e un nuovo tour che si svolger\u00e0 nell'estate e nell'autunno dello stesso anno negli Stati Uniti e continuer\u00e0 nel 2014 nel resto del mondo. A comporre la line-up della band, assieme a Reznor, saranno Eric Avery dei Jane's Addiction, Adrian Belew dei King Crimson, Josh Eustis dei Telefon Tel Aviv, e i veterani del gruppo Alessandro Cortini e Ilan Rubin.\nQuesta la dichiarazione ufficiale di Reznor: \nIl 5 giugno 2013 Reznor rivela il titolo dell'ottavo album dei Nine inch Nails, \"Hesitation Marks\", pubblicato il 3 settembre 2013 dalla Columbia Records. Il disco \u00e8 stato anticipato da tre singoli: \"Come Back Haunted\", uscito il 6 giugno, \"Copy of A\", uscito il 12 agosto, e \"Everything\", uscito il 20 agosto.\n\"Recoiled\" e \"The Fragile: Deviations 1\".\nIn collaborazione con Peter Christopherson, cofondatore del gruppo industrial Coil, i Nine Inch Nails pubblicano nel 2014 l'EP \"Recoiled\", costituito da una \"serie di \"outtakes\" dalle sessioni remix di \"Fixed\", \"Closer to God\" e \"Further Down The Spiral\". In questi anni sar\u00e0 determinante il coinvolgimento di Trent Reznor in societ\u00e0 come Apple Music e Beats, volte alla diffusione di contenuti su modello \"streaming\". Parallelamente, cura la rimasterizzazione in formato vinile dei maggiori successi commerciali della band, venduti poi tramite il sito ufficiale.\nNel 2016 segue l'uscita di \"The Fragile: Deviations 1\", una versione interamente strumentale dell'album \"The Fragile\", nato in stretta collaborazione con Atticus Ross (musicista e coproduttore delle colonne sonore per i film di David Fincher, a partire dalla pellicola \"The Social Network\" nel 2010, che valse ai due compositori l'Academy Award per la miglior colonna sonora originale). Il progetto prevede l'aggiunta di contenuti esclusivi, volti a \"riscoprire il classico dei NIN sotto una nuova luce\". Per la scelta del supporto di distribuzione si opta unicamente per il vinile, attribuendo alla release un valore intrinseco legato all'irreperibilit\u00e0 su formati ottici e digitali e rendendola di fatto un pezzo da collezione.\n\"Not the Actual Events\" e la trilogia degli EP.\nNel 2016 i Nine Inch Nails pubblicano l'EP \"Not the Actual Events\", ufficialmente distribuito dall'etichetta di Reznor The Null Corporation, preceduto da una serie di indiscrezioni su Apple Music circa un possibile ritorno in auge della band. L'EP nasce dalla sempre pi\u00f9 stretta collaborazione con Atticus Ross (ormai membro ufficiale della band) e dal sodalizio storico con Robin Finck, Alessandro Cortini ed Ilan Rubin. Pur preservando musicalmente gli elementi di elettronica di \"Hesitation Marks\" ed \"Year Zero\", \"Not The Actual Events\" costituisce un ritorno dirompente al sound caratteristico di \"The Fragile\" e \"With Teeth\", oltre ad essere riconosciuta come la produzione pi\u00f9 violenta ed essenziale dai tempi di \"Broken\". Il brano \"She's Gone Away\", che include la voce di Mariqueen Maandig (moglie e collaboratrice di Reznor per il progetto How To Destroy Angels), \u00e8 stato scritto per la stagione evento in arrivo durante il 2016 di \"Twin Peaks\", diretta dal regista David Lynch, storico collaboratore ed estimatore di Reznor, il quale riesce ad ottenere il cameo dei Nine Inch Nails nell'ottavo episodio della terza stagione. Nel giugno 2017 Reznor conferma che \"Not the Actual Events\" costituisce in realt\u00e0 il primo capitolo di una serie di pubblicazioni che sar\u00e0 poi riconosciuta come la \"Trilogia degli EP\".\nNumeri Halo.\nI Numeri Halo sono un sistema atto a ordinare le pubblicazioni ufficiali dei Nine Inch Nails. I \"Numeri Halo\" corrispondono all'ordine degli album, per esempio Pretty Hate Machine, che \u00e8 la seconda pubblicazione ufficiale dei NIN, viene indicato come Halo 2, e cos\u00ec via per gli altri album e singoli. I \"Numeri Halo\" vengono talvolta modificati in occasione di versioni speciali degli album;\nThe Downward Spiral \u00e8 indicato come Halo 8, mentre le sue 2 riedizioni vengono indicate come Halo 8 DE e Halo 8 DVD-A."}
{"id": "209826", "revid": "110157", "url": "https://it.wikipedia.org/wiki?curid=209826", "title": "Schafisheim", "text": "Schafisheim (toponimo tedesco) \u00e8 un comune svizzero di 2\u00a0998 abitanti del Canton Argovia, nel distretto di Lenzburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "209829", "revid": "110157", "url": "https://it.wikipedia.org/wiki?curid=209829", "title": "Staufen", "text": "Staufen (toponimo tedesco) \u00e8 un comune svizzero di 3\u00a0235 abitanti del Canton Argovia, nel distretto di Lenzburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "209831", "revid": "31886", "url": "https://it.wikipedia.org/wiki?curid=209831", "title": "00-XX", "text": "In matematica 00-XX \u00e8 la sigla della sezione di livello 1 dello schema di classificazione \nMSC2010 dedicata a caratterizzazioni generali delle pubblicazioni su questa disciplina.\nQuesta pagina presenta la struttura ad albero delle sue sottocategorie dei livelli intermedio e dettagliato."}
{"id": "209833", "revid": "110157", "url": "https://it.wikipedia.org/wiki?curid=209833", "title": "Teufenthal", "text": "Teufenthal (toponimo tedesco) \u00e8 un comune svizzero di 1\u00a0644 abitanti del Canton Argovia, nel distretto di Kulm.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "209835", "revid": "226458", "url": "https://it.wikipedia.org/wiki?curid=209835", "title": "01-XX", "text": "01-XX \u00e8 la sigla della sezione di livello 1 dello schema di classificazione \nMSC dedicata a storia e biografia della matematica.\nQuesta pagina presenta la struttura ad albero delle sottocategorie dei livelli intermedio e dettagliato\ndella suddetta sezione."}
{"id": "209839", "revid": "767487", "url": "https://it.wikipedia.org/wiki?curid=209839", "title": "Alla rivoluzione sulla due cavalli", "text": "Alla rivoluzione sulla due cavalli \u00e8 un film del 2001 diretto da Maurizio Sciarra, vincitore del Pardo d'Oro 2001 al Festival del cinema di Locarno.\nIl soggetto del film \u00e8 tratto dal romanzo omonimo dello scrittore spezzino Marco Ferrari.\nTrama.\nIl 25 aprile 1974 all'alba della liberazione della citt\u00e0 di Lisbona dalla dittatura e al successo della \"rivoluzione dei garofani\", tre amici di vecchia data decidono di intraprendere un viaggio che li porter\u00e0 da Parigi verso la capitale portoghese a bordo della \"mitica\" Citro\u00ebn 2 CV."}
{"id": "209841", "revid": "7381", "url": "https://it.wikipedia.org/wiki?curid=209841", "title": "Eus\u00e9bio da Silva Ferreira", "text": ""}
{"id": "209843", "revid": "122879554", "url": "https://it.wikipedia.org/wiki?curid=209843", "title": "Ivan Aleksandrovi\u010d Gon\u010darov", "text": "Biografia.\nIvan Gon\u010darov nacque il 6 giugno 1812 (corrispondente al 18 giugno del calendario gregoriano) a Simbirsk. Suo padre, Aleksandr Ivanovi\u010d (1754-1819) e sua madre, Avdot'ja Matv\u00e9evna (1785-1851) appartenevano alla classe mercantile. L'infanzia del futuro scrittore si svolse in una grande casa in pietra, situata nel cuore della citt\u00e0 con un vasto cortile, giardino ed altri edifici annessi. Ricordando quel periodo Gon\u010darov scrisse il saggio autobiografico \"A casa\": \"\"Cantine, le scorte erano piene di farina, grano e ogni tipo di cibo diverso per noi e i nostri servi. In breve, l'intera tenuta, il villaggio\". L'arretrata Russia prima delle riforme, si ritrova in \"Una storia comune\", \"Oblomov\" e \"Il burrone\".\nGon\u010darov rimase orfano di padre all'et\u00e0 di sette anni e della sua educazione si occup\u00f2 il suo padrino Nicola Tregubov, un marinaio in pensione. Era un uomo di larghe vedute e critico verso certi fenomeni della societ\u00e0 dell'epoca. \"Il buon marinaio\" cos\u00ec Gon\u010darov chiamava con gratitudine il suo tutore. Lo scrittore ricorda:\n\"Nostra madre gli era grata di essersi assunto il compito pi\u00f9 difficile, cio\u00e8 la nostra educazione; ella si prese cura di tutte le faccende e dell'economia delle due case. Con i suoi servi, i cuochi, i cocchieri, abbiamo vissuto in un cortile comune. Tutto il lato materiale del vivere tocc\u00f2 a mia madre, severa ed esperta amministratrice. La cura del nostro intelletto era affidata al \"marinaio\"\"\".\nDa piccolo conobbe le opere di Gavriil Der\u017eavin e di Michail Cheraskov e da adolescente frequent\u00f2 il corso di lettere alla facolt\u00e0 di Mosca. Proprio negli anni dell'influenza hegeliana scopr\u00ec, oltre alla letteratura francese, scrittori quali William Thackeray e Charles Dickens. Divenuto funzionario ministeriale al Ministero delle Finanze e conservatore moderato, condusse una vita tranquilla con l'unica avventura di aver guidato, per conto del governo, una missione commerciale in Giappone, che descrisse poi in un resoconto di viaggio, \"La fregata Pallada\" (1855-1857).\nTraduttore degli scrittori tedeschi Johann Wolfgang von Goethe e Friedrich Schiller, frequent\u00f2 assiduamente il salotto mondano del pittore Nikolaj Apollonovi\u010d Majkov. In precedenza si era gi\u00e0 segnalato per \"Una storia comune\", romanzo sulla sconfitta di un giovane idealista e sognatore di provincia. Si trasfer\u00ec in Germania per riprendere la scrittura della seconda parte dell\"'Oblomov\". Mor\u00ec a San Pietroburgo nel 1891.\n\"Obl\u00f3mov\".\nLa sua fama \u00e8 principalmente legata ad \"Oblomov\", romanzo del 1859; famoso \u00e8 rimasto anche il film che ne trasse Nikita Michalkov nel 1979, storia di un proprietario terriero russo segnato da un'inerzia fisica e spirituale che lo condanna all'inazione e alla rinuncia verso ogni forma di lotta. Per questo personaggio, che interpreta un aspetto dello spirito russo esprimendo fatalismo, propensione alla contemplazione e delicata ma arrendevole bont\u00e0, \u00e8 stato coniato il termine \"oblomovismo\", che \u00e8 passato nella cultura occidentale a indicare un temperamento incline alla passivit\u00e0 e alla rassegnazione di fronte all'aggressivit\u00e0 e all'inesplicabilit\u00e0 del reale (talvolta si incontra anche l'espressione \"sindrome di Oblomov\").\nIl fascino di Oblomov sta nella sua valenza simbolica pi\u00f9 che nella sua dimensione realistica, e questo spiega la fortuna del libro, che pure, nonostante il miracoloso equilibrio della scrittura, non ebbe grande influenza diretta sui contemporanei russi. Questo importante lavoro letterario si pu\u00f2 accostare a Aleksandr Sergeevi\u010d Pu\u0161kin per la purezza e le perfezione della forma, mentre evidenzia legami con Nikolaj Gogol' per il realismo, per l'umorismo e per lo studio del particolare.\nPrima di \"Oblomov\" troviamo \"Una storia comune,\" il suo esordio al romanzo nel 1847, in cui si narra del giovane Aleksandr, entusiasta e appassionato sognatore, che sceglie di abbandonare la dolce serafica campagna, e la madre, alla volta di San Pietroburgo, dove allogger\u00e0 presso il cinico materialista, ma molto amabile, zio Pjotr. \nIngiustamente criticata la sua ultima opera\", ll burrone\", descrive invece un ritorno alla vita di campagna da parte del protagonista Raisky, artista poliedrico cos\u00ec impegnato nella ricerca della bellezza tanto da non riuscire a scegliere, e portare a termine, la propria strada di vita. Attraverso le adorabili e opposte cuginette; la nonna, \"governatrice\" della tenuta; e una sequela di svariati e sfaccettati personaggi, \"Il burrone\" \u00e8 l'opera pi\u00f9 lunga, matura e nichilista di Gon\u010darov.\n\"Una storia comune, Oblomov\" e \"Il burrone\" possono essere considerati come una trilogia del rapporto citt\u00e0/campagna, con quest'ultima come filo conduttore immanente nei protagonisti: la fuga di Aleksandr, il sogno di Oblomov e il ritorno di Raisky."}
{"id": "209844", "revid": "1546219", "url": "https://it.wikipedia.org/wiki?curid=209844", "title": "Castelletto (Genova)", "text": "Castelletto (\"Castelletto\" in ligure) \u00e8 un quartiere residenziale situato sulle alture che sovrastano il centro storico di Genova, compreso tra i quartieri Pr\u00e8, Maddalena, Portoria e San Vincenzo a sud, Oregina a ovest e tre quartieri della Val Bisagno (San Fruttuoso, Marassi e Staglieno) a est.\nIl popolamento intensivo del quartiere avviene progressivamente a partire dall\u2019Ottocento, quando con la rivoluzione urbanistica iniziata su progetto di Carlo Barabino la collina venne individuata come area ideale per il quartiere residenziale borghese, poco distante dal centro e con un\u2019invidiabile apertura panoramica sul centro abitato. \nDescrizione del quartiere.\nL'ex circoscrizione \"Castelletto\" fa parte del Municipio I Centro Est e comprende le \"unit\u00e0 urbanistiche\" \"Castelletto\", \"Manin\" e \"San Nicola\", che insieme hanno una popolazione di 27.835 abitanti (dato aggiornato al 31 dicembre 2017).\nLa strada principale \u00e8 la Circonvallazione a monte, una delle pi\u00f9 importanti realizzazioni nella moderna urbanistica genovese, che sale alla zona di S.Nicola (dalla chiesa omonima) e al colle di Montegalletto. Nella prima met\u00e0 di strada partendo da piazza Manin (est) gli edifici seguono il gusto sobrio ed elegante del Barabino; nella seconda \u2013 realizzata nella seconda met\u00e0 dell\u2019Ottocento \u2013 vediamo affermarsi il gusto eclettico di moda con architetti come Gino Copped\u00e9, che a Genova lavor\u00f2 moltissimo (suoi Castello Bruzzo in via Piaggio, Castello Mackenzie presso Manin, che ricalca forme gotiche, ancora il Castello di Via Sivori e tanti altri...), o le suggestioni medievaleggianti della dimora del Capitano De Albertis (il castello omonimo che si trova alla fine del corso).\nToponimo.\nIl quartiere prende il nome dal \"Castelletto\", un fortilizio in posizione dominante sul centro di Genova, per secoli cuore della difesa cittadina, di cui si hanno notizie fin dal X secolo, pi\u00f9 volte distrutto e ricostruito e definitivamente smantellato nella seconda met\u00e0 dell'Ottocento.\nTerritorio.\nIl territorio dell'ex circoscrizione di Castelletto si estende nella zona collinare alle spalle del centro storico di Genova, occupando la parte alta delle vallette di tre piccoli rivi, oggi tombinati, che scorrono sotto le vie del quartiere (il rio Carbonara, il rio Sant'Anna e il rio Torbido). La massiccia urbanizzazione di quest'area, rimasta per secoli all'esterno delle mura cittadine ed inglobata nella cerchia difensiva solo nel Seicento con la costruzione delle Mura Nuove, risale alla seconda met\u00e0 dell'Ottocento. \nLa delimitazione del quartiere verso il centro cittadino segue quello che fu il percorso delle mura trecentesche, comprendendo tutta la zona a monte di corso Dogali, corso Carbonara, piazza del Portello, piazza Corvetto e via Serra. Verso la Val Bisagno la delimitazione \u00e8 costituita dal lato orientale delle seicentesche mura nuove, dalle mura dello Zerbino fino al Forte Castellaccio. L'asse di salita S. Barnaba e via Castellaccio divide Castelletto dal quartiere di Oregina.\nIl principale asse di attraversamento \u00e8 rappresentato dai viali alberati della circonvallazione a monte, mentre le vie pi\u00f9 importanti che consentono di raggiungere il quartiere dalle altre zone della citt\u00e0 sono via Montaldo (da Marassi), Corso Montegrappa (da S. Fruttuoso), via Assarotti (da Piazza Corvetto, nel quartiere di Portoria), via Brignole-De Ferrari (da Piazza della Nunziata), Salita della Provvidenza e via Sant'Ugo (dalla zona della stazione Principe). Altre vie di accesso di minore importanza sono via Palestro (da piazza Corvetto), via Martin Piaggio-Via Bertani (da Piazza Corvetto; senso unico discendente) e via Caffaro (da piazza del Portello).\nIl quartiere \u00e8 frequentato dai turisti per le viste panoramiche che offre della citt\u00e0, in particolare dal belvedere Luigi Montaldo e dall'altura del Righi, poco sotto al Forte Castellaccio, raggiungibile con la funicolare, inaugurata nel 1897.\nStoria.\nLe origini.\nCos\u00ec il Giustiniani, vescovo e storico, descriveva la zona nei suoi \"Annali\", all'inizio del Cinquecento.\nPrima della grande espansione urbanistica dell'Ottocento nell'area collinare esterna alle pi\u00f9 antiche cinte murarie cittadine si trovavano solo piccoli borghi, conventi e ville suburbane appartenenti a famiglie patrizie genovesi. Il celebre annalista nomina diversi borghi, in parte ancora riconoscibili, pur se inglobati nel tessuto urbano del moderno quartiere:\nLa fortezza di Castelletto.\nLa collina di Castelletto, anticamente chiamata Monte Albano, \u00e8 stata da sempre considerata una postazione strategica per il controllo della citt\u00e0 e del porto.\nLe prime notizie di una fortezza in questo sito risalgono al 952, nel 1161 fu costruita la prima torre. Nel 1402 fu ricostruita, ampliando la primitiva fortificazione, dal maresciallo Boucicaut, governatore di Genova durante l'occupazione francese, che ne fece la sede del governatorato.\nNel 1528, dopo che Genova ebbe riacquistato l'indipendenza, il Castelletto, simbolo e strumento di oppressione straniera, fu distrutto dal popolo e due anni pi\u00f9 tardi le sue rovine furono completamente smantellate.\nQuasi tre secoli pi\u00f9 tardi, nel 1819, il governo sabaudo, principalmente allo scopo di tenere sotto controllo eventuali rivolte della popolazione, affid\u00f2 all'ingegnere militare Giulio Andreis, direttore del Genio Militare a Genova, una nuova ricostruzione della fortezza, che venne definitivamente rasa al suolo dal popolo in rivolta durante l'insurrezione del 1849.\nL'area venne poi in parte frazionata e venduta in lotti edificabili, sui quali a partire dagli anni cinquanta dell'Ottocento furono realizzate case di abitazione signorili; il piazzale antistante questi condomini (Belvedere Luigi Montaldo) offre un'ampia vista sul centro storico di Genova e sul porto.\nL'Ottocento.\nAnche dopo la costruzione sui crinali delle \u201cMura Nuove\u201c, nel XVII secolo, tra queste e la cerchia del Cinquecento, immediatamente a ridosso della citt\u00e0 medioevale, rimase un ampio spazio scarsamente abitato, che tale sarebbe rimasto fino alla grande espansione urbana avviata a partire dal 1850. La descrizione dei luoghi fatta dal Casalis nella prima met\u00e0 dell'Ottocento non appare molto dissimile da quella del Giustiniani di tre secoli addietro; nel \"Dizionario geografico, storico, statistico e commerciale degli stati di S.M. il Re di Sardegna\" lo storico piemontese, parlando del sestiere genovese di San Vincenzo, in cui era allora compresa l'area di Castelletto, si sofferma soprattutto sulle numerose ville signorili, le chiese, i conventi e le sedi degli enti caritativi presenti nella zona.\nL'espansione urbanistica ottocentesca.\nGi\u00e0 fra la fine del XVI e l'inizio del XVII secolo era stata proposta una lottizzazione dell'area compresa tra l'attuale piazza Corvetto e la fortezza di Castelletto, prevedendo la costruzione, all'esterno della cinta muraria cinquecentesca, di \u201c\"poco meno di quaranta palazzi, tutti principali, tutti posti tra loro in squadra, tutti con giardini con acqua corrente, con sole, con vista et prospettive mirabili.\"\u201c\nLa proposta non ebbe a quel tempo alcun seguito, e solo due secoli dopo, con il \u201cPiano di ampliamento delle abitazioni\u201c predisposto nel 1825 da Carlo Barabino fu pianificata un'espansione collinare residenziale, poi realizzata intorno alla met\u00e0 del secolo, con l'edificazione dei primi caseggiati lungo le nuove vie Assarotti, Palestro e Caffaro.\nL'urbanizzazione della zona prosegu\u00ec nei decenni successivi; negli anni ottanta dell'Ottocento, l'amministrazione municipale guidata dal sindaco Andrea Podest\u00e0 fece realizzare la circonvallazione a monte, la serie di viali in quota che collegano tra loro le varie vie di risalita dal centro cittadino. Nell'ultimo decennio del secolo per migliorare l'accesso ai nuovi quartieri residenziali furono realizzate le due funicolari di Sant'Anna e del Righi, nel 1909 entr\u00f2 in funzione il primo ascensore pubblico da piazza del Portello al belvedere Montaldo (denominato Castelletto Levante), a cui seguirono nei decenni successivi quelli di Castelletto Ponente e di corso Dogali.\nMonumenti e luoghi d'interesse.\nSpianata di Castelletto.\nL'area su cui sorgeva il Castelletto, divisa in lotti ed edificata alla met\u00e0 dell'Ottocento, si estende tra la piazza Goffredo Villa e il belvedere Luigi Montaldo, terrazza panoramica affacciata sui tetti del centro storico, sul bacino del porto antico, sui palazzi di \u201cStrada Nuova\u201c (via Garibaldi) e sui sottostanti edifici con giardini pensili che ospitano gli uffici comunali, disegnati negli anni cinquanta da Franco Albini. Questa veduta panoramica, pubblicizzata da storiche foto del primo Novecento, \u00e8 oggi una delle pi\u00f9 conosciute ed autentiche immagini di Genova.\nIn piazza Goffredo Villa \u00e8 collocato il monumento ai Caduti del sestiere di S. Vincenzo Alto, come era chiamata l'area di Castelletto fino agli anni venti del Novecento; opera giovanile di Francesco Messina, fu realizzata in bronzo tra il 1923 e il 1925 e rappresenta tre soldati nell'atto di lanciare bombe a mano.\nIl belvedere Montaldo \u00e8 collegato alla piazza del Portello con un ascensore pubblico, entrato in servizio nel 1910, la cui stazione di arrivo \u00e8 ospitata in un caratteristico chiosco vetrato in stile liberty.\nVedute dalla Spianata di Castelletto.\nImmagini d'epoca riprese dal lato di ponente della spianata, confrontate con l'attuale veduta. Le fotografie riprendono il porto con la Lanterna, il quartiere di S. Teodoro e lo scomparso colle di S. Benigno che chiudeva a ponente l'area cittadina.\nRighi.\nIl quartiere collinare del Righi si trova a 302\u00a0m s.l.m. sul crinale che divide la vallata del Lagaccio dalla Val Bisagno, nei pressi della Porta Chiappe, aperta nelle seicentesche Mura Nuove ed a poca distanza dal Forte Castellaccio e dalla Torre Specola. Vi si trovano diversi ristoranti, un osservatorio astronomico e il seminario di Genova. La localit\u00e0, un tempo chiamata Chiappe, o Porta Chiappe, dai primi decenni del Novecento fu comunemente chiamata Righi, dal nome di uno storico ristorante, oggi non pi\u00f9 esistente, che aveva mutuato il nome dalla celebre montagna svizzera.\nTradizionale meta di genovesi e turisti, per gli ampi panorami che offre sulla citt\u00e0, sul porto, la Val Bisagno e le riviere, il Righi pu\u00f2 essere raggiunto anche in automobile, percorrendo da piazza Manin la strada costruita lungo il camminamento delle mura, oppure da varie strade che risalgono la collina dalla \u201ccirconvallazione a monte\u201c o dal vicino quartiere di Oregina, ma il mezzo pi\u00f9 caratteristico \u00e8 la storica funicolare in partenza dal largo della Zecca, ricordata da una poesia di Giorgio Caproni dal titolo \u201cStanze della funicolare\u201c. Al poeta livornese \u00e8 intitolato lo slargo davanti alla stazione di arrivo della funicolare.\nNella popolare canzone \u201cMa se ghe penso\u201d, il Righi \u00e8 uno dei luoghi di Genova rievocati con nostalgia da un genovese emigrato in Sudamerica (\"riveddo o Righi e me s'astrenze o ch\u00eau.\").\nArchitetture civili.\nAlbergo dei Poveri.\nL'Albergo dei Poveri \u00e8 un grande edificio nella zona di Carbonara, destinato in origine ad offrire ricovero ai poveri della citt\u00e0, costruito nella seconda met\u00e0 del Seicento per iniziativa di Emanuele Brignole, nell'ambito di una politica assistenziale volta a contenere la piaga della povert\u00e0 che affliggeva larga parte della popolazione del tempo.\nLa fondazione del complesso risale al 1655, ma i lavori per varie ragioni si protrassero per circa quarant'anni. Il progetto iniziale \u00e8 attribuito a Stefano Scaniglia e Giovanni Battista Ghiso, ma secondo altre ipotesi vi cooperarono anche altri architetti (P.A. Corradi, G. Gandolfo e A. Torriglia).\nL'edificio, con una lunga facciata (175\u00a0m), ha pianta quadrata, divisa in quattro settori, ciascuno con un proprio cortile, da padiglioni a croce. Un'articolata suddivisione prevedeva settori per uomini, donne, ragazzi e invalidi. La chiesa, invisibile dall'esterno, si trova al centro dei padiglioni. Intitolata all'Immacolata Concezione, \u00e8 parrocchiale, con giurisdizione unicamente sull'istituto stesso, come stabilito con un decreto del 1664 del cardinale Stefano Durazzo.\nLa struttura, in grado di ospitare fino a 1800 persone, occupa un'area di 19600\u00a0m\u00b2; con la sua costruzione si rese necessaria la sistemazione idraulica del rio Carbonara, che vi scorre al di sotto.\nNumerose statue, busti e targhe ricordano coloro che con finanziamenti o lasciti contribuirono alla costruzione e al mantenimento dell'ospizio, che conserva anche numerose opere d'arte (tra cui opere di Pier Francesco Sacchi, Giovanni Bernardo Carbone, Giovanni Andrea De Ferrari, Orazio De Ferrari, G.B. Paggi, Pierre Puget, Castellino Castello e G.B. Carlone, autore anche dell'affresco in facciata).\nL'Albergo dei Poveri, ancora attivo come ricovero di mendicit\u00e0 nella prima met\u00e0 del Novecento, fu poi trasformato in casa di riposo. Nel 1985 fu assegnato all'Universit\u00e0 di Genova, che dal 1995 vi ha insediato la facolt\u00e0 di Scienze politiche.\nConservatorio Fieschi.\nAll'estremit\u00e0 orientale del quartiere, in posizione dominante, sopra le mura dello Zerbino, si trova il grande edificio che per quasi due secoli ha ospitato il cosiddetto \"Conservatorio Fieschi\", fondato per volont\u00e0 del conte Domenico Fieschi.\nIl nobile genovese, morto nel 1762, aveva disposto nel suo testamento l'istituzione di una fondazione per l'accoglienza e la formazione di giovani ragazze genovesi, alla quale aveva devoluto in eredit\u00e0 l'intero suo patrimonio.\nCostruito tra il 1763 e il 1771 su progetto di Pietro Cantone, \u00e8 costituito da un isolato composto da quattro corpi di fabbrica che si sviluppano attorno all'ampio cortile interno.\nLa chiesa, interna al complesso, ha due navate, ortogonali fra loro, una riservata al pubblico, l'altra alle ospiti dell'istituto; \u00e8 sormontata da una cupola all'incrocio delle due navate.\nIl Conservatorio dei Fieschi, che poteva accogliere fino a duecento ragazze (\"di qualsivoglia condizione, e rango: purch\u00e9 di buona fama, e di onesti costumi\", secondo le raccomandazioni del fondatore), oper\u00f2 fino agli anni trenta del Novecento. Le ragazze ospitate lavoravano a fare pizzi e ricami, ma soprattutto a fabbricare fiori artificiali molto apprezzati a quel tempo.\nDopo la guerra divenne sede di istituti scolastici. Ristrutturato nel 2008, \u00e8 oggi una residenza universitaria gestita dall'ARSSU.\nAcquedotto storico.\nIl quartiere era attraversato dall'antico acquedotto che riforniva Genova, prelevando l'acqua del Bisagno poco a monte di Prato, nella localit\u00e0 detta appunto \"La Presa\" (nel comune di Bargagli). Il condotto, arrivato in piazza Manin con una lunga galleria, seguiva il percorso dell'attuale circonvallazione a monte; all'inizio di corso Magenta si divideva in due bracci: quello detto \"di Castelletto\" (risalente al XIII secolo), raggiunta la spianata di Castelletto vi passava al di sotto per poi scendere verso il centro storico e il porto, dopo aver alimentato alcuni mulini.\nL'altra diramazione, detta \"delle Fucine\", costruita nel XV secolo, scendeva lungo le mura cinquecentesche ed andava ad alimentare le cisterne della zona di piazza Sarzano. Nel 1828 fu costruita una derivazione che alimentava la cascata di villetta Di Negro.\nMolte strutture dell'acquedotto storico nel quartiere di Castelletto sono scomparse a causa dell'urbanizzazione; tra queste i due ponti-canale che consentivano l'attraversamento dei rivi Torbido e S. Anna, demoliti a met\u00e0 Ottocento per la costruzione rispettivamente delle vie Palestro e Caffaro. Altre, pur frammentate e seminascoste tra case, cortili e strade, sono ancora visibili nell'area della circonvallazione a monte: quella meglio conservata \u00e8 il ponte-canale che attraversa salita S. Gerolamo, nei pressi della spianata di Castelletto. Oltre a questo sono visibili alcuni tratti del condotto, con la classica copertura in lastre di pietra di Luserna, in \"Passo dell'Acquidotto\" (nei pressi della chiesa di S. Bartolomeo degli Armeni) e per un lungo tratto del marciapiede a valle di corso Solferino ed alcune arcate, inglobate nei muri di sostegno di corso Solferino, che si possono osservare dalla scalinata che chiude a monte via Palestro. Inoltre si pu\u00f2 vedere ancora un tratto del muro dell'acquedotto con i caratteristici \"bronzini\" in un cortile privato adiacente a Salita alla Spianata di Castelletto. Qui il condotto passava sopra le mura trecentesche, si pu\u00f2 infatti vederne il passaggio sopra il vicino Portello di Pastorezza.\nArchitetture religiose.\nNella ex circoscrizione \"Castelletto\" si trovano sei chiese cattoliche parrocchiali, che fanno parte dell'omonimo vicariato dell'arcidiocesi di Genova; di queste la basilica di Santa Maria Immacolata e la chiesa di S. Paolo sono state edificate a seguito dell'espansione urbanistica tra il XIX e il XX secolo. Le altre, anche se ricostruite in epoca moderna, hanno origini antiche.\nOltre a queste chiese il quartiere ospita il tempio israelitico, la Chiesa Evangelica Valdese e altri edifici religiosi cattolici di rilevanza storica, che non sono attualmente sedi parrocchiali.\nArchitetture militari.\nIl territorio della ex-circoscrizione di Castelletto comprende parte delle seicentesche \"Mura Nuove\" ed il complesso del Forte Castellaccio, che sorge poco sopra al Righi ed ingloba la Torre Specola.\nMura seicentesche o \"Mura Nuove\".\nIl limite orientale del quartiere \u00e8 delimitato da un lungo tratto dalle mura seicentesche che lungo il loro sviluppo assumono denominazioni diverse. Procedendo dal basso si incontrano prima le \"Mura dello Zerbino\", poi, nei pressi di piazza Manin, superata la stazione della ferrovia Genova-Casella, iniziano le \"Mura di San Bartolomeo\", nelle quali si apre la Porta San Bartolomeo, oggi seminascosta tra il muro perimetrale del Castello Mackenzie e la stazione della ferrovia. Questo portello prendeva il nome dalla chiesa di San Bartolomeo degli Armeni, da cui proveniva la via che l'attraversava, diretta verso Marassi.\nDopo il Castello Mackenzie, le mura fiancheggiano la chiesa di San Bernardino, della quale riprendono il nome. Nelle \"Mura di San Bernardino\" si apre la porta omonima, sulla strada che portava a Staglieno. La porta di S. Bernardino, considerata la pi\u00f9 esposta agli attacchi di potenziali invasori, era uno dei pi\u00f9 muniti punti di accesso alla citt\u00e0; era un tempo sovrastata dal locale del corpo di guardia, distrutto da un bombardamento nel 1942.\nProseguendo sul camminamento si incontrano le \"Mura di Sant'Erasmo\" e poi le \"Mura di San Simone\" (o \"Mura delle Chiappe\"). Nei pressi dell'osservatorio astronomico del Righi si trova la Porta di San Simone o delle Chiappe, che prendeva il nome da una cappella, oggi scomparsa, dedicata ai Santi Simone e Taddeo. Questa porta si apriva sulla strada diretta a Trensasco, ed anch'essa disponeva di un corpo di guardia, demolito negli anni trenta per l'apertura di via del Peralto.\nRisalendo poco oltre si incontra il complesso fortificato comprendente la Torre Specola e il Forte Castellaccio, in corrispondenza del quale la cinta prende il nome di \"Mura del Castellaccio\", ultimo tratto di mura compreso nel quartiere di Castelletto, da dove la vista spazia sulla Val Bisagno e sulle fortificazioni di levante (forti Monteratti, Richelieu, Quezzi, con la vicina Torre Quezzi, e S. Tecla).\nForte Castellaccio e Torre Specola.\nIl forte ha origine da una primitiva opera difensiva costruita nel XV secolo. Fu riedificato nel 1530 e nel 1633, con la costruzione delle Mura Nuove, integrato nelle stesse. Negli anni venti dell'Ottocento, il governo sabaudo lo fece completamente riedificare, ampliandolo e facendone una vera e propria cittadella fortificata. Dismesso dal demanio militare all'inizio del XX secolo, fu utilizzato per scopi civili.\nIl recinto del forte comprende anche la Torre della Specola, un torrione in mattoni a vista, di forma ottagonale, costruito tra il 1817 e il 1825 su progetto dell'architetto militare Giulio D'Andreis, che dai primi del Novecento fino agli anni sessanta ha ospitato un osservatorio meteorologico dell'Istituto Idrografico della Marina.\nOggi alcuni locali del forte e della torre Specola sono utilizzati come archivio e magazzino, mentre altri sono affittati a privati.\nInfrastrutture e trasporti.\nStrade.\nViabilit\u00e0 antica.\nAnticamente, la zona collinare alle spalle del centro di Genova era attraversata da diverse vie di risalita (cr\u00eauze e mulattiere) che dal porto conducevano verso l'entroterra e i valichi appenninici. Con la costruzione delle Mura Nuove, in corrispondenza di queste vie furono aperte le porte di S. Bartolomeo, S. Bernardino e S. Simone (o delle Chiappe). Questi antichi percorsi sono in gran parte ancor oggi riconoscibili, pur intersecati e frammentati dalla moderna viabilit\u00e0. Partendo da ponente si individuano questi percorsi:\nViabilit\u00e0 moderna.\nLe antiche mulattiere decaddero quando a partire dalla prima met\u00e0 dell'Ottocento furono aperte le prime strade carrabili nelle valli del Bisagno e del Polcevera che consentivano un collegamento pi\u00f9 comodo e veloce con l'entroterra e la pianura padana.\nOggi numerose strade urbane collegano Castelletto con gli altri quartieri del centro genovese e con la Val Bisagno. Questa moderna viabilit\u00e0, sviluppatasi nella seconda met\u00e0 dell'Ottocento con la progressiva urbanizzazione della zona, ha soprattutto una funzione di collegamento del quartiere con il centro cittadino ed i quartieri adiacenti.\nCirconvallazione a monte.\nIl principale asse di attraversamento da levante a ponente \u00e8 rappresentato dai viali alberati della \"circonvallazione a monte\", che attraversa tutto il quartiere con un sinuoso percorso a mezza costa dell'anfiteatro collinare che racchiude la citt\u00e0; l'itinerario, in buona parte pianeggiante, lungo il quale si affacciano caseggiati di abitazione alto-borghesi, corre per oltre 3\u00a0km tra il Castello d'Albertis e Piazza Manin, con viste panoramiche sui sottostanti quartieri, mantenendosi ad una quota sempre compresa fra i 78 e i 104 metri s.l.m. \nI vari tratti del percorso, da ponente a levante, prendono i nomi di \"Corso Firenze\", \"Corso Paganini\", \"Corso Magenta\", \"Corso Solferino\" e \"Corso C. Armellini\". Il tracciato divide in due tratti le antiche cr\u00eauze di risalita, identificate nell'attuale toponomastica come \"Salita inferiore\" e \"Salita superiore\" a seconda che si trovino a valle o a monte della strada.\nLa costruzione della circonvallazione, pianificata nel 1863 da G.B. Resasco, fu realizzata negli anni ottanta dell'Ottocento per collegare a monte tra loro i nuovi insediamenti costruiti lungo le vie che dal centro cittadino risalivano la collina e completata nel 1920 con l'apertura di Corso Firenze.\nInizialmente dal bastione di Montegalletto (dove qualche anno pi\u00f9 tardi sarebbe stato costruito il castello d'Albertis) la strada scendeva all'Albergo dei Poveri, risalendo alla spianata di Castelletto (piazza G. Villa) attraverso Corso Dogali, Piazzale E. Brignole e Corso Carbonara. Tra il 1911 e il 1920 fu tracciato Corso Firenze, caratterizzato da edifici in stile eclettico, prosecuzione in quota della circonvallazione a monte, lungo il cui percorso si incontrano le chiese di S. Nicola e di N.S. delle Grazie e S. Gerolamo e le ville Bruzzo e Piaggio con i loro parchi. L'ampia curva che abbraccia la valletta del rio Carbonara, alle spalle dell'Albergo dei Poveri, si affaccia sulle serre del vivaio comunale. Alcuni tratti di questo lungo viale offrono inquadrature panoramiche sulla citt\u00e0 storica e sul Porto Antico.\nAll'estremit\u00e0 orientale della circonvallazione si trova Piazza Manin, realizzata come raccordo tra la stessa circonvallazione, via Assarotti, che scende verso piazza Corvetto, e via Montaldo, strada di collegamento con i quartieri della Val Bisagno.\nLe vie di risalita dal centro.\nLe vie principali che dal centro salgono verso Castelletto sono via Assarotti e via Palestro (da Piazza Corvetto), via Caffaro (da piazza del Portello), via Brignole-De Ferrari e corso Carbonara (da Piazza della Nunziata), salita della Provvidenza - via Sant'Ugo (dalla Stazione di Genova Principe); le principali vie di collegamento con la Val Bisagno sono via Montaldo in direzione di Marassi e corso Montegrappa verso San Fruttuoso.\nVia Assarotti \u00e8 l'asse portante dell'espansione urbanistica ottocentesca; larga 15\u00a0m, quindi assai ampia per quei tempi, fu progettata come strada residenziale per \u00e9lite alto-borghesi, con i prospetti degli edifici ispirati alle facciate manieriste del Cinquecento.\nLe altre strade di espansione urbana create nell'Ottocento (via Palestro, via Caffaro e via Pertinace) sono collegate alla circonvallazione a monte con scenografiche scalinate, uno dei pi\u00f9 tipici elementi paesaggistici della citt\u00e0 ottocentesca, oggi affiancate da collegamenti stradali.\nAutostrade.\nI caselli autostradali pi\u00f9 vicini sono quelli di \"Genova-Est\" sull'Autostrada A12, Genova - Livorno, nel quartiere di Staglieno, oppure \"Genova-Ovest\" sull'Autostrada A7, Genova - Milano, entrambi a circa 6\u00a0km dal centro del quartiere.\nFerrovie.\nLe stazione ferroviaria della rete nazionale pi\u00f9 vicina \u00e8 quella di Genova piazza Principe, a circa 1\u00a0km di distanza.\nFerrovia Genova - Casella.\nA poca distanza da piazza Manin, nei pressi del Castello Mackenzie, si trova il capolinea genovese della ferrovia Genova - Casella, linea a scartamento ridotto che collega il capoluogo ligure con Sant'Olcese, nell'alta Val Polcevera, e Casella, in Valle Scrivia. Entrato in funzione nel 1929, l'impianto ha oggi una funzione soprattutto turistica ma \u00e8 utilizzato quotidianamente anche da lavoratori e studenti pendolari.\nFunicolari.\nUn elemento caratteristico del panorama urbano genovese sono le funicolari e gli ascensori pubblici, gestiti dall'AMT, che collegano il centro cittadino ai quartieri collinari, costruiti tra la fine dell'Ottocento e la prima met\u00e0 del Novecento, la maggior parte dei quali si trovano nella zona di Castelletto.\nFunicolare Sant'Anna.\nIl primo di questi impianti \u00e8 stato la funicolare di Sant'Anna, che collega piazza del Portello a Corso Magenta, entrata in servizio nel 1891. In origine la funicolare di Sant'Anna funzionava con un originale sistema di azionamento ad acqua; l'impianto nel 1979 \u00e8 stato completamente rifatto e convertito a trazione elettrica..\nFunicolare Zecca-Righi.\nLa funicolare Zecca-Righi collega largo Zecca alle alture del Righi. La pendenza media \u00e8 del 19,91% mentre la pendenza massima \u00e8 del 35%. Compresi i due capilinea, le stazioni sono sette. \nAscensori pubblici.\nDiversi sono gli ascensori pubblici, entrati in funzione tra il 1909 e gli anni trenta ad iniziativa privata per collegare l'asse viario di circonvallazione a monte di fine Ottocento con l'urbanizzazione pi\u00f9 recente nella parte superiore del quartiere. Alcuni di essi, come quello da Passo Barsanti a Via Cancelliere, sono entrati in disuso con l'inizio del trasporto pubblico su gomma e sono stati dismessi. Quelli ancora utilizzati, oggi gestiti da AMT Genova, sono cinque.\nAscensore di Castelletto Levante (Portello-Castelletto)..\nQuesto storico impianto che collega la centrale piazza del Portello con Belvedere Montaldo, caratterizzato dalla torretta in stile liberty della stazione di arrivo, fu inaugurato nel 1909. Noto comunemente come \"l'ascensore di Castelletto\", ha un dislivello di 57 metri. Come la funicolare del Righi, \u00e8 citato in una poesia di Giorgio Caproni (1912-1990) dal titolo \"L'ascensore\".\nAscensore Castelletto Ponente (Galleria Garibaldi-Castelletto)..\nCostruito nel 1929 nelle immediate vicinanze del precedente, non ha mai ottenuto particolare favore nell'utenza a causa della poco felice collocazione della stazione a valle raggiungibile solo attraverso la galleria stradale Giuseppe Garibaldi, tra piazza del Portello e largo Zecca. Al lato opposto della galleria si trova un'altra galleria pedonale, raggiungibile tramite un attraversamento regolato da semaforo, che porta in piazza della Meridiana nelle immediate vicinanze di via Garibaldi. La stazione a monte si trova in via Gaetano Colombo. Le due cabine di questo ascensore, che possono trasportare 27 persone, sono tuttora in legno. Il dislivello di questo ascensore \u00e8 di 61 metri.\nAscensore Via Balbi-Corso Dogali, detto \"di Montegalletto\"..\nDa via Balbi, a poca distanza dalla stazione di Genova Piazza Principe, porta a corso Dogali, di fronte al Castello d'Albertis. Costruito nel 1929, con i suoi 72 metri di dislivello \u00e8 il pi\u00f9 lungo tra gli ascensori pubblici genovesi. Costruito nel 1929, \u00e8 stato trasformato nel 2004 in impianto traslatore-sollevatore.\nAscensore Magenta-Crocco.\nRappresenta la naturale prosecuzione della funicolare Sant'Anna collegando corso Magenta, nei pressi della stazione a monte della funicolare, con via Antonio Crocco nella parte superiore del quartiere, a fianco della scuola San Paolo. Tra la stazione a valle, che ha un'uscita anche su via Acquarone, e quella a monte c'\u00e8 un dislivello di 49 metri. \u00c8 entrato in funzione nel 1933 ed \u00e8 stato rimodernato nel 2007.\nAscensore Manin-Contardo.\nHa un dislivello di 32 metri e collega corso Armellini, nel punto pi\u00f9 orientale della circonvallazione a monte nei pressi di piazza Manin e di via Assarotti, con via Contardo. \u00c8 stato costruito nel 1941 e copre un dislivello di 32 metri."}
{"id": "209845", "revid": "339392", "url": "https://it.wikipedia.org/wiki?curid=209845", "title": "Fyodor Dostoyevsky", "text": ""}
{"id": "209848", "revid": "733832", "url": "https://it.wikipedia.org/wiki?curid=209848", "title": "\u03a0", "text": ""}
{"id": "209849", "revid": "8897", "url": "https://it.wikipedia.org/wiki?curid=209849", "title": "Funzioni trigonometriche", "text": ""}
{"id": "209851", "revid": "125684416", "url": "https://it.wikipedia.org/wiki?curid=209851", "title": "Guerre sannitiche", "text": "Le guerre sannitiche sono una serie di tre conflitti combattuti dalla giovane Repubblica romana contro la popolazione italica dei Sanniti e numerosi loro alleati tra la met\u00e0 del IV e l'inizio del III secolo a.C.\nLe guerre, terminate tutte con la vittoria dei Romani (tranne la prima fase della seconda guerra), scaturirono dalla politica espansionistica dei due popoli che a quell'epoca si equivalevano militarmente e combattevano per conquistare l'egemonia nell'Italia centrale e meridionale oltre che per la conquista del porto magnogreco di Napoli.\nContesto storico.\nAll'epoca dei fatti i Romani dominavano gi\u00e0 su Lazio, Campania settentrionale, sulla citt\u00e0 etrusca di Veio ed avevano stretto alleanze con diverse altre citt\u00e0 e popolazioni minori. I Sanniti dal canto loro erano padroni di quasi tutto il resto della Campania e del Molise, e cercavano di espandersi ulteriormente lungo la costa a discapito delle colonie della Magna Grecia e verso la Lucania nell'entroterra.\nNel 354 a.C. Romani e Sanniti, venuti in contatto per la prima volta, avevano comunque preferito un patto di non belligeranza, cos\u00ec da potersi espandere tranquillamente in altre direzioni, ma il confronto era solo rimandato.\nLa grande importanza che i Romani e i loro storiografi sempre diedero a questa lotta per la supremazia nell'Italia meridionale \u00e8 sottolineata dal gran numero di episodi leggendari o colorati dalla storiografia, come la \"subiugatio\" delle Forche Caudine, la \"devotio\" del console Decio Mure nella terza guerra, e forse di suo padre nella prima, la \"Legio Linteata\".\nForze in campo.\nSanniti.\n\u00c8 certo che ai tempi della terza guerra sannitica, se non prima, i Sanniti avevano pienamente sviluppato e organizzato i loro eserciti tribali, che non dovevano essere molto diversi dall'esercito romano, tanto che Livio non esitava a parlare di \"legioni\" sannite. Un esercito sannita era organizzato in coorti (secondo Livio composte da 400 uomini) e combatteva in manipoli. La cavalleria sannita, inoltre, godeva di ottima fama.\nI successi iniziali dei Sanniti contro i Romani sul terreno montuoso, confermano come essi usassero un ordine di battaglia flessibile e aperto, piuttosto che schierare una falange serrata. Una tradizione, sostenuta dal frammento in greco detto \"Ineditum Vaticanum\" e da Diodoro Siculo, vuole che i Sanniti usassero sia il giavellotto (\"pilum\"), sia un lungo scudo ellittico, diviso verticalmente in due da una nervatura con una borchia al centro (lo \"scutum\"), e che i Romani appresero da essi l'uso di tali armi, oltre alla tattica manipolare ed un miglior utilizzo della cavalleria. L'impressione generale che si ricava dell'esercito sannita \u00e8 quella di uomini non appesantiti da troppe armature difensive e ben equipaggiati per un'azione flessibile.\nRomani.\nSecondo Tito Livio, attorno alla met\u00e0 del IV secolo a.C., durante la guerra latina, le legioni erano composte da 5.000 fanti e 300 cavalieri. Era utilizzata all'interno della legione, la formazione manipolare (dal latino \"manipulus\"). La legione a sua volta era divisa in tre differenti schiere:\nNella prima fase della repubblica romana l'esercito continu\u00f2 a evolvere e, sebbene tra i romani vi fosse la tendenza ad attribuire tali cambiamenti a grandi riformatori, \u00e8 pi\u00f9 probabile che i cambiamenti fossero il prodotto di una lenta evoluzione piuttosto che di singole e deliberate politiche di riforma. La formazione manipolare fu probabilmente copiata dai nemici Sanniti, a sud di Roma, forse quale conseguenza della sconfitta romana nella Seconda guerra sannitica.\nLe guerre.\nPrima guerra sannitica (343-341 a.C.).\nIl \"casus belli\" che fece scoppiare la prima guerra tra Sanniti e Romani, fu offerto dalla citt\u00e0 di Capua che, posta sotto l'attacco dei Sanniti, chiese l'aiuto di Roma.\nIl primo anno della campagna militare fu affidata ai due consoli in carica, Marco Valerio Corvo, inviato in Campania, e Aulo Cornelio Cosso Arvina, inviato nel Sannio..\nMentre Marco Valerio riusc\u00ec a ottenere due chiare, seppur sofferte, vittorie, nella battaglia del Monte Gauro, primo scontro in campo aperto tra i due popoli, e nella battaglia di Suessula, Aulo Cornelio riusc\u00ec a uscire da una difficile situazione militare, e a vincere il successivo scontro in campo aperto, grazie al pronto intervento del tribuno militare Publio Decio Mure.\nL'anno successivo, il console Gaio Marcio Rutilo inviato a prendere il comando delle truppe acquartierate vicino Capua a sua difesa, si trov\u00f2 nella necessit\u00e0 di affrontare comportamenti sediziosi dei soldati, che progettavano di prendere con la forza Capua, per impadronirsi delle sue ricchezze.\nDurante quell'anno non ci furono scontri coi Sanniti, e la prima guerra sannitica si concluse l'anno successivo, nel 341 a.C., quando il console Lucio Emilio Mamercino Privernate, a cui era stata affidata la campagna contro i Sanniti, ne devast\u00f2 le campagne, finch\u00e9 gli ambasciatori Sanniti, inviati a Roma, non ottennero la pace.\nSeconda guerra sannitica (326-304 a.C.).\nCasus belli della seconda guerra sannitica fu una serie di reciproci atti ostili. Cominciarono i Romani fondando nel 328 a.C. una colonia a Fregellae presso l'odierna Ceprano, sulla riva orientale del fiume Liri, cio\u00e8 all'interno del territorio sannita (\"Samnitium ager\").\nIn pi\u00f9 i Sanniti vedevano con preoccupazione l'avanzata dei Romani in Campania, cos\u00ec quando Roma dichiar\u00f2 guerra alla citt\u00e0 greca di Napoli, in cui la fazione dei Paleopolitai aveva fatto entrare una guarnigione di Sanniti, questi inviarono 4.000 soldati a difesa della citt\u00e0. I Romani, dal canto loro, accusarono i Sanniti di aver spinto alla ribellione le citt\u00e0 di Formia e di Fondi.\nNel 326 a.C., mentre a Lucio Cornelio Lentulo venivano affidati i poteri proconsolari per proseguire le operazioni militari nel Sannio, Roma inviava i feziali a dichiarare guerra ai Sanniti, ottennero poi, senza averlo sollecitato, l'appoggio di Lucani ed Apuli, con i quali furono stipulati trattati di alleanza.\nLo scontro con i Sanniti inizi\u00f2 favorevolmente per i Romani, che, tra il 326 a.C. e il 322 a.C. occuparono Allife, Callife, Rufrio e Napoli, anche grazie all'attivit\u00e0 destabilizzante dei Tarantini, che si adoperarono affinch\u00e9 defezionassero in favore di Roma. Furono poi Cutina e Cingilia ad essere espugnate dai romani, che riportarono anche una serie di vittorie in campo aperto, tra le quali quella nei pressi di Imbrinium.\nPer\u00f2 nel 321 a.C. l'esercito romano, condotto dai consoli Tiberio Veturio Calvino e Spurio Postumio Albino Caudino, sub\u00ec l'umiliante sconfitta alle Forche Caudine (dal latino \"Furculae Caudinae\") . Nonostante i due consoli sconfitti avessero accettato le condizioni di resa, i Romani continuarono la guerra contro i Sanniti, facendo ricadere la responsabilit\u00e0 della resa unicamente sui due comandanti.\nDopo lo scontro a Caudia, la guerra si allarg\u00f2 nelle regioni vicine al Sannio, cos\u00ec nel 320 a.C., lo scontro arriv\u00f2 in Apulia, davanti a Lucera, dove i Romani, dopo aver sconfitto i Sanniti in uno scontro in campo aperto, conquistarono la citt\u00e0. Nel 319 a.C. i Romani ripresero il controllo su Satrico e sconfissero i Ferentani, e l'anno successivo conquistarono Canusio e Teano in Apulia, nel 317 a.C. Nerulo in Lucania e nel 315 a.C. Saticola. Sempre quell'anno i due eserciti si scontrarono nella durissima battaglia di Lautulae. Nel 314 a.C., con l'aiuto di traditori, i Romani presero Suessa, Ausona . detta pure Aurunca, antica citt\u00e0 degli Osci Ausoni (o Aurunci), probabilmente ubicata presso l'odierna Ausonia. Alleata dei Capuani, venne distrutta dai Romani durante la II guerra sannitica, nel 314 a.c., e i suoi abitanti passati per le armi.\n- Vescia - o Veseris, collocata sulla sponda sinistra del fiume Garigliano,\nnell'attuale comune di Cellole e Sessa Aurunca Sora, Ausona, Minturno, Vescia e con le armi Luceria, che si era unita ai Sanniti.\nLa guerra sembrava volgere a favore dei Romani, anche perch\u00e9 nel 313 a.C. questi presero ai Sanniti la citt\u00e0 di Nola, e due anni dopo, 311 a.C., sconfissero i Sanniti davanti alla citt\u00e0 di Cluvie. Quando nel 310 a.C. ripresero le ostilit\u00e0 tra Romani ed Etruschi, i Sanniti ripresero l'iniziativa con pi\u00f9 vigore, sconfiggendo l'esercito romano in una battaglia campale, nella quale rimase ferito lo stesso console Gaio Marcio Rutilo Censorino. Per questo motivo, a Roma fu eletto dittatore Lucio Papirio Cursore, che ottenne una chiara vittoria contro i Sanniti nei pressi di Longula, mentre anche sul fronte etrusco i Romani ottenevano una serie di successi, consolidando il fronte settentrionale, con la resa degli Etruschi nel 309 a.C..\nNel 308 a.C. Quinto Fabio Massimo Rulliano, vincitore degli Etruschi, sconfisse ancora i Sanniti, cui si erano alleati i Marsi e i Peligni. Infine nel 305 a.C. i Romani conseguirono la decisiva vittoria nella battaglia di Boviano a seguito della quale, nel 304 a.C., le trib\u00f9 del Sannio, chiesero la pace a Roma, ponendo fine alla Seconda guerra sannita.\nTerza guerra sannitica (298-290 a.C.).\nNel 298 a.C. i Lucani, il cui territorio era fatto oggetto di saccheggi da parte dei Sanniti, inviarono ambasciatori a Roma, per chiederne la protezione. Roma accett\u00f2 l'alleanza con i Lucani, e dichiar\u00f2 guerra ai Sanniti.\nIl console Gneo Fulvio Massimo Centumalo cui era toccata la campagna contro i Sanniti, guid\u00f2 i Romani alla presa di Boviano e di Aufidena. Tornato a Roma, Gneo ottenne il trionfo. Nel 297 a.C., consoli Quinto Fabio Massimo Rulliano e Publio Decio Mure, gli eserciti romani sconfissero un esercito di Apuli, vicino a Maleventum, impedendo che questi si potessero unire agli alleati Sanniti, e uno Sannita nei pressi di Tifernum.\nL'anno seguente, il 296 a.C.,le operazioni si spostarono in Etruria, dove i Sanniti si erano recati per ottenere l'alleanza degli Etruschi; ma i romani sconfissero l'esercito etrusco-sannita. Nel 295 a.C. i Romani dovettero fronteggiare una coalizione nemica composta da 4 popoli: Sanniti, Etruschi, Galli e Umbri, nella battaglia di Sentino. Seppure nello scontro fu ucciso il console plebeo Publio Decio Mure, alla fine le schiere romane riportarono una completa vittoria. Sempre quell'anno Lucio Volumnio Flamma Violente, con poteri proconsolari, sconfisse i Sanniti nei pressi di Triferno, e successivamente, raggiunto dalle forze guidate dal proconsole Appio Claudio, sconfisse le forze sannite, fuggite dalla battaglia di Sentino, nei pressi di Caiazia.\nNel 294 a.C., mentre l'esercito romano otteneva importanti vittorie sugli Etruschi, costringendoli a chiedere la pace, fu combattuta una sanguinosa ed incerta battaglia davanti alla citt\u00e0 di Luceria, durata due giorni, alla fine dei quali i Romani risultarono vincitori. Ma la battaglia decisiva fu combattuta nel 293, quando i Romani sconfissero i Sanniti nella battaglia di Aquilonia.\nDa Aquilonia, dove aveva combattuto la Legio Linteata alcuni superstiti si rifugiarono a \"Bovianum\" dove, riorganizzatisi, condussero una resistenza disperata che dur\u00f2 fino al 290, con l'ultima, durissima campagna condotta dai consoli Manio Curio Dentato e Publio Cornelio Rufino.\nCon la vittoria sui Sanniti, i Romani conquistarono una posizione egemonica in tutto il centro sud, imponevano alle altre, ancora forti popolazioni italiche, le loro decisioni in politica estera, le riducevano a fornire contingenti di truppe e a finanziare campagne militari; Roma conquistava il potere che l'avrebbe condotta a scontrarsi nel giro di un secolo prima con Pirro e poi con Cartagine."}
{"id": "209852", "revid": "729019", "url": "https://it.wikipedia.org/wiki?curid=209852", "title": "Prima guerra sannitica", "text": "La Prima guerra sannitica fu combattuta dai Romani contro i Sanniti, tra il 343 a.C. e il 341 a.C., quando si concluse con un trattato di pace, siglato a Roma. Teatro dello scontro furono la Campania ed il Sannio.\nSecondo buona parte della storiografia moderna, la prima guerra sannitica, cos\u00ec come \u00e8 stata ricostruita dalla tradizione antica, potrebbe essere frutto di invenzioni o pi\u00f9 semplicemente di una differente cronologia dei fatti. La storica italiana Marta Sordi riteneva, infatti, che la grande guerra latina fosse da anticipare rispetto alla prima guerra sannitica, per una serie di incoerenze cronologiche evidenti; la studiosa daterebbe l'inizio della guerra sannitica al 331 a.C. e la sua fine a dieci anni pi\u00f9 tardi nel 321 a.C., quando i Romani furono pesantemente sconfitti alle Forche caudine. La nuova cronologia risulterebbe pertanto come segue: \n\"Casus belli\".\nIl casus belli che fece scoppiare la prima guerra tra Sanniti e Romani fu offerto dalla citt\u00e0 di Capua, fiorente centro della Magna Grecia poco lontana dalla costa, situata nella pianura campana e, quindi, nelle mire dei Sanniti. Quando questi la posero sotto assedio, la citt\u00e0 di Capua mand\u00f2 un'ambasceria a Roma chiedendone la protezione..\nIl Senato romano per\u00f2 si tir\u00f2 indietro a causa di un trattato di non belligeranza stipulato in precedenza proprio con i Sanniti (354 a.C.), al che gli ambasciatori tentarono l'ultima carta che avevano per ottenere soccorso: consegnarono la loro citt\u00e0 nelle mani di Roma, grazie all'espediente della \"deditio.\".\nIl Senato accett\u00f2, ovviamente, e mand\u00f2 ambasciatori ai sanniti per informarli della mutata situazione e per chiedere che l'assedio fosse interrotto. I Sanniti, per\u00f2, rifiutarono e cos\u00ec a Roma non rest\u00f2 che dichiarare loro guerra. Era il 343 a.C.\nPrima guerra sannitica.\nLa campagna militare fu affidata ai due consoli in carica Marco Valerio Corvo e Aulo Cornelio Cosso Arvina, entrambi patrizi, ma non per questo in contrasto alle Leggi Licinie Sestie da poco approvate (uno dei due consoli \"pu\u00f2 \"essere un plebeo). In Campania fu inviato Marco Valerio, nel Sannio Aulo Cornelio.\nSecondo il racconto di Tito Livio, Marco Valerio condusse i Romani alla vittoria nella battaglia del Monte Gauro, in quello che fu il primo scontro in campo aperto tra i due popoli.\nPi\u00f9 difficile fu la situazione in cui si venne a trovare l'altro console, Aulo Cornelio, che si trov\u00f2 intrappolato con le sue truppe in una stretta valle del Sannio, osservato dall'alto dai Sanniti, pronti alla battaglia. Solo la prontezza del tribuno militare Publio Decio Mure, riusc\u00ec ad evitare il peggio ai romani, permettendogli di guadagnare, senza perdite, una posizione pi\u00f9 favorevole.\nApprofittando dello sconcerto per l'accaduto dei Sanniti, i Romani li attaccarono prontamente in campo aperto, ottenendo una chiara vittoria.\nIn quel primo anno venne combattuta una terza battaglia nei pressi di Suessula, vinta dai romani guidati da Marco Valerio, che, dopo aver preso il campo nemico lasciato sguarnito per le necessit\u00e0 dell'approvvigionamento, fece strage dei nemici, che si erano avventurati nelle campagne vicine per approvvigionare il campo di cibo.\nAi due consoli fu concesso l'onore del trionfo, cui partecip\u00f2 anche Decio Mure. La notizia delle prime vittorie dei romani, giunse anche a Cartagine, che invi\u00f2 degli ambasciatori a Roma, per congratularsi della vittoria.\nL'anno successivo, il console Gaio Marcio Rutilo inviato a prendere il comando delle truppe acquartierate vicino Capua a sua difesa, si trov\u00f2 nella necessit\u00e0 di affrontare comportamenti sediziosi dei soldati, che progettavano di prendere con la forza Capua, per impadronirsi delle sue ricchezze.\nCon tattiche diversive, riusc\u00ec ad allontanare dagli accampamenti militari gli elementi pi\u00f9 pericolosi, fino a quando gli insubordinati ne capirono le mosse, uscendo allo scoperto, e muovendo armati alla volta di Roma. Marco Valerio Corvo, nominato dittatore, riusc\u00ec ad evitare lo scontro tra truppe romane, promuovendo un accordo con i rivoltosi.\nLa guerra si concluse nel 341 a.C., quando al console Lucio Emilio Mamercino Privernate fu affidata la campagna nel Sannio. Entrato in territorio nemico, i romani iniziarono a devastarne le campagne, finch\u00e9 i Sanniti non inviarono ambasciatori a Roma per chiedere la pace.\nA Roma gli ambasciatori ottennero la pace con i Romani, ed il permesso di continuare la guerra contro i loro nemici di sempre, i Sidicini. Con questo trattato termin\u00f2 la prima guerra sannitica, anche se durante lo stesso anno, i Sanniti dovettero subire gli attacchi dei Latini, alleati di Roma."}
{"id": "209853", "revid": "729019", "url": "https://it.wikipedia.org/wiki?curid=209853", "title": "Seconda guerra sannitica", "text": "La Seconda guerra sannitica fu combattuta da Roma contro i Sanniti, tra il 326 a.C. e il 304 a.C., quando si concluse con un trattato di pace, siglato a Roma. Teatro dello scontro furono la Campania ed il Sannio.\nAntefatto.\nCasus belli della seconda guerra sannitica furono una serie di reciproci atti ostili. Cominciarono i Romani fondando nel 328 a.C. una colonia a Fregellae presso l'odierna Ceprano, sulla riva orientale del fiume Liri, cio\u00e8 all'interno del territorio sannita (\"Samnitium ager\").\nInoltre i Sanniti vedevano con preoccupazione l'avanzata dei romani in Campania, cos\u00ec quando Roma dichiar\u00f2 guerra alla citt\u00e0 greca di Palepolis, i Sanniti inviarono 4.000 soldati a difesa della citt\u00e0. I Romani, dal canto loro, accusavano i Sanniti di aver spinto alla ribellione le citt\u00e0 di Formia e di Fonda.\nFasi della guerra.\n326 a.C..\nNel 326 a.C., mentre a Lucio Cornelio Lentulo venivano affidati i poteri proconsolari per proseguire le operazioni militari nel Sannio, Roma inviava i feziali a dichiarare guerra ai Sanniti, ottennero poi, senza averlo sollecitato, l'appoggio di Lucani ed Apuli, con i quali furono stipulati trattati di alleanza.\nLa campagna inizi\u00f2 favorevolmente per i Romani, che occuparono Allife, Callife e Rufrio nel Sannio, e, quando arrivarono i due nuovi consoli, ne devastarono le campagne; nello stesso periodo, Palepolis, si arrese ai Romani.\nL'alleanza con i Lucani, oltre che la conquista romana della citt\u00e0 greca di Palepolis, ebbe per\u00f2 l'effetto di accendere la preoccupazione nei Tarantini, che oramai vedavano frapporsi, tra la loro citt\u00e0 e Roma unicamente i Sanniti; per questo motivo, i Tarantini iniziarono una politica di destabilizzazione tra i Lucani, che port\u00f2 questi all'improvvisa defezione nei confronti di Roma.\n325/324 a.C..\nNel 325 a.C., durante il secondo anno di guerra, Roma dichiar\u00f2 guerra ai Vestini, perch\u00e9 questi si erano alleati ai Sanniti. Il console designato Decimo Giunio Bruto Sceva, prima li sconfisse in campo aperto, poi ne saccheggi\u00f2 le campagne e infine espugn\u00f2 le citt\u00e0 di Cutina e Cingilia, concedendo il bottino ai soldati.\nNonostante il 324 a.C. fu segnato dal grave scontro tra il dittatore Lucio Papirio Cursore e il suo \"magister equitum\" Quinto Fabio Massimo Rulliano, i Romani ottennero tre vittorie in altrettante battaglie campali contro i Sanniti, la prima delle quali nei pressi di \"Imbrinium\", fu quella che diede origine allo scontro tra i due comandanti. Sconfitti sul campo di battaglia, i Sanniti ottennero la pace dal dittatore, ma giunti a Roma per trattare i termini della resa, tornarono nel Sannio, avendo siglato solo una tregua annuale con Roma, che violarono non appena vennero a conoscenza delle dimissioni del dittatore. Durante l'anno seguente, non ci furono scontri in campo aperto, anche se i romani, condotti dal console Gaio Sulpicio Longo, devastavano e saccheggiavano le campagne del Sannio.\n322 a.C..\nNel 322 a.C. i Romani, condotti dal dittatore Aulo Cornelio Cosso Arvina, ottennero un'altra vittoria in uno scontro in campo aperto, anche se l'esito della battaglia fu a lungo incerto, per il valore del nemico, e la sfavorevole posizione in battaglia.\n321 a.C..\nNel 321 a.C. l'esercito romano, condotto dai consoli Tiberio Veturio Calvino e Spurio Postumio Albino Caudino, sub\u00ec l'umiliante sconfitta alle Forche Caudine (dal latino \"Furculae Caudinae\"): mentre l'esercito romano si stava spostando da Capua a Benevento, spie sannite travestite da pastori li indirizzarono verso una stretta gola montuosa dove furono presi facilmente in trappola dai nemici capeggiati da Gaio Ponzio. Alla fine i Sanniti lasciarono andare l'esercito romano ma imposero gravose condizioni di resa; tra queste la \"subiugatio\", il passaggio sotto il giogo: due lance confitte in terra, una sospesa orizzontalmente a queste ultime: lo sconfitto, nudo, doveva passarvi sotto, inchinandosi, in presenza dell'esercito nemico. Ne conseguiva, come nota Cassio Dione (\"Hist. Rom. V\") \"grande gloria a chi imponeva una tale umiliazione, ma totale ignominia a chi la subiva\" tanto che spesso si preferiva piuttosto affrontare la morte. Nella storia romana questo \u00e8 l'unico esempio di un intero esercito consolare che subisce un simile rovescio.\nLo storico Tito Livio riferisce che ritornati a Roma, i due consoli riferirono in Senato; i Senatori decisero di rifiutare le condizione di resa, destituirono i due consoli e, nominarono al loro posto il patrizio Lucio Papirio Cursore ed il plebeo Quinto Publilio Filone. .\n320 a.C..\nL'anno successivo all'ignominiosa disfatta, i due consoli eletti, Lucio Papirio Cursore e Quinto Publilio Filone, con l'esercito, tornarono alle Forche Caudine, per rigettare le condizioni di pace imposte a Roma, consegnando ai Sanniti anche i due Consoli che le avevano accettate; di fatto si tratt\u00f2 della ripresa delle ostilit\u00e0. Prima i Romani, condotti da Publilio, ebbero la meglio sui Sanniti in uno scontro in campo aperto presso Caudio, poi in una battaglia, condotta da entrambi i consoli, presso Luceria in Apulia, dove si trovava un forte contingente di Sanniti, e i circa 600 cavalieri romani, lasciati come ostaggio, dopo la sconfitta delle Forche Caudine. Posti sotto assedio a Luceria, i Sanniti dovettero arrendersi, liberare gli ostaggi, consegnare tutte le armi e salmerie, e passare sotto il giogo dei soldati romani, che cos\u00ec si vendicarono dell'umiliazione subita.\n319-314 a.C..\nNel 319 a.C. i Romani ripresero il controllo su Satrico, passata ai Sanniti dopo le forche caudine, e sconfissero i Ferentani. L'anno successivo i Sanniti ottennero una tregua biennale, mentre Roma conquist\u00f2 Canusio e Teano in Campania, citt\u00e0 che si alle\u00f2 con Roma l'anno successivo, quando il console Quinto Emilio Barbula conquist\u00f2 Nerulo in Lucania.\nNel 316 a.C. i Romani, condotti dal dittatore Lucio Emilio Mamercino Privernate, sconfissero i Sanniti in battaglia sotto le mura di Saticula. Nel 315 a.C., condotti dal dittatore Quinto Fabio Massimo Rulliano, i Romani sconfissero i Sanniti, sempre sotto le mura di Saticola, che fu riconquistata dai romani, ma l'anno stesso, furono sconfitti nella durissima battaglia di Lautulae (Tito Livio, nel raccontare l'evento, sembra minimizzare l'accaduto, presentando una battaglia dall'esito incerto, interrotta dal sopraggiungere della notte, ma questa versione \u00e8 inverosimile) . In quello stesso anno i Sanniti ripresero ai romani Plistica. Nel 314 a.C., con l'aiuto di traditori, i romani presero Sora, Ausona, Minturno, Sessa Aurunca, Ponza, Saticula, Vescia e con le armi Luceria, che si era unita ai Sanniti. Intanto, le voci di un'insurrezione in preparazione a Capua, port\u00f2 alla nomina a dittatore di Gaio Menio Publio. Sempre nello stesso anno poi, l'esercito romano, condotto dai consoli Marco Petelio Libone e Gaio Sulpicio Longo, affront\u00f2 i Sanniti in campo aperto in Campania, riportando una chiara vittoria.\n313/312 a.C..\nNel 313 a.C. i Romani presero ai Sanniti la citt\u00e0 di Nola, e nel 311 a.C., li sconfissero davanti alla citt\u00e0 di Cluvie, che fu riconquistata dai romani, e in una battaglia in campo aperto, alla quale erano stati tratti con un sotterfugio. Anche in questo caso per\u00f2 i romani ebbero la meglio.\nL'anno successivo, i Sanniti, saputo della ripresa del conflitto tra Etruschi e Romani, ripresero l'iniziativa con pi\u00f9 vigore, sconfiggendo l'esercito romano in una battaglia campale, nella quale rimase ferito lo stesso console Gaio Marcio Rutilo Censorino. Per questo motivo, a Roma fu eletto dittatore Lucio Papirio Cursore, che ottenne una chiara vittoria contro i Sanniti nei pressi di Longula, mentre sull'altro fronte i romani conseguivano due decisive vittorie contro gli Etruschi nella battaglia del lago Vadimone e di Perugia. Nel 308 a.C. Quinto Fabio Massimo Rulliano sconfisse ancora i Sanniti, cui questa volta si erano alleati i Marsi e i Peligni\nFine della guerra.\nNel 307 a.C. i Romani, guidati dal proconsole Quinto Fabio Massimo Rulliano conquistarono Alife e nel 306 a.C., dopo aver sconfitto gli Ernici ribellatisi a Roma, gli eserciti romani sconfissero nuovamente quello sannita in uno scontro in campo aperto. Nel 305 a.C. i Romani conseguirono la decisiva vittoria nella battaglia di Boviano e l'anno successivo, nel 304 a.C., le trib\u00f9 del Sannio chiesero la pace alla Repubblica di Roma, ponendo fine alla Seconda guerra sannitica.\nConseguenze.\nL'anno successivo, Roma fonda le colonie di Alba Fucens nel territorio degli Equi e Sora in quello dei Sanniti, oltre a concedere la cittadinanza romana ai cittadini di Arpino e di Trebula. Frusino invece perse un terzo del proprio territorio."}
{"id": "209854", "revid": "729019", "url": "https://it.wikipedia.org/wiki?curid=209854", "title": "Terza guerra sannitica", "text": "La Terza guerra sannitica fu combattuta da Roma contro i Sanniti, tra il 298 a.C. e il 290 a.C. Teatro dello scontro furono la Campania, il Sannio, l'Etruria e il Piceno.\nAntefatto.\nNel 298 a.C. i Lucani, il cui territorio era fatto oggetto di saccheggi da parte dei Sanniti, inviarono ambasciatori a Roma, per chiederne la protezione.\nRoma accett\u00f2 l'alleanza con i Lucani, e dichiar\u00f2 guerra ai Sanniti, quando questi mandarono indietro i feziali romani, inviati per chiedere che i Sanniti si ritirassero dalle terre dei Lucani.\nInoltre, gi\u00e0 nel 299 a.C. era stato siglato un patto tra Piceni e Romani, premessa per l'alleanza piceno-romana durante la guerra.\nTerza guerra sannitica.\nIl console Gneo Fulvio Massimo Centumalo cui era toccata la campagna contro i Sanniti, guid\u00f2 i Romani alla presa di Boviano e di Aufidena. Tornato a Roma, Gneo ottenne il trionfo.\nNel 297 a.C., guidati dai consoli Quinto Fabio Massimo Rulliano e Publio Decio Mure, gli Eserciti Romani arrivarono nel Sannio, seguendo due direttrici diverse; quello condotto da Fabio pass\u00f2 attraverso il territorio di Sora, e quello condotto da Decio, attraverso quello dei Sidicini. L'Esercito Romano condotto da Mure, riusc\u00ec a sconfiggere un esercito di Apuli, vicino a Maleventum, impedendo che questi si potessero unire agli alleati Sanniti, nella battaglia combattuta, e vinta dai Romani guidati da Fabio Massimo, nei pressi di Tifernum. Dopo queste battaglie, i due Eserciti Romani saccheggiarono il Sannio, senza incontrare resistenza alcuna, conquistando anche la Citt\u00e0 di Cimetra.\nNel 296 a.C., i due Consoli eletti Lucio Volumnio Flamma Violente ed Appio Claudio Cieco, operarono in Etruria, dove si erano recati i Sanniti per ottenere l'alleanza degli Etruschi, sconfiggendo un Esercito Etrusco-Sannita, mentre Quinto Fabio e Decio Mure, lasciati nel Sannio con poteri proconsolari misero a ferro e fuoco la regione, facendo grande bottino, e conquistando le citt\u00e0 di Murgantia, Romulea e Ferentinum.\nLa resa dei conti ci fu con la battaglia di Sentino (in latino Sentinum: nella pianura in prossimit\u00e0 della cittadina di Sassoferrato, oggi in provincia di Ancona), nel 295 a.C. dove i Romani dovettero fronteggiare una coalizione nemica composta da 4 popoli: Sanniti, Etruschi, Galli ed Umbri. I Romani vennero inizialmente sorpresi dai Galli, che si gettarono nella mischia con carri carichi di arcieri che scagliavano frecce. Il fracasso dei carri spavent\u00f2 i cavalli romani, i quali batterono in ritirata. Il Console Plebeo Publio Decio Mure, figlio del Decio Mure che aveva combattuto nella Prima guerra Sannitica comp\u00ec il rito della \"devotio\" consacrandosi a Marte ed agli Dei Inferi, scagliandosi contro i carri e perdendo la vita nella mischia. Il gesto eroico e ancor pi\u00f9 la morte del Console, che indicava l'accettazione del sacrificio da parte degli Dei, rianim\u00f2 le schiere romane che riportarono alla fine una completa vittoria. Sempre quell'anno Lucio Volumnio Flamma Violente, con poteri proconsolari, sconfisse i Sanniti nei pressi di Triferno, e successivamente, raggiunto dalle forze guidate dal Proconsole Appio Claudio, sconfisse le forze sannite, fuggite dalla battaglia di Sentino, nei pressi di Caiazia.\nNel 294 a.C., mentre l'Esercito Romano otteneva importanti vittorie sugli Etruschi, costringendoli a chiedere la pace, fu combattuta una sanguinosa ed incerta battaglia davanti alla citt\u00e0 di Luceria, durata due giorni, alla fine dei quali i Romani risultarono vincitori, con cos\u00ec tante perdite, che al console Marco Atilio Regolo fu negato il trionfo, una volta tornato a Roma.\nNel 293 i Consoli Lucio Papirio Cursore e Spurio Carvilio Massimo condussero i loro Eserciti, su rotte parallele, partendo dalla media valle del Liri mantenendosi a circa 30\u00a0km di distanza e tenendosi in contatto tramite messaggeri: Papirio Cursore dalla Campania settentrionale punt\u00f2 su \"Aquilonia\" mentre Spurio Carvilio Massimo si diresse su \"Cominium\". Il piano era di attaccare contemporaneamente e con la massima durezza. I combattimenti nella battaglia di Aquilonia furono durissimi e costarono oltre 50.000 morti, ma a sera i Comandanti Romani entravano vittoriosi nelle rovine delle due fortezze.\nDa \"Aquilonia\", dove aveva combattuto la Legio Linteata alcuni superstiti si rifugiarono a \"Bovianum\" da dove riorganizzatisi condussero una resistenza disperata che dur\u00f2 fino al 290, con l'ultima, durissima campagna condotta dai consoli Manio Curio Dentato e Publio Cornelio Rufino. L'anno precedente i consoli Fabio Gurgite e Postumio Megello avevano conquistato la roccaforte di Venusia, in cui subito fu dedotta una grande colonia.\nI patti della resa non sono noti: Livio dice solo che \"il trattato fu rinnovato\" ma sicuramente non possiamo aspettarci che ai Sanniti fossero lasciate le favorevoli condizioni dell'ultimo trattato; essi per\u00f2, sia pure ridotti di numero, in un territorio rimpicciolito e stretto da ogni parte da Cplonie Romane, probabilmente conservavano una certa indipendenza e la libert\u00e0 di erigersi in lega di popolazioni.\nConseguenze.\nCon la vittoria sui Sanniti, i Romani conquistarono una posizione egemonica in tutto il centro sud, imponevano alle altre, ancora forti popolazioni italiche, le loro decisioni in politica estera, le riducevano a fornire contingenti di truppe e a finanziare campagne militari; Roma conquistava il potere che l'avrebbe condotta a scontrarsi nel giro di un secolo prima con Pirro e poi con Cartagine."}
{"id": "209855", "revid": "73843", "url": "https://it.wikipedia.org/wiki?curid=209855", "title": "Problema della connettivit\u00e0", "text": "Il problema della connettivit\u00e0 \u00e8 un cardine dell'informatica nello studio degli algoritmi. In via informale tale problema viene definito come problema delle connettivit\u00e0. \nSi supponga di avere a disposizione una sequenza di coppie di numeri interi, dove ogni intero rappresenta un oggetto di qualche tipo. La coppia p-q \u00e8 da interpretare come l'oggetto p \u00e8 connesso con l'oggetto q. Si assuma che la relazione '\u00e8 connesso con' sia transitiva: cio\u00e8 se p \u00e8 connesso con q e q \u00e8 connesso con r allora anche p \u00e8 connesso con r. \nLogica dell'algoritmo.\nIl nostro obiettivo \u00e8 quello di scrivere un programma che filtri le coppie estranee dall'insieme di partenza: avendo in ingresso la coppia p-q, il programma dell'algoritmo dovr\u00e0 restituire in uscita tale coppia solo se le coppie che il programma ha esaminato in precedenza non implicano che p sia connesso con q. In caso contrario, il programma dovr\u00e0 semplicemente ignorare la coppia p-q e procedere con la coppia in ingresso successiva.\nEsempi pratici.\nSi suppone che i numeri interi potrebbero rappresentare i calcolatori di una rete di grandi dimensioni e le coppie rappresentare le connessioni fra calcolatori. Il nostro algoritmo potrebbe essere impiegato per determinare se sia necessario stabilire ex novo una connessione tra p e q o si possano utilizzare connessioni gi\u00e0 esistenti. In questo tipo di applicazioni potrebbe essere necessario esaminare milioni di nodi e miliardi di connessioni di rete. \nUn altro esempio \u00e8 rappresentato dai punti di contatto di una rete elettrica e le coppie p-q potrebbero rappresentare i cavi che connettono tali punti. In questo caso il nostro programma potrebbe determinare se sia possibile connettere tutti i punti della rete senza ulteriori connessioni. Non c'\u00e8 alcuna garanzia che i cavi gi\u00e0 presenti siano sufficienti per connettere tutti i punti della rete. \nUn ulteriore esempio di impiego di questo algoritmo \u00e8 dato da ambienti di programmazione nei quali \u00e8 consentito dichiarare come equivalenti nomi diversi di variabili. Si tratta di una di quelle applicazioni che hanno motivato storicamente l'elaborazione di algoritmi di connettivit\u00e0."}
{"id": "209856", "revid": "3689", "url": "https://it.wikipedia.org/wiki?curid=209856", "title": "Guerre sannite", "text": ""}
{"id": "209857", "revid": "212348", "url": "https://it.wikipedia.org/wiki?curid=209857", "title": "Prima guerra sannita", "text": ""}
{"id": "209858", "revid": "212348", "url": "https://it.wikipedia.org/wiki?curid=209858", "title": "Seconda guerra sannita", "text": ""}
{"id": "209859", "revid": "212348", "url": "https://it.wikipedia.org/wiki?curid=209859", "title": "Terza guerra sannita", "text": ""}
{"id": "209865", "revid": "121922151", "url": "https://it.wikipedia.org/wiki?curid=209865", "title": "Fragile (Yes)", "text": " \nFragile \u00e8 il quarto album del gruppo di rock progressivo inglese Yes.\nIl disco.\n\"Fragile\" fu il primo lavoro degli Yes senza il pianista Tony Kaye, sostituito dal suo successore Rick Wakeman alle tastiere. La formazione del gruppo che ha realizzato \"Fragile\" (Anderson, Howe, Squire, Bruford e Wakeman) viene da molti considerata la formazione \"classica\" per eccellenza, in particolare perch\u00e9 a essa si deve anche il successivo \"Close to the Edge\", che viene generalmente considerato l'apice del gruppo. Anche \"Fragile\" contiene molti brani che continuano a essere annoverati fra i classici degli Yes; in particolare, la canzone \"Roundabout\" \u00e8 stata uno dei due \"hit single\" della band, ed \u00e8 probabilmente la canzone pi\u00f9 nota degli Yes del primo periodo.\n\"Fragile\" fu pubblicato dalla Atlantic Records (codice 2401 019) nel Regno Unito nel novembre del 1971; la sua uscita negli Stati Uniti fu rimandata all'anno successivo per sfruttare il successo che stava ancora riscuotendo l'album precedente, \"The Yes Album\".\nUna parte dei pezzi dell'album sono essenzialmente assoli dei diversi membri. \"We Have Heaven\" \u00e8 una sorta di \"divertissement\" musicale in cui Jon Anderson canta tutte le parti di voce (tecnica poi ripresa nel suo album solista \"Olias of Sunhillow\"; il tema di \"We Have Heaven\" sarebbe anche ricomparso come versione rivisitata nel 1998 nel brano \"Can I?\" sull'album \"The Ladder\"); \"Five Per Cent for Nothing\", che con i suoi 35 secondi \u00e8 il brano pi\u00f9 breve della discografia degli Yes, \u00e8 un esercizio di ritmica di Bill Bruford; \"Mood for a Day\" \u00e8 uno dei pi\u00f9 noti brani di chitarra classica di Steve Howe; e infine \"The Fish (Schindleria Praematurus)\" \u00e8 costruito attorno a una linea solista di basso di Chris Squire.\nI brani suonati dall'intero gruppo fanno tutti parte del repertorio classico degli Yes, e sono stati riproposti innumerevoli volte in concerto durante tutta la storia del gruppo. Nelle incisioni \"live\" esistono numerose versioni di \"Roundabout\", che differiscono per l'introduzione o per la durata (soprattutto nelle esibizioni pi\u00f9 recenti il brano viene generalmente abbreviato escludendo una sezione centrale). \"South Side of the Sky\" (Il primo brano che vi fecero assieme al pianista Rick Wakeman) \u00e8 l'unico pezzo a non essere stato proposto dal vivo per molto tempo, e la comparsa di questo brano nella \"setlist\" del tour degli Yes del 2002-2003-2004-2005, arricchito di un \"duello\" finale fra la chitarra di Howe e la tastiera di Wakeman, \u00e8 stato salutato dai vecchi fan come un graditissimo ritorno e una dei momenti pi\u00f9 interessanti del tour (una registrazione del vivo di questa versione si trova nel DVD \"Yesspeak\"). Una cover di \"South Side\", eseguita dagli Spock's Beard, si trova nel \"bonus disc\" dell'edizione limitata, in 3 CD, dell'album \"Snow\".\n\"Fragile\" raggiunse la settima posizione nelle classifiche inglesi, la quarta in quelle americane e l'undicesima in Italia. Una versione in DVD audio di quest'album fu pubblicata nel 2002, con sonoro Dolby Digital e DTS e vari contenuti speciali. \u00c8 stato anche rimasterizzato nel 2003 su CD, con l'aggiunta di numerose tracce bonus.\nNel giugno del 2015 la rivista \"Rolling Stone\" ha collocato l'album alla decima posizione dei 50 migliori album progressive di tutti i tempi.\nLa copertina.\n\"Fragile\" fu anche il primo album degli Yes ad avvalersi dell'opera di Roger Dean per la copertina. La cover disegnata da Roger Dean raffigura un piccolo pianeta sul davanti. Sul retro, il pianeta incomincia a rompersi e la popolazione fugge nello spazio mediante una barca a vela di legno, un concetto che ha ispirato Jon Anderson per il suo album solista \"Olias of Sunhillow\", cos\u00ec come il film isole galleggianti. La copertina di Yessongs si crede sia stata creata allo scopo di continuare il racconto. \nL'LP \u00e8 accompagnato da un libretto promozionale contenente due ulteriori raffigurazioni sempre ad opera di Dean; la copertina raffigura cinque diverse creature nel mezzo di un groviglio di radici e il retro ritrae una persona intenta a salire una formazione rocciosa. L'interno del libretto promozionale consiste in diverse fotografie dei membri della band intervallate da piccole illustrazioni di Dean e dalle fotografie delle loro mogli, tra cui Jenny Anderson e Nikki Squire, e dei bambini. Wakeman ha assegnato una pagina alla fotografia del suo cane con un lungo elenco di ringraziamenti rivolto a tutti coloro che hanno contribuito ulteriormente alla sua carriera musicale, fra cui il Brentford Football Club (una delle squadre di calcio per cui fa il tifo)."}
{"id": "209868", "revid": "1082210", "url": "https://it.wikipedia.org/wiki?curid=209868", "title": "Acido arachidonico", "text": "L'acido arachidonico \u00e8 un acido grasso poli-insaturo, ovvero che reca nella propria molecola pi\u00f9 doppi legami carbonio-carbonio, nello specifico ne possiede quattro tutti di configurazione cis (Z).\nL'acido arachidonico \u00e8 un omega-6 presente nell'organismo umano ed \u00e8 introdotto con la dieta (ad esempio assumendo olio di arachidi, da cui prende il nome), ma lo si pu\u00f2 far derivare anche dall'acido linoleico che \u00e8 un acido grasso essenziale omega-6 (presente ad esempio nell'olio di canapa o cannabis e nell'olio di semi di girasole). All'interno delle cellule \u00e8 legato a fosfolipidi di membrana (fosfatidilinositolo, fosfatidilcolina, fosfatidiletanolammina).\nSintesi e cascata.\nL'acido arachidonico \u00e8 liberato dalla molecola di fosfolipide dall'enzima fosfolipasi A2, restituendo cos\u00ec il monogliceride fosfato e una molecola di acido arachidonico.\nUna seconda via, minoritaria, di liberazione dell'acido arachidonico \u00e8 quella che prevede la scissione del diacil glicerolo fosfato (DAG) precedentemente originatosi dalla scissione del fosfatidil inositolo difosfato PIP2 da parte della proteina Gq.\nL'acido arachidonico \u00e8 un precursore nella sintesi degli eicosanoidi: \nLa produzione di questi derivati, e la loro azione nell'organismo, sono nel complesso conosciuti come la cascata dell'acido arachidonico, scoperta da John Vane nel 1971, lavoro che gli ha valso il premio Nobel nel 1982 assieme a Sune Bergstr\u00f6m e Bengt Samuelsson."}
{"id": "209870", "revid": "834", "url": "https://it.wikipedia.org/wiki?curid=209870", "title": "And you will know us by the trail of dead", "text": ""}
{"id": "209872", "revid": "697352", "url": "https://it.wikipedia.org/wiki?curid=209872", "title": "Yessongs", "text": "Yessongs \u00e8 il primo album dal vivo del gruppo rock progressivo britannico Yes, pubblicato nel 1973.\nIl disco.\nQuasi tutti i brani sono stati registrati durante il tour di \"Close to the Edge\", ma due di essi (\"Perpetual Change\" e \"Long Distance Runaround/The Fish\") risalgono invece al precedente tour di \"Fragile\". L'album fu pubblicato dalla Atlantic Records (codice K 60045) come triplo vinile; attualmente \u00e8 distribuito su doppio CD.\nI due brani del tour di \"Fragile\" sono gli unici con Bill Bruford alla batteria; Bruford infatti abbandon\u00f2 il gruppo poco dopo l'uscita di \"Close to the Edge\", e fu sostituito da Alan White, che suon\u00f2 in tour e divenne in seguito membro stabile della band.\n\"Yessongs\" si apre con un brano (non eseguito dal gruppo ma diffuso da un nastro registrato) tratto dal finale de \"uccello di fuoco\" di Igor' F\u00ebdorovi\u010d Stravinskij, che da quell'epoca divenne la musica d'apertura standard dei concerti degli Yes. Nello stesso album, Jon Anderson canta un breve passaggio di un altro balletto di Stravinskij, \"La sagra della primavera\".\nAlcuni brani di \"Yessongs\" sono assoli: \"Mood for a Day\" (da \"Fragile\") \u00e8 un assolo di chitarra acustica di Steve Howe, che si esibisce anche in un assolo di chitarra elettrica in \"Yours Is No Disgrace\". \"The Fish (Schindleria Praematurus)\" compare in una versione estesa rispetto all'originale su \"Fragile\", con un lungo assolo di Chris Squire. Bill Bruford esegue un assolo di batteria nella sezione centrale di \"Perpetual Change\". Rick Wakeman, infine, propone un assolo con diversi estratti dal suo album \"The Six Wives of Henry VIII (album)\".\nIl packaging dell'album originale, in vinile, rappresenta uno dei capolavori grafici dell'artista Roger Dean, a cui si devono la maggior parte delle copertine degli Yes. Vi si trovano quattro distinti pannelli che continuano un tema iniziato con \"Fragile\". Sul retro di \"Fragile\" veniva mostrato un piccolo pianeta che si sgretolava in grandi pezzi, sovrastato da una nave volante. Il primo pannello di \"Yessongs\", intitolato \"Escape\", mostra la nave che sembra condurre uno di questi frammenti attraverso lo spazio. Il secondo pannello (\"Arrival\") mostra i frammenti che si immergono nell'acqua in un nuovo mondo. Nel successivo \"Awakening\", questo nuovo mondo diventa l'habitat di numerose piante e specie animali. L'immagine finale, \"Pathways\", mostra l'avvento della civilt\u00e0. Questo tema fu anche ripreso nel film \"Floating Islands\"; la barca volante, battezzata Moorglade Mover, divenne uno dei loghi degli Yes e fu utilizzata su diversi altri album, oltre a comparire in \"Olias of Sunhillow\" di Jon Anderson (1976).\nDi \"Yessongs\" fu anche realizzato un film omonimo distribuito anche nelle sale (successivamente pubblicato su VHS e poi anche su laser disc e DVD). Il video mostra parte del concerto al Rainbow Theater di Londra del 15 dicembre 1972. Solo due delle esecuzioni presenti nel film coincidono con quelle dell'album: \"Close To The Edge\" e, durante i titoli di coda, \"W\u00fcrm\", il finale di \"Starship Trooper\".\nDa notare che il film originale durava circa 135 minuti, ma nella versione messa in vendita su VHS e successivamente su dvd e bd la durata era di soli 72 minuti poi portata ad 84 nella versione BD rimasterizzata per i 40 anni di pubblicazioni.\nAl momento non risulta che esista un video con il film originale completo, si pu\u00f2 sperare che lo possegga ancora qualche collezionista e che prima o poi sia ripubblicato nella sua versione completa originale.\n\"Yessongs\" ha avuto un grande successo sia commerciale che di critica, raggiungendo la settima posizione nella classifica britannica, la dodicesima nella classifica statunitense e la nona in Italia."}
{"id": "209873", "revid": "125254255", "url": "https://it.wikipedia.org/wiki?curid=209873", "title": "Anthony Hopkins", "text": "Artista completo con studi di teatro classico con esperienza al Cardiff College of Drama e al National Theatre di Laurence Olivier, pittore e musicista, dopo una lunga gavetta televisiva negli anni settanta partecipa sul grande schermo a diverse trasposizioni di opere classiche fino a ottenere la fama mondiale. Nel 1992 vince il suo primo Premio Oscar al migliore attore protagonista con l'interpretazione di Hannibal Lecter nel film \"Il silenzio degli innocenti\" di Jonathan Demme, ruolo che ha ripreso anche nei successivi due film, \"Hannibal\" (2001) e \"Red Dragon\" (2002). Nel 2021 replica la vittoria grazie alla sua interpretazione in \"The Father - Nulla \u00e8 come sembra\". Ha ricevuto altre quattro candidature all'Oscar, rispettivamente per \"Quel che resta del giorno\" (1993), \"Gli intrighi del potere - Nixon\" (1995), \"Amistad\" (1997) e \"I due papi\" (2019).\nBiografia.\nLe origini.\nNato a Margam, sobborgo della zona industriale di Port Talbot nel sud del Galles, figlio unico di Richard e Muriel Hopkins, gestori di una panetteria. Frequent\u00f2 a Cowbridge la Cowbridge Grammar School, dove fin dall'inizio una lieve dislessia gli caus\u00f2 dei problemi conferendogli un atteggiamento schivo e introverso. I genitori decisero di mandarlo alla YMCA per favorire la sua socializzazione. Quando cominci\u00f2 a essere coinvolto nelle prime recite cap\u00ec che la recitazione avrebbe fatto parte della sua vita. Fu accettato al Welsh College of Music and Drama, grazie anche alla sua bravura nel suonare il pianoforte. Dopo due anni dovette partire per il servizio di leva. Una volta congedato si un\u00ec alla Manchester Library Theatre e alla Nottingham Repertory Company rispettivamente in qualit\u00e0 di assistente e poi di attore. Poi finalmente fu accettato nella Royal Academy of Dramatic Art. Dopo gli studi si un\u00ec a diverse compagnie teatrali fino alla fatidica svolta: l'audizione del 1965 presso il celeberrimo National Theatre, diretto da Laurence Olivier.\nI primi successi.\nLa ribalta ottenuta al National Theatre si concretizz\u00f2 nella sostituzione ufficiale di Sir Laurence Olivier in \"Danza di morte\" di August Strindberg. Il suo esordio cinematografico avvenne nel 1967 con una partecipazione in \"Il bus bianco\" di Lindsay Anderson. L'anno seguente imperson\u00f2 Riccardo Cuor di Leone a fianco di Peter O'Toole e Katharine Hepburn nel film \"Il leone d'inverno\" di Anthony Harvey; il successo del film fu clamoroso, sancito da due Oscar. Incominci\u00f2 per Sir Anthony Hopkins un periodo particolarmente brillante: recit\u00f2 in numerosi film per il cinema e in tv, senza abbandonare il teatro. Nel 1974, quando gli fu proposto di recitare a Broadway, la sua vita conobbe un'ulteriore importante svolta. Dal 1987 lavora incessantemente dividendo il suo tempo tra gli USA e l'Inghilterra, in produzioni cinematografiche, teatrali e televisive.\nIl maggior successo.\nNel 1991 raggiunge l'apice del successo con il ruolo di Hannibal Lecter, lo psichiatra assassino nel film \"Il silenzio degli innocenti\", grazie al quale vince il premio Oscar come miglior attore nel 1992. Nel film recita circa venticinque minuti, sicuramente una delle pi\u00f9 brevi recitazioni ad aver meritato la prestigiosa statuetta come miglior attore protagonista, ma fornisce una notevole prestazione in cui, come riporta la critica, \"l'espressione calma, l'aspetto distinto e la voce pacata sono tratti caratteristici che rendono ancora pi\u00f9 spaventosi i suoi improvvisi scoppi d'ira o di violenza\".. Nello stesso 1992 Hopkins interpreta il professor Abraham Van Helsing nel film \"Dracula di Bram Stoker\" di Francis Ford Coppola. Dopo il grande successo internazionale e la vittoria dell'Oscar, Hopkins torn\u00f2 a vestire i panni dello psichiatra cannibale in due occasioni: in \"Hannibal\" (2001), sequel de \"Il silenzio degli innocenti\", e nel prequel \"Red Dragon\" (2002), ambedue tratti dagli omonimi romanzi dello scrittore statunitense Thomas Harris.\nVenne nominato nuovamente al premio Oscar grazie alla sua interpretazione nel film \"Quel che resta del giorno\" accanto a Emma Thompson; l'anno successivo \u00e8 il padre di Brad Pitt in \"Vento di passioni\" e poi il presidente Richard Nixon ne \"Gli intrighi del potere - Nixon\" di Oliver Stone, ruolo che gli vale la terza candidatura all'Oscar. In seguito veste i panni del pittore Pablo Picasso in \"Surviving Picasso\". Tra le altre significative interpretazioni vi sono John Quincy Adams in \"Amistad\" (1997) di Steven Spielberg (quarta candidatura all'Oscar), Diego De La Vega ne \"La maschera di Zorro \"(1998) e William Parrish in \"Vi presento Joe Black\" (1998), dove torna a lavorare con Brad Pitt.\nNegli anni duemila partecipa in ruoli secondari ai film ' (2000) al fianco di Tom Cruise, \"Alexander\" (2004) con Colin Farrell e Angelina Jolie, \"Tutti gli uomini del re\" (2007) insieme con Jude Law e Sean Penn, e recita da protagonista in \"Indian - La grande sfida\" (2005), \"Il caso Thomas Crawford\" (2007), \"Quella sera dorata\" (2009). Nel 2007 scrive dirige e interpreta \"Slipstream - Nella mente oscura di H.\". Partecipa poi a \"Il rito\" e a \"Thor\" (2011) di Kenneth Branagh. Nel 2012 interpreta Alfred Hitchcock nel film biografico \"Hitchcock\" e l'anno successivo recita in \"Red 2\" e riprende il ruolo di Odino in '. Nel 2014 recita nel film kolossal \"Noah\" del regista Darren Aronofsky e nel 2015 partecipa ai thriller \"Premonitions\", \"Il caso Freddy Heineken\" e \"Go with Me - Sul sentiero della vendetta\". Dal 2016 recita nella serie televisiva creata da Jonathan Nolan: \"Westworld - Dove tutto \u00e8 concesso\". Sempre nel 2016 recita in \"Conspiracy - La cospirazione\" e nel film d'azione \"Autobahn - Fuori controllo\". Nel 2017 recita nel quinto capitolo della saga di Transformers intitolato \"Transformers - L'ultimo cavaliere\" diretto da Michael Bay e torna a interpretare insieme con Chris Hemsworth, Tom Hiddleston, Idris Elba, Mark Ruffalo e Benedict Cumberbatch, il ruolo di Odino in \"\", diretto dal regista Taika Waititi con protagonisti anche Tessa Thompson, Jeff Goldblum, Cate Blanchett e Karl Urban.\nNel 2019 interpreta papa Benedetto XVI nel film \"I due papi\" diretto da Fernando Meirelles; grazie a questa performance riceve grandi lodi dalla critica e dalla stampa mondiali, venendo candidato al Golden Globe e ottenendo, dopo 21 anni, la quinta candidatura al premio Oscar.\nNel 2020 \u00e8 il protagonista di \"The Father - Nulla \u00e8 come sembra\", diretto da Florian Zeller, dove interpreta un anziano ingegnere malato di demenza senile. La performance gli vale la vittoria del BAFTA e dell'Oscar al miglior attore, bissando il successo di ventinove anni prima. A 83 anni, 3 mesi e 26 giorni Hopkins \u00e8 il pi\u00f9 anziano interprete ad aver vinto la statuetta come miglior attore protagonista.\nVita privata.\nNegli anni settanta la sua vita privata attravers\u00f2 un periodo burrascoso: nel 1972 divorzi\u00f2 dalla moglie, l'attrice Petronella Barker, dalla quale aveva avuto una figlia, Abigail, nata nel 1968. Si rispos\u00f2 nel 1973 con l'assistente di produzione Jennifer Lynton, da cui poi divorzi\u00f2 nel 2002. Nel 1993 venne nominato cavaliere (Knights Bachelor), e ottenne il titolo di \"Sir\". . Nel 2003 si \u00e8 sposato con Stella Arroyave, attrice e produttrice.\n\u00c8 un vegetariano e un membro di spicco di Greenpeace, nonch\u00e9 patrono dell'organizzazione benefica Rehabilitation for Addicted Prisoners Trust. \nHopkins ha la sindrome di Asperger.\nDoppiatori italiani.\nNelle versioni in italiano dei suoi film, Anthony Hopkins \u00e8 stato doppiato da:\nDa doppiatore \u00e8 sostituito da:"}
{"id": "209880", "revid": "287204", "url": "https://it.wikipedia.org/wiki?curid=209880", "title": "Enrico VIII", "text": ""}
{"id": "209881", "revid": "1652635", "url": "https://it.wikipedia.org/wiki?curid=209881", "title": "Arsenale", "text": "Il termine arsenale (nome completo arsenale militare), indica lo stabilimento adibito alla costruzione, alla riparazione, all'immagazzinamento e alla fornitura delle armi e delle munizioni. Se si ci riferisce al luogo in cui si costruiscono navi militari (in qualche caso anche commerciali) o le si riparano e sottopongono a manutenzione, in questo caso \u00e8 definito Arsenale marittimo\nLa parola \"arsenale\" proviene dall' \u062f\u0627\u0631 \u0627\u0644\u0635\u0646\u0627\u0639\u0629 (\"D\u0101r al-\u1e63in\u0101\u02bfa\"), ovvero \"sede d'industria\" o \"casa del mestiere\", da cui derivano, attraverso la mediazione del veneziano, le parole darsena e, quindi, \"arsenale\". La diffusione del termine in altre 14 lingue deriva dall'enorme popolarit\u00e0 che l'Arsenale di Venezia ottenne negli ultimi anni del XVI secolo (periodo di massima operosit\u00e0).\nLa produzione di armi.\nSolitamente un grande arsenale era suddiviso in:\nUn arsenale di prima classe, che poteva rinnovare materiali ed equipaggiamento di un grande esercito, comprendeva una fucina per cannoni, una fabbrica di carri, un laboratorio per le armi leggere e la produzione di munizioni, una fabbrica di armi leggere, una fabbrica di tende, sellerie e finimenti e una fabbrica di polvere da sparo. Oltre a ci\u00f2 doveva possedere ampi magazzini.\nIn un arsenale di seconda classe le fabbriche erano rimpiazzate da laboratori. La situazione di un arsenale dovrebbe essere governata da considerazioni strategiche. Un arsenale di prima classe doveva essere situato nella base di operazioni e rifornimento, al sicuro dagli attacchi, non troppo vicino al confine, e in posizione tale da potervi far affluire rapidamente le risorse della nazione. L'importanza di un ampio arsenale era tale che le sue difese dovevano essere della stessa scala di quelle di una grossa fortezza.\nArsenali.\nDal punto di vista architettonico pregevole \u00e8 l'arsenale di Berlino che venne fatto costruire tra il 1694 e il 1706 da Federico I, che divenne il primo re di Prussia.\nAnche l'arsenale di Torino \u00e8 un edificio grandioso, con due cortili, iniziato nel 1659 da Carlo Emanuele II, continuato da Vittorio Amedeo II, e terminato solamente nel 1890."}
{"id": "209882", "revid": "38120", "url": "https://it.wikipedia.org/wiki?curid=209882", "title": "15-XX", "text": "15-XX \u00e8 la sigla della sezione di livello 1 dello schema di classificazione\nMSC dedicata ad algebra lineare, algebra multilineare e teoria delle matrici.\nQuesta pagina presenta la struttura ad albero delle sue sottocategorie dei livelli intermedio e dettagliato."}
{"id": "209884", "revid": "767487", "url": "https://it.wikipedia.org/wiki?curid=209884", "title": "Alan White (batterista 1949)", "text": "\u00c8 un batterista rock, celebre soprattutto per gli oltre quarant'anni di permanenza nel gruppo rock progressivo britannico Yes. Ha collaborato con diversi altri artisti di notevole fama, inclusi gli ex Beatles John Lennon e George Harrison.\nBiografia.\nNato a Pelton, nella contea di Durham nel nord dell'Inghilterra, White inizi\u00f2 a sei anni a suonare il pianoforte. A tredici anni, passato alla batteria, suonava gi\u00e0 in luoghi pubblici con una piccola \"band\" della zona di Newcastle. Negli anni sessanta collabor\u00f2 con numerosi gruppi, finch\u00e9, nel 1968, entr\u00f2 con Steve Winwood nel gruppo Ginger Baker's Air Force. Nel 1969 fu chiamato da John Lennon, che gli chiese di suonare con la Plastic Ono Band in un concerto da cui fu tratto l'album dal vivo \"Live Peace in Toronto 1969\". Sempre con Lennon suon\u00f2 la batteria nel leggendario album \"Imagine\" e nel singolo \"Instant Karma!\". Successivamente, Lennon present\u00f2 White anche a George Harrison, che lo volle alla batteria per il suo album \"All Things Must Pass\".\nNel 1972, mentre era in tour con Joe Cocker, White fu invitato a unirsi agli Yes per concludere alcune date del tour di \"Close to the Edge\". Si esib\u00ec per la prima volta con il gruppo alla prima data statunitense della tourn\u00e9e. Si dice che White riusc\u00ec a imparare tutto il complesso repertorio del gruppo in soli tre giorni. White fu preso in prova per tre mesi, e da allora \u00e8 apparso su tutti gli album degli Yes.\nNegli Yes, oltre a suonare la batteria, White ha suonato il pianoforte in alcuni brani e partecipato sporadicamente come compositore. Per esempio, \"In the Presence Of\", uno dei brani di punta dell'album degli Yes \"Magnification\", \u00e8 basato su un riff di pianoforte composto da White. E in \"Owner of a Lonely Heart\", brano d'apertura dell'album \"90125\", compose la partitura per sintetizzatore insieme all'ingegnere del suono Keith Spencer-Allen. Fu poi proprio White a suggerire il nome di Spencer a Vangelis, che ne scelse la voce in \"Albedo 0.39\".\nWhite ha al proprio attivo anche un album solista, \"Ramshackled\" (1975), alla realizzazione del quale hanno partecipato anche altri membri degli Yes.\nNel 2011 esce l'album \"Levin Torn White\", suonato da Tony Levin, David Torn e Alan White. Levin e Torn nel 1998 avevano registrato un disco con Bill Bruford, altro storico batterista degli Yes, ossia \"Bruford Levin Upper Extremities\".\nAppassionato di calcio, \u00e8 tifoso accanito del .\nDagli anni ottanta White ha lasciato il Regno Unito per trasferirsi negli Stati Uniti, dove tuttora vive nella metropoli di Seattle."}
{"id": "209897", "revid": "1494169", "url": "https://it.wikipedia.org/wiki?curid=209897", "title": "Il silenzio degli innocenti", "text": ""}
{"id": "209898", "revid": "1543377", "url": "https://it.wikipedia.org/wiki?curid=209898", "title": "Vladimir Krutov", "text": "Carriera.\nConsiderato uno dei migliori giocatori degli anni ottanta, con Igor' Larionov e Sergej Makarov formava la linea KLM.\nA livello di club, Krutov ha giocato per il CSKA Mosca dal 1978 al 1989, e successivamente fu uno dei primi giocatori russi a militare nella NHL, nelle file dei Vancouver Canucks nel 1989. Dopo quella sua unica stagione in nord America, Krutov torn\u00f2 in Europa, dove milit\u00f2 in piccole squadre fino al ritiro nel 1996.\nCon la squadra nazionale sovietica, Krutov vinse la Canada Cup del 1981 e due ori olimpici, a e , a cui si aggiunge il bronzo di . Conquist\u00f2 sei titoli mondiali (1981, 1982, 1983, 1986, 1989, 1990), un argento (1987) e un bronzo (1985).\n\u00c8 scomparso nel 2012 all'et\u00e0 di 52 anni a seguito di un'emorragia interna."}
{"id": "209899", "revid": "599013", "url": "https://it.wikipedia.org/wiki?curid=209899", "title": "Montefalco Sagrantino", "text": "Il Montefalco Sagrantino o Sagrantino di Montefalco \u00e8 un vino DOCG prodotto nel comune di Montefalco, e parte di quelli di Bevagna, Gualdo Cattaneo, Castel Ritaldi e Giano dell'Umbria in provincia di Perugia.\nTipologie di vino.\nIl disciplinare prevede la produzione di Sagrantino di Montefalco e passito. \nStoria.\nIl Montefalco Sagrantino ottiene il riconoscimento della DOC il 30 ottobre 1979 e il 5 novembre 1992 quello della DOCG. Dal 1981 i vini di Montefalco (Montefalco Rosso, Montefalco Rosso Riserva, Montefalco Bianco, Montefalco Sagrantino) sono tutelati dal Consorzio Tutela Vini Montefalco.\nAbbinamenti consigliati.\nFormaggi stagionati, carni alla griglia, stufate e brasate, cacciagione nobile.\nAnteprima Sagrantino.\nLa nuova annata di Montefalco Sagrantino secco e passito viene presentata alla stampa nazionale ed internazionale di settore in occasione di \u201cAnteprima Sagrantino\u201d, evento promosso ed organizzato dal Consorzio Tutela Vini Montefalco con l\u2019obiettivo di illustrare alla stampa le caratteristiche dell\u2019annata che sta per essere messa in commercio."}
{"id": "209901", "revid": "16073", "url": "https://it.wikipedia.org/wiki?curid=209901", "title": "Ivan Goncharov", "text": ""}
{"id": "209905", "revid": "2051102", "url": "https://it.wikipedia.org/wiki?curid=209905", "title": "AgustaWestland", "text": "AgustaWestland S.p.A \u00e8 stata una societ\u00e0 controllata da Finmeccanica S.p.a. che ne possedeva l'intera propriet\u00e0. Attiva nella progettazione, realizzazione e costruzione di elicotteri. Azienda multinazionale italo-britannica, AgustaWestland \u00e8 nata nel luglio 2000 quando Finmeccanica e GKN hanno fuso le rispettive controllate specializzate nella produzione di elicotteri (Agusta e GKN-Westland Helicopters) per formare AgustaWestland della quale ognuna possedeva il 50% delle azioni. In seguito Finmeccanica ha rilevato la parte di GKN nel 2004 per 1,06 miliardi di sterline. Dal 1 gennaio 2016 le attivit\u00e0 di AgustaWestland sono confluite nel settore elicotteri di Finmeccanica, successivamente divenuta la divisione elicotteri di Leonardo.\nStoria.\nAll'inizio del 2010, l'AgustaWestland ha acquisito il costruttore polacco di elicotteri PZL-\u015awidnik.\nNel settembre 2012, AgustaWestland e Northrop Grumman hanno annunciato la firma di un accordo di partnership per partecipare unite al concorso per la fornitura dell'elicottero Combat Rescue per l'U.S. Air Force e per il nuovo elicottero presidenziale statunitense, Marine One della U.S. Navy.\nNel marzo 2013, AgustaWestland ha annunciato il suo Project Zero, un dimostratore tecnologico di convertiplano a propulsione ibrida. Il dimostratore a pilotaggio remoto ha effettuato il primo volo vincolato nel giugno 2011 presso lo stabilimento di Cascina Costa in provincia di Varese. Secondo la societ\u00e0, l'aeromobile \"Non \u00e8 dotato di impianti idraulici, non brucia combustibili fossili ed \u00e8 a emissioni zero\u201d.\nControversie.\nIn alcune parti di elicotteri si \u00e8 trovato amianto. Questo dettaglio \u00e8 emerso soprattutto in fase di manutenzione. Solo dopo l'avvio delle indagini di polizia l'azienda avrebbe diffuso un elenco delle parti contaminate.\nProdotti.\nCh47"}
{"id": "209910", "revid": "1982", "url": "https://it.wikipedia.org/wiki?curid=209910", "title": "Johann Arfvedson", "text": ""}
{"id": "209911", "revid": "1719392", "url": "https://it.wikipedia.org/wiki?curid=209911", "title": "Particolato", "text": "Il particolato (o pi\u00f9 raramente particellato), nella chimica ambientale, indica l'insieme delle sostanze solide o liquide sospese in aria (con la quale formano una miscela detta \"aerosol atmosferico\") che hanno dimensioni che variano da pochi nanometri a 100 \u00b5m.\nIl particolato \u00e8 uno degli inquinanti pi\u00f9 frequenti nelle aree urbane. Esempi di sostanze presenti nel particolato sono fibre naturali e artificiali, pollini, spore, particelle carboniose, metalli, silice e inquinanti liquidi.\nL'origine di tali sostanze pu\u00f2 essere naturale o associata all'attivit\u00e0 umana. Il particolato pu\u00f2 trovarsi sia in luoghi aperti sia in luoghi chiusi, ma generalmente la sua concentrazione \u00e8 maggiore nei luoghi chiusi (ad esempio nelle abitazioni e nei luoghi di lavoro) e in aree urbane e industriali, o dove si svolgono in generale attivit\u00e0 umane pi\u00f9 o meno \"inquinanti\".\nIl particolato \u00e8 pericoloso per la salute umana e di altri esseri viventi. In particolare, l'Agenzia internazionale per la ricerca sul cancro (IARC) e l'Organizzazione mondiale della sanit\u00e0 (OMS) hanno classificato il particolato come carcinogeno, ovvero in grado di causare tumori o favorirne l'insorgenza e la propagazione. Diversi studi indicherebbero un ruolo dell'inquinamento atmosferico nella diffusione e nella persistenza dei virus in sospensione nell'atmosfera dimostrata nel 2002 in occasione dell'infezione di SARS in Cina. \u00c8 stato inoltre definito come la forma pi\u00f9 pericolosa di inquinamento atmosferico, a causa della sua capacit\u00e0 di penetrare nei polmoni e nel sangue, causando quindi attacchi cardiaci, malattie respiratorie, e morte prematura. In particolare, risulta essere la sesta causa di morte prematura nel mondo.\nIl particolato pu\u00f2 inoltre avere un impatto negativo sul clima e sulle precipitazioni.\nNelle ipotesi sulle cause dell'estinzione di massa del Cretaceo-Paleocene, un considerevole aumento del particolato atmosferico (come conseguenza di eruzioni vulcaniche o dell'impatto di un asteroide) \u00e8 spesso indicato tra le cause che hanno determinato tale estinzione.\nAltre definizioni e terminologie.\nComunemente, il termine \"particolato\" \u00e8 invece utilizzato con un significato pi\u00f9 restrittivo, riferendosi al particolato costituito dalle solide particelle solide e di origine antropica.\nLo stesso termine \u00e8 utilizzato anche con un significato pi\u00f9 ampio, per riferirsi non solo al cosiddetto particolato atmosferico, ovvero presente nell'atmosfera terrestre, ma anche al particolato presente all'interno di un gas qualsiasi.\nIl particolato atmosferico \u00e8 spesso indicato con molti nomi comuni a seconda della sua natura: polvere, fuliggine e caligine per quelle solide e nebbia per quelle liquide.\nClassificazione.\nIl particolato \u00e8 solitamente classificato in base alle dimensioni delle particelle. Ogni campione di particolato contiene infatti particelle aventi dimensioni differenti. Si parla di \"particolato grossolano\" nel caso di particolato avente particelle con diametro aerodinamico maggiore di 2,5\u00a0\u00b5m, mentre si parla di \"particolato fine\" nel caso di particolato avente particelle con diametro aerodinamico minore di 2,5\u00a0\u00b5m.\nIl particolato caratterizzato da particelle pi\u00f9 grossolane (tra 50\u00a0\u00b5m e 100\u00a0\u00b5m circa) \u00e8 identificato dal termine \"Polveri Totali Sospese\" (o TSP, dall'inglese \"Total Suspended Particles\").\nCiascun insieme di particelle di particolato rientrati in un determinato intervallo di dimensioni delle particelle \u00e8 indicato inoltre dalla sigla \"PM\" (dall'inglese \"particulate matter\") seguito da un numero che indica l'intervallo dei valori che assume il diametro aerodinamico di ciascuna particella.\nIn particolare, si distingue in:\nViene inoltre talvolta definita la frazione del particolato compreso tra 2,5\u00a0\u00b5m e 10\u00a0\u00b5m, indicata dalla sigla PM10-2,5 e che corrisponde alla frazione del particolato PM10 senza considerare la frazione del particolato PM2,5.\nPer dimensioni ancora inferiori si parla di particolato ultrafine (UFP o UP o PUF); tale frazione \u00e8 in grado di penetrare profondamente nei polmoni fino agli alveoli; vi sono discordanze tra le fonti per quanto riguarda la loro definizione, per quanto sia pi\u00f9 comune e accettata la definizione di UFP come PM0,1 piuttosto che come PM1:\nHinds suddivide il particolato in tre categorie generiche, anche a seconda del meccanismo di formazione:\nLa distinzione non \u00e8 cos\u00ec netta per ragioni sperimentali. Dato che non \u00e8 possibile campionare esattamente tutte le particelle con diametro inferiore a 10 \u00b5m e scartare le altre, la Environmental Protection Agency (EPA) ha definito dei parametri geometrici relativi agli strumenti di misura e dei parametri relativi ai flussi di prelievo; poi, in base a questi parametri, tutto il particolato raccolto viene denominato PM10 anche se una parte delle particelle campionate avr\u00e0 dimensioni maggiori. Analogamente per il PM2,5.\nA seconda della capacit\u00e0 di attraversare il sistema respiratorio umano, si distingue inoltre tra:\nUn'ulteriore classificazione del particolato \u00e8 data dall'Environmental Protection Agency (EPA), che distingue il particolato in \"condensabile\" (CON), \"filtrabile\" (FIL) e \"primario\" (PRI), dove il particolato primario \u00e8 dato dalla somma del particolato condensabile e filtrabile. Inoltre il PM2,5 \u00e8 indicato spesso dall'EPA con la sigla \"PM25\", senza punto decimale, per cui si ha:\nComposizione chimica.\nPer quanto riguarda la composizione chimica del materiale particolato, \u00e8 possibile individuare tre classi principali:\nQueste componenti, che insieme costituiscono il materiale particolato, presentano dimensioni diverse e quindi contribuiscono in maniera differente al PM2,5 o al PM10.\nIn particolare, le particelle pi\u00f9 piccole sono costituite generalmente da vapori metallici, organici e frazione carboniosa, mentre le particelle pi\u00f9 grossolane sono costituite generalmente da cristalli presenti naturalmente nella crosta terrestre e polveri provenienti dall'inquinamento veicolare e dalle industrie.\nOrigini del particolato.\nLe principali fonti di particolato sono:\nSecondo l'agenzia europea dell'ambiente, la combustione per riscaldamento degli edifici risulta essere la principale fonte di PM10 e PM2,5, in aumento nel periodo 2003\u20132015 e pari al triplo dei trasporti.\nInoltre, una parte rilevante del PM10 presente in atmosfera deriva dalla trasformazione in particelle liquide o solide di alcuni gas (composti dell'azoto e dello zolfo) emessi da attivit\u00e0 umane.\nLe fonti del particolato atmosferico si possono classificare inoltre in \"fonti primarie\" e \"fonti secondarie\":\nGli elementi che concorrono alla formazione di questi aggregati sospesi nell'aria sono numerosi e comprendono fattori sia naturali sia antropici (ovvero causati dall'uomo), con diversa pericolosit\u00e0 a seconda dei casi.Fra i fattori naturali vi sono ad esempio:\nFra i fattori antropici all'origine di gran parte degli inquinanti atmosferici vi sono:\nIl rapporto fra fattori naturali e antropici \u00e8 molto differente a seconda dei luoghi. \u00c8 stato stimato che in generale le sorgenti naturali contribuiscono per il 94% del totale lasciando il resto al fattore umano. Tuttavia queste proporzioni cambiano notevolmente nelle aree urbane dove l'apporto preponderante \u00e8 determinato senza dubbio dal traffico stradale e dal riscaldamento domestico.\nAltro aspetto riguarda la composizione di queste polveri. In genere il particolato prodotto da processi di combustione, sia di origine naturale sia antropica, \u00e8 caratterizzato dalla presenza preponderante di carbonio e di prodotti della combustione e si definisce pertanto \"particolato carbonioso\". Esso \u00e8 considerato, in linea di massima e con le dovute eccezioni, pi\u00f9 nocivo nel caso in cui sia prodotto dalla combustione di materiali organici particolari quali ad esempio le plastiche, perch\u00e9 pu\u00f2 inglobare facilmente sostanze tossiche cos\u00ec originate (composti organici volatili, diossine, ecc.).\nPer quanto riguarda i particolati \"naturali\", molto dipende dalla loro natura, in quanto si va da particolati aggressivi per le infrastrutture quale l'aerosol marino (fenomeni di corrosione e danni a strutture cementizie e metalliche), a particolati nocivi come terra, pollini, fumo da incendi boschivi per finire con particolati estremamente nocivi come le microfibre di amianto.\nUn'altra fonte sono le ceneri vulcaniche disperse nell'ambiente dalle eruzioni che sono spesso all'origine di problemi respiratori nelle zone particolarmente esposte e seppure di rado possono raggiungere quantit\u00e0 tali che, proiettate ad alta quota, rimangono nell'atmosfera per mesi o anni e sono in grado di modificare radicalmente il clima per periodi pi\u00f9 o meno lunghi (v. Santorini, Tambora, Krakatoa).\nFonti antropiche.\nLa questione \u00e8 molto dibattuta. In generale, negli impianti di combustione non dotati di tecnologie specifiche, pare accertato che il diametro delle polveri sia tanto minore quanto maggiore \u00e8 la temperatura di esercizio.\nIn qualunque impianto di combustione (dalle caldaie agli inceneritori fino ai motori delle automobili e dei camion) un innalzamento della temperatura (al di sotto comunque di un limite massimo) migliora l'efficienza della combustione e dovrebbe perci\u00f2 diminuire la quantit\u00e0 complessiva di materiali parzialmente incombusti (dunque di particolato).\nLo SCENIHR (\"Scientific Committee on Emerging and Newly Identified Health Risks\"), comitato scientifico UE che si occupa dei nuovi/futuri rischi per la salute, considera i motori a gasolio e le auto con catalizzatori freddi o danneggiati i massimi responsabili della produzione di nanoparticelle.\nLo SCHER (\"Scientific Committee on Health and Environmental Risks\", Comitato UE per i rischi per la salute e ambientali) afferma che le maggiori emissioni di polveri fini (questa la dicitura usata, intendendo PM2,5) \u00e8 data dagli scarichi dei veicoli, dalla combustione di carbone o legna da ardere, processi industriali e altre combustioni di biomasse.\nDiffusione.\nL'inquinamento da particolato derivante dalla combustione di combustibili fossili da parte di mezzi di trasporto e industriali tende a essere maggiore in aree metropolitane densamente popolate in paesi in via di sviluppo, come Delhi e Pechino.\nAustralia.\nL'inquinamento da PM10 nelle aree di estrazione del carbone in Australia, come la Latrobe Valley nel Victoria e la regione di Hunter nel Nuovo Galles del Sud, \u00e8 aumentato in modo significativo nel periodo 2004-2014. Sebbene l'aumento non si sia aggiunto significativamente alle statistiche sul mancato raggiungimento degli obiettivi nazionali, il tasso di aumento \u00e8 aumentato ogni anno nel periodo 2010-2014.\nCina.\nIl livello di particolato nella citt\u00e0 di Pechino ha raggiunto il suo massimo storico, pari a 993 \u00b5g/m3, il 12 gennaio 2013.\nPer monitorare la qualit\u00e0 dell'aria della Cina meridionale, il consolato americano di Canton ha installato un monitor di PM2,5 sull'isola di Shamian, che mostra le letture sul suo sito web ufficiale e sui social network.\nEuropa.\nSecondo i dati dell'APAT (\"Agenzia per la protezione dell'ambiente\") (oggi ARPA regionali) riferiti al 2003, la produzione di PM10 in Italia deriverebbe: per il 49% dai trasporti; per il 27% dall'industria; per l'11% dal settore residenziale e terziario; per il 9% dal settore agricoltura e foreste; per il 4% dalla produzione di energia. \nSecondo uno studio del CSST su incarico dell'Automobile Club d'Italia, sul totale delle emissioni di PM10 in Italia il 29% deriverebbe dagli autoveicoli a gasolio, e in particolare l'8% dalle automobili in generale e l'1-2% dalle auto Euro3 ed Euro4.\nBisogna considerare che a partire dal 2009 la totalit\u00e0 dei carburanti da autotrazione in vendita in Europa \u00e8 senza zolfo (ossia con quantit\u00e0 di zolfo entro le 10 ppm): essendo lo zolfo un elemento rilevante nella formazione del particolato, ci\u00f2 dovrebbe contribuire alla riduzione di emissioni dello stesso, oltre che degli ossidi di zolfo, la cui riduzione \u00e8 lo scopo principale. Inoltre, in Europa si stanno diffondendo (sono necessari per i veicoli dotati di filtro attivo antiparticolato) oli lubrificanti motore a basso contenuto di ceneri (specifiche ACEA C3) che contribuiscono a contenere ulteriormente la formazione di particolato.\nDal documento dell'EEA \"Air Quality in Europe - report 2019\" risulta evidente che il maggior numero di citt\u00e0 europee dove sono stati registrati elevati livelli di particolato si trovano in Italia e nell'Europa Orientale.\nEffetti.\nSulla salute.\nIl particolato ha effetti diversi sulla salute umana e animale a seconda dell'origine (naturale, antropica, ecc.) e delle dimensioni delle polveri. In taluni casi (si pensi all'aerosol marino), l'effetto pu\u00f2 essere benefico, ma nella maggior parte dei casi il particolato ha effetti negativi sulla salute umana, anche mortali. In particolare, le particelle di dimensioni minori di 10\u00a0\u03bcm sono potenzialmente pi\u00f9 pericolose, in quanto possono penetrare i polmoni e addirittura essere convogliate all'interno del flusso sanguigno.\nL'Organizzazione Mondiale della Sanit\u00e0, basandosi su dati raccolti nel 2008, ha stimato che le polveri fini siano responsabili di circa 2 milioni di decessi nel mondo all'anno. Le polveri fini causano 22\u00a0000-52\u00a0000 morti all'anno negli USA (dati del 2000) e in Europa contribuiscono a circa 370\u00a0000 morti premature (dati 2005) o circa 400\u00a0000 (secondo dati pi\u00f9 recenti).\nUno studio del 2013, svolto su 300\u00a0000 persone e pubblicato su \"Lancet Oncology\", mostra che per ogni incremento di 5\u00a0\u00b5g/m\u00b3 di PM 2,5 nell'aria, il rischio relativo di ammalarsi di tumore al polmone aumenta del 18%, mentre cresce del 22% a ogni aumento di 10\u00a0\u00b5g/m\u00b3 di PM 10.\nNell'ottobre 2013 l'Agenzia internazionale per la ricerca sul cancro (IARC) ha inserito l'inquinamento ambientale e le polveri fini nel gruppo 1, cio\u00e8 fra i cancerogeni per l'uomo.\nSecondo le linee guida dell'OMS del 2005 sulla qualit\u00e0 dell'aria, riducendo i PM 10 da 70 a 20\u00a0\u00b5g/m\u00b3, si potrebbe ridurre la mortalit\u00e0 nelle citt\u00e0 inquinate del 15% all'anno.\nTra i disturbi attribuiti al particolato fine e ultrafine (PM10 e soprattutto PM2,5) vi sono patologie acute e croniche a carico dell'apparato respiratorio (asma, bronchiti, enfisema, allergia, tumori) e cardio-circolatorio (aggravamento dei sintomi cardiaci nei soggetti predisposti).\n\u00c8 stato inoltre evidenziata una correlazione tra concentrazione di particolato e maggiore probabilit\u00e0 di contrarre la COVID-19, cos\u00ec come altre infezioni da virus. Le particelle del particolato, infatti, fungerebbero da vettore per i virus, che, attaccandosi alle particelle, sono trasportati anche su lunghe distanze, in maniera analoga a quanto avviene per le sostanze chimiche trasportate dal particolato.\nIn particolare, alcuni studi apparsi su riviste \"pre-print\" e poi pubblicati su prestigiose riviste scientifiche internazionali hanno stimato, attraverso complessi modelli di \"Depp Learning,\" nuovi valori soglia dei particolati in grado di coadiuvare l'effetto avverso del virus.\nSull'ambiente.\nIl particolato atmosferico produce vari effetti negativi sull'ambiente circostante:\nIl pulviscolo ha effetti nella propagazione e nell'assorbimento delle radiazioni solari, sulla visibilit\u00e0 atmosferica e nei processi di condensazione del vapore acqueo (favorendo smog e nebbie).\nL'aumento dell'inquinamento ha causato negli ultimi anni la formazione di un fenomeno noto come oscuramento globale, che consiste in una graduale riduzione dell'intensit\u00e0 dell'irraggiamento diretto sulla superficie terrestre (a causa della maggior diffusione della luce dovuta a una maggior quantit\u00e0 di aerosol atmosferico), risultante in un lieve raffreddamento della superficie terrestre. Tale fenomeno, che varia a seconda delle aree coinvolte, \u00e8 stato osservato a partire dagli anni 1950 e ha fino a ora compensato (e dunque attenuato) parzialmente gli effetti del riscaldamento globale, in termini difficilmente quantificabili. La diminuzione dell'emissione di particolato in atmosfera in aree come l'Europa sta riducendo tale fenomeno.\nVelocit\u00e0 di deposizione.\nLe particelle sono caratterizzate da una velocit\u00e0 di deposizione al suolo che varia con le dimensioni. La curva della velocit\u00e0 \u00e8 caratterizzata da due fattori: la deposizione per gravit\u00e0, che riguarda le particelle pi\u00f9 massive, e la deposizione per diffusione, che riguarda le particelle pi\u00f9 piccole.\nIn particolare quest'ultima modalit\u00e0 non \u00e8 da considerare come una diffusione molecolare, perch\u00e9 altrimenti i movimenti verso l'alto compenserebbero esattamente quelli verso il basso. La differenza principale \u00e8 che la gravit\u00e0 ha ancora un effetto di trascinamento netto verso il basso, effetto che risulta maggiore sulle particelle soggette alla diffusione rispetto a quelle relativamente ferme. Inoltre lo strato limite planetario costituisce una barriera oltre la quale risulta difficile che le particelle riescano a penetrare e quindi la diffusione netta risulta squilibrata verso il basso.\nIn corrispondenza di un diametro compreso tra 0,3-0,4\u00a0\u03bcm c'\u00e8 il minimo della velocit\u00e0 di deposizione, dovuto al fatto che in tale regione entrambi gli effetti della diffusione e della caduta per gravit\u00e0 non sono ancora importanti.\nMisure di sicurezza.\nUna forma di prevenzione dell'inquinamento da particolato \u00e8 la regolamentazione attraverso norme nazionali da parte dei governi, che solitamente fissano dei limiti di concentrazione massima che devono essere rispettati da persone fisiche o giuridiche (ad esempio aziende manifatturiere, fabbricanti di mezzi di trasporto, utenze domestiche, ecc.) che sono coinvolti nella produzione di particolato.\nOltre alle norme legislative, esistono diversi standard e linee guida che hanno lo scopo di fornire delle indicazioni pratiche per la prevenzione e protezione dall'inquinamento di particolato. Tali standard e linee guida sono generalmente considerati dai governi per fissare i limiti di legge consentiti. In particolare l'Organizzazione internazionale per la normazione (ISO) pubblica e sviluppa, tra l'altro, diversi standard che riguardano i metodi per la misurazione e caratterizzazione del particolato e sulle tecnologie utilizzate per l'abbattimento del particolato e per la protezione delle vie respiratorie.\nL'adeguamento a tali normative o standard, e in generale la prevenzione e protezione dal rischio particolato, \u00e8 svolto utilizzando tecnologie e metodologie differenti a seconda dell'origine del particolato.\nNell'ambito dell'industria, l'abbattimento del particolato negli effluenti avviene attraverso apposite apparecchiature di separazione, che includono: cicloni, scrubber, filtri a sacchi, precipitatori elettrostatici, ecc. Ciascun tipo di apparecchiatura \u00e8 in grado di abbattere particolato entro un certo intervallo di dimensioni delle particelle (PM), per cui generalmente si utilizza una combinazione di pi\u00f9 apparecchiature in serie al fine di eliminare sia le particelle fini sia le particelle pi\u00f9 grossolane.\nNell'ambito dei trasporti, \u00e8 luogo di dibattito l'efficacia dei filtri antiparticolato per i motori Diesel.\nOltre ai metodi di prevenzione, sono utilizzati metodi di controllo del particolato, quali ad esempio la misurazione della concentrazione del particolato in aria attraverso dispositivi fissi o portatili.\nQuando la prevenzione non \u00e8 sufficiente a minimizzare il rischio da particolato, ovvero la misurazione rileva una concentrazione di particolato elevata, un metodo per proteggersi dal rischio \u00e8 l'adozione di opportune misure di protezione, quali ad esempio maschere filtranti antiparticolato FFP3 e filtro di tipo HEPA negli ambienti chiusi usati anche nelle sale operatorie e nei reparti di malattie infettive degli ospedali, il particolato entra nelle case mal coibentate (spifferi); i rilevatori di polveri fini tipo home a tecnologia laser (di limitate dimensioni e costo) a rilevazione istantanea aiutano la prevenzione al chiuso (es. sapere quando sostituire i filtri HEPA o se \u00e8 il caso di usarli in casa, ufficio...) e all'aperto (es. capire se \u00e8 utile usare una maschera antiparticolato FFP3 o FFP2).\nLegislazione.\nA causa degli effetti altamente tossici sulla salute del particolato, la maggior parte dei governi ha creato regolamenti sia per le emissioni consentite da determinati tipi di fonti di inquinamento (veicoli a motore, emissioni industriali, ecc.), sia per la concentrazione ambientale di particolato.\nNel 2006 l'Organizzazione mondiale della sanit\u00e0 (OMS), riconoscendo la correlazione fra esposizione alle polveri fini e insorgenza di malattie cardiovascolari e l'aumentare del danno arrecato all'aumentare della finezza delle polveri, ha indicato il PM2,5 come misura aggiuntiva di riferimento delle polveri fini nell'aria e ha abbassato i livelli di concentrazione massimi \"consigliati\" a 20 e 10 microgrammi/m\u00b3 rispettivamente per PM10 e PM2,5.\nI limiti per la concentrazione di PM10 e PM2,5 nell'aria sono cos\u00ec stabiliti:\nLa sensibilit\u00e0 degli attuali strumenti di controllo sulle emissioni apprezza ordini di grandezza del micrometro. Per rilevare particelle ancora pi\u00f9 fini \u00e8 necessario utilizzare strumenti di laboratorio molto sofisticati e costosi, e su questa categoria di polveri non esistono limiti di legge (che operativamente non potrebbero essere fatti rispettare alla luce della tecnologia attuale).\nIn Europa.\nAl PM10 fanno riferimento alcune normative (fra cui le direttive europee 2008/50/CE sulla qualit\u00e0 dell'aria ambiente e per un'aria pi\u00f9 pulita in Europa e quelle sulle emissioni dei veicoli), tuttavia tale parametro si sta dimostrando relativamente grossolano, dato che sono i PM2,5 e i PM1 (anche se comunque correlati al PM10) ad avere i maggiori effetti negativi sulla salute umana e animale. Per le emissioni di impianti industriali (fabbriche, centrali, inceneritori) il riferimento \u00e8 ancora pi\u00f9 grossolano (le Polveri Sospese Totali PTS), e si riferisce solamente al peso totale delle polveri e non alla loro dimensione.\nNell'aprile 2008 l'Unione europea ha adottato definitivamente una nuova direttiva (2008/50/EC) che detta limiti di qualit\u00e0 dell'aria con riferimento anche alle PM 2,5.\nTale direttiva \u00e8 stata recepita dalla legislazione italiana con il D. Lgs. n. 155/2010, che abroga numerosi precedenti decreti tra cui il D.M. n. 60 del 2 aprile 2002 recante recepimento della direttiva 1999/30/CE del 22 aprile 1999 del Consiglio concernente i valori limite di qualit\u00e0 dell'aria ambiente per il biossido di zolfo, il biossido di azoto, gli ossidi di azoto, le particelle e il piombo e della direttiva 2000/69/CE relativa ai valori limite di qualit\u00e0 dell'aria ambiente per il benzene e il monossido di carbonio.\nLa riduzione del particolato \u00e8 da decenni un obiettivo della politica europea e mondiale. Fra il 1990 e il 2010, l'emissione totale annua di PM10 e PM2,5 in Europa \u00e8 diminuita di circa il 25%, da quasi 3 milioni di tonnellate annue a circa 2. Risulta per\u00f2 una grande variabilit\u00e0 fra paesi, per esempio il PM2,5 \u00e8 sceso del 90 % in Repubblica Ceca ma salito del 120% in Finlandia.\nNel 2013, la Commissione ha dichiarato l'intenzione di ridurre le emissioni (l'impatto) di PM2,5 del 50% entro il 2030.\nI limiti annuali e giornalieri risultano violati in pi\u00f9 zone dell'Europa. In particolare si hanno i maggiori scostamenti rispetto ai valori limite indicati dall'OMS e dall'Unione europea nei seguenti Stati:\nSecondo i dati raccolti nel 2012, i limiti giornalieri risultano superati in larga parte d'Europa.\nLa Commissione europea sollecita i paesi a rispettare i valori limite di qualit\u00e0 dell'aria dell'UE per il particolato e ricorre contro tali Stati alla Corte di giustizia.\nIl rilevamento inquinanti \u00e8 disciplinato dal documento: APAT Agenzia per la Protezione dell'Ambiente e per i servizi Tecnici (oggi ARPA regionali), Linee guida per la predisposizione delle reti di monitoraggio della qualit\u00e0 dell'aria in Italia.\nIn Italia l'inquinamento ambientale (tra cui il particolato) viene investigato dal NOE (Nucleo Operativo Ecologico) un organo dei Carabinieri specializzato nel scroprire e reprimere le violazioni ambientali.\nNegli Stati Uniti.\nNegli Stati Uniti il controllo di particolato \u00e8 regolamentato dal Clean Air Act, che incarica l'EPA (Environmental Protection Agency) a determinare i limiti massimi di concentrazione di particolato (e di altri inquinanti, quali: ozono, NOx, monossido di carbonio, SO2 e piombo) che non devono essere superati.\nMisurazione.\nMisurazione della concentrazione di particolato.\nLe tecnologie generalmente utilizzate per la misurazione della concentrazione di particolato includono:\nLa quantit\u00e0 totale di polveri sospese \u00e8 in genere misurata in maniera quantitativa (peso/volume).\nIn assenza di inquinanti atmosferici particolari, il pulviscolo contenuto nell'aria raggiunge concentrazioni diverse (mg/m\u00b3) nei diversi ambienti, generalmente \u00e8 minimo in zone di alta montagna, e aumenta spostandosi dalla campagna alla citt\u00e0, alle aree industriali.\nLe tecniche gravimetriche (basate quindi sul peso delle polveri) non riescono a misurare con la precisione e sensibilit\u00e0 sufficiente i quantitativi di particolato ancora pi\u00f9 fine. Sono state per\u00f2 messe a punto tecniche ottiche basate sull'uso del laser e in grado di \"contare\" il numero di particelle presenti per unit\u00e0 di superficie di caduta.\nL'EPA ha inoltre messo a disposizione una guida su come costruire, per fini didattici, un semplice rilevatore per misurare la concentrazione di particolato.\nMisurazione della distribuzione delle dimensioni.\nLe tecnologie generalmente utilizzate per la misurazione della distribuzione delle dimensioni delle particelle di particolato includono:\nL'insieme delle polveri totali sospese (PTS) pu\u00f2 essere scomposto a seconda della distribuzione delle dimensioni delle particelle.\nLe particelle sospese possono essere campionate mediante filtri di determinate dimensioni, analizzate quantitativamente e identificate in base al loro massimo diametro aerodinamico equivalente (dae). Tenuto conto che il particolato \u00e8 in realt\u00e0 costituito da particelle di diversa densit\u00e0 e forma, il dae permette di uniformare e caratterizzare univocamente il comportamento aerodinamico delle particelle rapportando il diametro di queste col diametro di una particella sferica avente densit\u00e0 unitaria (1\u00a0g/cm\u00b3) e medesimo comportamento aerodinamico (in particolare velocit\u00e0 di sedimentazione e capacit\u00e0 di diffondere entro filtri di determinate dimensioni) nelle stesse condizioni di temperatura, pressione e umidit\u00e0 relativa.\nIl PTS, cos\u00ec come ogni suo sottoinsieme, \u00e8 caratterizzato da una distribuzione statistica dei diametri medi, ovvero \u00e8 composto da diversi insiemi di particelle di diametro aerodinamico variabile da un minimo rilevabile fino al massimo diametro considerato: ad esempio il PM10 \u00e8 una frazione del PTS, il PM2,5 contribuisce al totale del PM10 e cos\u00ec via fino ai diametri inferiori (nanopolveri).\nLa distribuzione dei diametri aerodinamici medi \u00e8 variabile, ma alcuni autori ritengono di poter valutare il rapporto fra PM2,5 e PM10 compreso fra il 50% e il 60%. Questo significa che \u2013 ad esempio \u2013 di 10\u00a0\u00b5g di PM10 contenuti in un metro cubo di aria mediamente 6\u00a0\u00b5g sono di PM2,5."}
{"id": "209916", "revid": "125979345", "url": "https://it.wikipedia.org/wiki?curid=209916", "title": "Strage di via D'Amelio", "text": "La strage di via D'Amelio fu un attentato di stampo terroristico - mafioso avvenuto domenica 19 luglio 1992, all'altezza del numero civico 21 di via Mariano D'Amelio a Palermo, in Italia, in cui persero la vita il magistrato italiano Paolo Borsellino e cinque agenti della scorta: Agostino Catalano, Emanuela Loi (prima donna a far parte di una scorta e anche prima donna della Polizia di Stato a cadere in servizio), Vincenzo Li Muli, Walter Eddie Cosina e Claudio Traina. L'unico sopravvissuto fu l'agente Antonino Vullo, che al momento dell'esplosione stava parcheggiando una delle auto della scorta.\nStoria.\nPrecedenti tentativi di attentato.\nLa volont\u00e0 di Cosa Nostra di uccidere Paolo Borsellino risalirebbe addirittura ai primi anni '80, quando il magistrato seguiva le indagini sugli assassini del capitano dei carabinieri Emanuele Basile. Per\u00f2 i primi tentativi concreti vennero messi in atto a partire dal 1987, quando Borsellino era procuratore capo a Marsala: infatti il \"boss\" Salvatore Riina incaric\u00f2 Baldassarre Di Maggio (reggente del mandamento di San Giuseppe Jato in assenza di Bernardo Brusca) di spiare le mosse del magistrato quando trascorreva le vacanze estive nella sua villa al mare a Villagrazia di Carini. Sempre con l'avallo di Riina, il piano ebbe un'ulteriore sviluppo nel 1991: Francesco Messina (detto \"Mastru Ciccio\", reggente del mandamento di Mazara del Vallo, in cui ricadeva il territorio di Marsala) assegn\u00f2 il compito di eseguire l'attentato a Vito Mazzara (capo della Famiglia di Valderice), utilizzando un fucile di precisione o un'autobomba durante il tragitto che il giudice compiva da casa a lavoro. Tuttavia il progetto incontr\u00f2 l'opposizione dei boss mafiosi di Marsala Vincenzo D'Amico e Francesco Craparotta, i quali fecero trapelare la notizia all'esterno, facendo cos\u00ec aumentare le misure di sicurezza intorno al magistrato e bloccando di fatto ogni tentativo di attentato (per questo motivo, D'Amico e Craparotta verranno uccisi su ordine di Riina nel 1992).\nUn altro tentativo stava trovando concreta attuazione nel 1988, quando Borsellino lasciava Marsala per trascorrere la domenica con i familiari nella sua abitazione di via Cilea a Palermo: un gruppo di fuoco composto da mafiosi della Noce e di Porta Nuova (Francesco Paolo Anzelmo, Raffaele e Domenico Ganci, Antonino Galliano, Salvatore Cancemi e Francesco La Marca) doveva colpirlo con armi da fuoco mentre usciva da casa per andare a comprare il giornale in edicola ma all'ultimo momento venne tutto sospeso perch\u00e9, dopo un paio di appostamenti intorno all'abitazione, fu accertato che l'agguato non era fattibile.\nLa decisione dell'attentato.\nLa decisione di mettere in atto gli attentati contro i giudici Giovanni Falcone e Paolo Borsellino venne presa nel corso di alcune riunioni della \"Commissione interprovinciale\" di Cosa Nostra, avvenute nei pressi di Enna tra il settembre-dicembre 1991 e presiedute dal boss Salvatore Riina, nelle quali vennero individuati anche altri obiettivi da colpire; subito dopo, durante una riunione della \"Commissione provinciale\" svoltasi nel dicembre successivo nella casa di Girolamo Guddo (mafioso di Altarello di Baida e cugino del boss Salvatore Cancemi), cui parteciparono Salvatore Riina, Matteo Motisi, Giuseppe Farinella, Giuseppe Graviano, Carlo Greco, Pietro Aglieri, Michelangelo La Barbera, Salvatore Cancemi, Giovanni Brusca, Raffaele Ganci, Nino Giuffr\u00e8, Giuseppe Montalto e Salvatore Madonia, venne deciso ed elaborato un piano stragista \"ristretto\", che prevedeva l'assassinio di Falcone e Borsellino, nonch\u00e9 di personaggi rivelatisi inaffidabili, primo fra tutti l'onorevole Salvo Lima ed altri uomini politici democristiani.\nIn seguito alla sentenza della Cassazione che confermava gli ergastoli del Maxiprocesso di Palermo (30 gennaio 1992), avvennero alcune riunioni ristrette della \"Commissione provinciale\" (a cui parteciparono Riina, Salvatore Biondino, Raffaele Ganci, Giovanni Brusca, Michelangelo La Barbera, Salvatore Cancemi) che si tennero sempre a casa di Girolamo Guddo e in cui venne deciso di dare inizio agli attentati: il 12 marzo venne assassinato Salvo Lima mentre il 23 maggio avvenne la scolvogente strage di Capaci, in cui rimasero uccisi Falcone, la moglie Francesca Morvillo e cinque agenti di scorta.\nNel successivo mese di giugno, nel corso di una riunione tenutasi sempre nell'abitazione di Guddo, Riina manifest\u00f2 a Biondino, Cancemi e Ganci la propria \"\"premura\" di eseguire un attentato nei confronti di Borsellino, evidenziando in particolare a Ganci che \"la responsabilit\u00e0 era sua\" ed affidando a Biondino \"l'incarico di organizzare tutto e fare in fretta\"\".\nI preparativi.\nDurante la prima settimana di luglio, Giuseppe Graviano (capo della Famiglia di Brancaccio) comp\u00ec un primo sopralluogo in via Mariano D'Amelio insieme al suo \"autista\" Fabio Tranchina, chiedendogli di procurare un appartamento nelle vicinanze. La notte dell'8 luglio, Gaspare Spatuzza e Vittorio Tutino (mafiosi di Brancaccio) rubarono in via Bartolomeo Sirillo una Fiat 126 color amaranto, su incarico di Cristofaro Cannella (braccio destro di Graviano). L'auto appena rubata venne portata in un magazzino a Brancaccio, dove Spatuzza custodiva anche alcuni fusti di metallo contenenti esplosivo militare del tipo Semtex-H (miscela di PETN, tritolo e T4) ricavato da residuati bellici ripescati in mare. L'11 luglio, l'auto venne spostata in un garage a Corso dei Mille, dove un meccanico ripar\u00f2 i freni e la frizione danneggiati. \nSempre l'11 luglio, Salvatore Biondino, insieme ai due cugini omonimi Salvatore Biondo (detti \"il corto\" e \"il lungo\") e a Giovan Battista Ferrante (mafiosi di San Lorenzo), procedettero alla prova del telecomando e delle trasmittenti che dovevano essere utilizzate nell'attentato (procurate da un commerciante incensurato) presso Villa Ferreri, una residenza abbandonata nei pressi del quartiere Tommaso Natale che veniva usata come deposito di armi della \"famiglia\". \nTra il 13 e il 14 luglio, Raffaele Ganci e il figlio Domenico andarono a trovare il nipote Antonino Galliano, impiegato come guardia giurata presso una filiale della Sicilcassa ed \"uomo d'onore\" della Famiglia della Noce, per incaricarlo di effettuare, la domenica successiva, il pedinamento di Borsellino, come gi\u00e0 aveva fatto con Falcone durante la strage di Capaci. In quegli stessi giorni, Spatuzza venne convocato da Giuseppe Graviano, che gli diede indicazioni per rubare le targhe da apporre sulla Fiat 126. Inoltre, sempre durante quei giorni, Graviano comp\u00ec un secondo sopralluogo in via D'Amelio, sempre insieme a Tranchina, chiedendogli se avesse trovato l'appartamento che gli aveva chiesto in precedenza: alla sua risposta negativa, Graviano ebbe a dire che \"allora si sarebbe messo comodo nel giardino\". \nIl 16 luglio, Giovanni Brusca si mise a disposizione di Biondino per l'attentato ma lui gli disse di essere gi\u00e0 \"\"sotto lavoro\" e di non avere bisogno del suo aiuto. Lo stesso giorno, Biondino intim\u00f2 a Ferrante di non allontanarsi da Palermo la domenica successiva per andare a mare poich\u00e8 ci sarebbe stato \"del da fare\"\". Due giorni dopo anche Ganci inform\u00f2 Cancemi che l'attentato sarebbe avvenuto domenica durante una visita del magistrato alla madre e che Biondino aveva gi\u00e0 messo a punto ogni dettaglio per l\u2019esecuzione. \nLa mattina del 18 luglio, Spatuzza e Tutino andarono a comprare da un elettrauto a Corso dei Mille due batterie per auto e un'antennina da collocare sull'autobomba; poi, nel primo pomeriggio, and\u00f2 a lasciare la Fiat 126 e l'attrezzatura acquistata in un garage di via Villasevaglios, dove not\u00f2 la presenza di Francesco Tagliavia, Lorenzo Tinnirello (entrambi mafiosi di Corso dei Mille) e di una terza persona rimasta sconosciuta, ma and\u00f2 via subito dopo la consegna. Nello stesso pomeriggio, Spatuzza e Tutino rubarono anche le targhe da un\u2019altra Fiat 126 nella carrozzeria di Giuseppe Orofino a Corso dei Mille e, successivamente, Spatuzza consegn\u00f2 le targhe a Graviano presso il maneggio dei fratelli Salvatore e Nicola Vitale (mafiosi di Roccella; Salvatore Vitale abitava in via D'Amelio e quindi spiava i movimenti di Borsellino). Sempre nella giornata del 18 luglio, Biondino diede a Ferrante un bigliettino su cui era annotato un numero di cellulare (che risult\u00f2 essere utilizzato da Cristofaro Cannella) al quale comunicare gli spostamenti di Borsellino e gli diede appuntamento per la mattina successiva.\nGli appostamenti.\nAlle prime ore del mattino del 19 luglio, Tranchina accompagn\u00f2 Graviano (che aveva pernottato a casa sua) ad un appuntamento che aveva con Cristofaro Cannella e poi and\u00f2 a mare con i suoi familiari, lasciandoli insieme per tutta la giornata. Alle ore 07:00 del mattino, i mafiosi delle Famiglie della Noce, Porta Nuova e San Lorenzo iniziarono il \"pattugliamento\" intorno a via Cilea (dove abitava Borsellino) e a via D'Amelio: una prima autovettura con a a bordo Biondino e Biondo \"il lungo\", una seconda con Cancemi e Raffaele Ganci mentre Galliano, Ferrante e i fratelli Domenico e Stefano Ganci si muovevano singolarmente, a volte anche a piedi. \nSiccome il magistrato non si rec\u00f2 dalla madre in mattinata ma and\u00f2 con la famiglia nella villa al mare a Villagrazia di Carini, il pedinamento venne sospeso e riprese nel primo pomeriggio, senza la presenza di Galliano, che and\u00f2 a lavoro, mentre Ganci e Cancemi si recarono ad attendere l'esito dell'attentato a casa di un loro fiancheggiatore. Alle ore 16:52, Ferrante, che si trovava in una traversa di Viale della Regione Siciliana, chiam\u00f2 da una cabina telefonica il numero annotato sul bigliettino, segnalando il passaggio delle tre auto blindate di scorta che stavano portando Borsellino in via D'Amelio.\nLa strage.\nIl 19 luglio 1992, alle ore 16:58, la Fiat 126 rubata contenente circa 90 chilogrammi di Semtex-H telecomandati a distanza (probabilmente da dietro un muretto in fondo alla strada o da un condominio in costruzione nelle vicinanze), venne fatta esplodere in via Mariano D'Amelio al civico 21 a Palermo, sotto il palazzo dove all'epoca abitavano Maria Pia Lepanto e Rita Borsellino (rispettivamente madre e sorella del magistrato), presso le quali il giudice quella domenica si era recato in visita; l'agente sopravvissuto Antonino Vullo descrisse cos\u00ec l'esplosione: \u00ab\"Il giudice e i miei colleghi erano gi\u00e0 scesi dalle auto, io ero rimasto alla guida, stavo facendo manovra, stavo parcheggiando l'auto che era alla testa del corteo. Non ho sentito alcun rumore, niente di sospetto, assolutamente nulla. Improvvisamente \u00e8 stato l'inferno. Ho visto una grossa fiammata, ho sentito sobbalzare la blindata. L'onda d'urto mi ha sbalzato dal sedile. Non so come ho fatto a scendere dalla macchina. Attorno a me c'erano brandelli di carne umana sparsi dappertutto [...] \"\u00bb.\nLo scenario descritto da personale della locale Squadra Mobile giunto sul posto parl\u00f2 di \u00abdecine di auto distrutte dalle fiamme, altre che continuano a bruciare, proiettili che a causa del calore esplodono da soli, gente che urla chiedendo aiuto, nonch\u00e9 alcuni corpi orrendamente dilaniati\u00bb. L'esplosione caus\u00f2 inoltre, collateralmente, danni gravissimi agli edifici ed esercizi commerciali della via, danni che ricaddero sugli abitanti. Sul luogo della strage, pochi minuti dopo il fatto, giunse immediatamente il deputato ed ex-giudice Giuseppe Ayala che abitava nelle vicinanze.\nGli agenti di scorta ebbero a dichiarare che la via D'Amelio era considerata una strada pericolosa in quanto molto stretta, tanto che, come rivelato in una intervista rilasciata alla Rai da Antonino Caponnetto, era stato chiesto alla Questura di Palermo di vietare il parcheggio di veicoli davanti alla casa, richiesta rimasta per\u00f2 senza seguito. Rimase inoltre tristemente celebre l'amareggiato commento di Caponnetto alle telecamere poco dopo aver visto la salma di Borsellino, in cui disse disperato \u00ab\"\u00c8 finito tutto!\"\u00bb, stringendo le mani del giornalista che poneva la domanda.\nReazioni.\nIn risposta alla strage, che avvenne a soli 57 giorni di distanza da quella di Capaci, la notte del 19 luglio l'allora Ministro della giustizia Claudio Martelli firm\u00f2 d'urgenza l'applicazione del regime di carcere duro (art. 41 bis dell'Ordinamento penitenziario) nei confronti di circa trecento detenuti per reati di mafia, 'ndrangheta e camorra, di cui dispose anche il trasferimento in blocco nei penitenziari dell'Asinara e di Pianosa per limitarne al minimo i contatti con l'esterno.\nIl 21 luglio, nella Cattedrale di Palermo si svolsero i funerali dei cinque agenti di scorta uccisi, ai quali partecip\u00f2 l'intera popolazione cittadina e furono caratterizzati da feroci proteste: 4000 agenti vennero chiamati per mantenere l'ordine e furono contestati dalla folla poich\u00e9 impedirono l'accesso alla Cattedrale e, al grido \"Fuori la mafia dallo Stato\", non furono risparmiati nemmeno i rappresentanti dello Stato presenti, compreso il neopresidente della Repubblica Italiana Oscar Luigi Scalfaro, che fu costretto ad uscire da una porta secondaria al termine della messa tra spintoni, calci e pugni, mentre il Capo della polizia Vincenzo Parisi venne addirittura colpito da uno schiaffo nella calca.\nPochi giorni dopo, il 24 luglio circa 10.000 persone parteciparono ai funerali privati di Borsellino poich\u00e8 i familiari rifiutarono il rito di Stato: la moglie Agnese, infatti, accusava il governo di non aver saputo proteggere il marito, e volle una cerimonia privata senza la presenza dei politici. Le esequie furono celebrate nella chiesa di Santa Maria Luisa di Marillac, disadorna e periferica, dove il giudice era solito sentir messa, quando poteva, nelle domeniche di festa. L'orazione funebre fu pronunciata da Antonino Caponnetto, il vecchio giudice che aveva diretto l'ufficio di Falcone e Borsellino: \u00ab\"Caro Paolo, la lotta che hai sostenuto dovr\u00e0 diventare e diventer\u00e0 la lotta di ciascuno di noi\"\u00bb. \nIn quegli stessi giorni, otto sostituti procuratori della Procura di Palermo ed ex colleghi del magistrato ucciso (Roberto Scarpinato, Antonio Ingroia, Alfredo Morvillo, Teresa Principato, Ignazio De Francisci, Vittorio Teresi, Giovanni Ilarda e Nino Napoli) minacciarono le dimissioni di massa in segno di protesta contro il procuratore capo Pietro Giammanco, al quale veniva addebitata la responsabilit\u00e0 di avere progressivamente isolato Falcone e Borsellino. Quella clamorosa presa di posizione innesc\u00f2 un conflitto interno alla Procura che costrinse il Consiglio superiore della magistratura ad intervenire e indusse il procuratore Giammanco a chiedere il trasferimento (verr\u00e0 sostituito qualche mese dopo da Gian Carlo Caselli). \nIl 24 luglio il Consiglio dei ministri presieduto da Giuliano Amato, con il decreto-legge n. 349 del 25 luglio 1992, dava il via alla cosiddetta \"Operazione Vespri siciliani\" che autorizzava l'invio di circa 7000 militari in Sicilia per operazioni di sicurezza e controllo del territorio e di prevenzione di delitti di criminalit\u00e0 organizzata, e conferiva al personale militare alcune funzioni proprie della qualifica di ufficiali e agenti di pubblica sicurezza. Il 7 agosto successivo, il Parlamento convert\u00ec in legge, senza modifiche, il decreto-legge 8 giugno 1992, n. 306 detto \"Scotti-Martelli\" che inaspriva le prescrizioni dell'articolo 41 bis in tema di \"carcere duro\" riservato ai detenuti per reati di mafia.\nIndagini e processi.\nPrime indagini e il processo \"Borsellino \"uno\"\".\nLe prime indagini sulla strage di via d'Amelio vennero coordinate dal Procuratore capo di Caltanissetta Giovanni Tinebra e dai sostituti procuratori Ilda Boccassini e Fausto Cardella (cui si aggiunsero negli anni successivi i sostituti Annamaria Palma, Nino Di Matteo e Carmelo Petralia). Fu cos\u00ec che nel settembre 1992 il gruppo investigativo della Polizia di Stato denominato \"Falcone-Borsellino\" e guidato dal questore Arnaldo La Barbera riusc\u00ec ad individuare ed arrestare i pregiudicati Salvatore Candura e Vincenzo Scarantino (due balordi della Guadagna con precedenti penali per rapina, spaccio di droga e violenza sessuale), i quali si autoaccusarono del furto della Fiat 126 utilizzata nell'attentato: tale circostanza venne confermata dal detenuto Francesco Andriotta, il quale era stato compagno di cella di Scarantino nel carcere di Busto Arsizio ed aveva riferito agli inquirenti di avere ricevuto confidenze dallo stesso Scarantino sull'esecuzione della strage; in particolare Scarantino dichiar\u00f2 di avere ricevuto l'incarico del furto della Fiat 126 dal cognato Salvatore Profeta (mafioso della Guadagna, morto nel 2019) e di avere portato l'auto rubata nell'officina di Giuseppe Orofino, dove venne preparata l'autobomba; inoltre Scarantino accus\u00f2 un gruppo di fuoco del \"mandamento\" di Santa Maria di Ges\u00f9-Guadagna (Pietro Aglieri, lo stesso Salvatore Profeta, Natale Gambino, Giuseppe La Mattina, Giuseppe Urso, Cosimo Vernengo, Gaetano Murana, Gaetano Scotto, Lorenzo Tinnirello e Francesco Tagliavia) di essere gli esecutori della strage di via d'Amelio e rifer\u00ec di avere assistito per caso ad una riunione ristretta della \"Commissione\" nella villa del mafioso Giuseppe Calascibetta dove venne decisa l'uccisione di Borsellino.\nIn un successivo interrogatorio, Scarantino dichiar\u00f2 che alla riunione nella villa di Calascibetta erano presenti anche Salvatore Cancemi e Gioacchino La Barbera, entrambi diventati collaboratori di giustizia, i quali per\u00f2 negarono la circostanza e, durante i confronti dinanzi ai pubblici ministeri, accusarono Scarantino di dire falsit\u00e0 nelle sue dichiarazioni. Tali dichiarazioni portarono al primo troncone del processo per la strage di via d'Amelio (denominato \"Borsellino uno\"), che inizi\u00f2 nell'ottobre 1994 e vedeva imputati Scarantino, Salvatore Profeta, Giuseppe Orofino e Pietro Scotto (tecnico telefonico e fratello del mafioso Gaetano, accusato dagli inquirenti di aver manomesso gli impianti telefonici del palazzo di via D'Amelio per intercettare le telefonate della madre del giudice Borsellino al fine di conoscere i movimenti del magistrato).\nDurante le udienze, gli avvocati difensori chiamarono a testimoniare un transessuale e due travestiti che affermavano di avere avuto una relazione con Scarantino, al fine di screditarne le dichiarazioni; infine nel luglio 1995 Scarantino ritratt\u00f2 le sue accuse nel corso di un'intervista telefonica trasmessa da Studio Aperto, dichiarando di avere accusato degli innocenti. Tuttavia i giudici non ritennero veritiera tale ritrattazione e nel 1996 la Corte d'Assise di Caltanissetta, presieduta dal giudice Renato Di Natale, condann\u00f2 in primo grado Profeta, Orofino e Scotto all'ergastolo mentre Scarantino a diciotto anni di carcere. Nel gennaio 1999 la Corte d'assise d'appello di Caltanissetta, presieduta da Giovanni Marletta, giudic\u00f2 inattendibile Scarantino perch\u00e9 smentito dalle dichiarazioni del nuovo collaboratore di giustizia Giovan Battista Ferrante, assolvendo Pietro Scotto mentre la condanna di Orofino venne ridotta a nove anni, derubricandola in favoreggiamento; la condanna all'ergastolo per Profeta e quella a diciotto anni per Scarantino vennero invece confermate. Nel dicembre 2000 tali condanne e l'assoluzione di Scotto vennero confermate dalla Corte di Cassazione.\nBorsellino \"bis\".\nNel gennaio 1996 vennero rinviati a giudizio Salvatore Riina, Pietro Aglieri, Carlo Greco, Giuseppe Calascibetta, Giuseppe Graviano e Salvatore Biondino (accusati da Scarantino di aver partecipato alla riunione in casa di Calascibetta in cui venne decisa l'uccisione di Borsellino) ma anche Francesco Tagliavia, Cosimo Vernengo, Natale ed Antonino Gambino, Giuseppe La Mattina, Lorenzo Tinnirello, Gaetano Murana, Gaetano Scotto, Giuseppe Urso, Salvatore Tomaselli, Giuseppe Romano e Salvatore Vitale (accusati sempre da Scarantino di essersi occupati della preparazione dell'autobomba e del trasferimento della stessa sul luogo dell'attentato), i quali figurarono imputati nel secondo filone del processo per la strage di via d'Amelio (denominato \"Borsellino bis\"), che inizi\u00f2 il 14 maggio dello stesso anno. Nel settembre 1998, durante un'udienza, Scarantino ritratt\u00f2 pubblicamente tutte le sue accuse, sostenendo di avere subito maltrattamenti durante la sua detenzione nel carcere di Pianosa e di essere stato costretto a collaborare dal questore La Barbera.\nTuttavia i giudici non credettero nuovamente a questa ennesima ritrattazione e nel 1999 la Corte d'Assise di Caltanissetta, presieduta dal giudice Pietro Falcone, condann\u00f2 in primo grado Salvatore Riina, Pietro Aglieri, Salvatore Biondino, Carlo Greco, Giuseppe Graviano, Gaetano Scotto e Francesco Tagliavia all'ergastolo mentre Giuseppe Calascibetta, Natale Gambino, Giuseppe La Mattina, Lorenzo Tinnirello, Giuseppe Urso, Cosimo Vernengo e Salvatore Vitale vennero condannati a dieci anni di carcere per associazione mafiosa ma assolti dal reato di strage; stessa cosa per Antonino Gambino, Gaetano Murana e Salvatore Tomaselli, che per\u00f2 furono condannati a otto anni; l'unico assolto fu Giuseppe Romano.\nDurante il processo d'appello, venne acquisita anche la testimonianza del collaboratore di giustizia Calogero Pulci (ex mafioso di Sommatino e uomo di fiducia del \"boss\" Giuseppe \"Piddu\" Madonia), il quale dichiar\u00f2 che Gaetano Murana gli avrebbe confidato in carcere di aver partecipato alle fasi esecutive della strage, confermando cos\u00ec le dichiarazioni di Scarantino; inoltre nell'udienza del 23 maggio 2001 testimoni\u00f2 anche il vicequestore Gioacchino Genchi (ex membro del gruppo investigativo \"Falcone-Borsellino\" del questore Arnaldo La Barbera), che avanz\u00f2 l'ipotesi secondo cui il telecomando che provoc\u00f2 l'esplosione venne azionato dal castello Utveggio, sul monte Pellegrino, dove secondo le sue indagini si trovava una sede distaccata del SISDE, notizia che risult\u00f2 falsa. Infine nel marzo 2002 la Corte d'assise d'appello di Caltanissetta, presieduta da Francesco Caruso, giudic\u00f2 attendibile Pulci, condannando all'ergastolo per il reato di strage anche Cosimo Vernengo, Giuseppe La Mattina, Natale Gambino, Lorenzo Tinnirello, Giuseppe Urso e Gaetano Murana, che in primo grado erano stati invece assolti da questa accusa; vennero anche confermati gli ergastoli inflitti a Salvatore Riina, Pietro Aglieri, Salvatore Biondino, Carlo Greco, Giuseppe Graviano, Gaetano Scotto e Francesco Tagliavia e le condanne a dieci anni di carcere per Giuseppe Calascibetta e Salvatore Vitale, quelle a otto anni per Salvatore Tomaselli e Antonino Gambino, nonch\u00e9 l'assoluzione per Giuseppe Romano. Nel luglio 2003 tali condanne e l'assoluzione di Romano vennero confermate dalla Corte di Cassazione.\nBorsellino \"ter\".\nNel 1998 inizi\u00f2 il terzo troncone del processo (denominato \"Borsellino ter\"), scaturito dalle dichiarazioni dei collaboratori di giustizia Giovan Battista Ferrante, Giovanni Brusca, Salvatore Cancemi, Calogero Ganci, Antonino Galliano e Francesco Paolo Anzelmo: gli imputati erano Giuseppe \"Piddu\" Madonia, Benedetto Santapaola, Giuseppe Cal\u00f2, Giuseppe Farinella, Raffaele Ganci, Antonino Giuffr\u00e8, Filippo Graviano, Michelangelo La Barbera, Giuseppe e Salvatore Montalto, Matteo Motisi, Bernardo Provenzano, Francesco Madonia, Mariano Agate, Salvatore Buscemi, Antonino Geraci, Giuseppe Lucchese, Benedetto Spera e gli stessi collaboratori Brusca e Cancemi (accusati di essere i componenti delle \"Commissioni\" provinciale e regionale di Cosa Nostra e quindi di avere avallato la realizzazione della strage) ma anche Salvatore Biondo (classe 1955), l'omonimo Salvatore Biondo (classe 1956), Domenico e Stefano Ganci, Cristofaro Cannella e lo stesso collaboratore Ferrante (accusati di avere provato il funzionamento del telecomando e dei congegni elettrici che servirono per l'esplosione e di avere segnalato telefonicamente gli spostamenti del giudice Borsellino e della scorta poco prima della strage).\nNel 1999 la Corte d'Assise di Caltanissetta, presieduta dal giudice Carmelo Zuccaro, condann\u00f2 in primo grado all'ergastolo Giuseppe Madonia, Benedetto Santapaola, Giuseppe Cal\u00f2, Giuseppe Farinella, Raffaele Ganci, Antonino Giuffr\u00e8, Filippo Graviano, Michelangelo La Barbera, Giuseppe e Salvatore Montalto, Matteo Motisi, Bernardo Provenzano, Salvatore Biondo (classe 1955), Cristofaro Cannella, Domenico e Stefano Ganci mentre il collaboratore di giustizia Salvatore Cancemi venne condannato a ventisei anni di carcere, l'altro collaboratore Giovan Battista Ferrante a ventitr\u00e9 anni, Francesco Madonia a diciotto anni, Salvatore Biondo (classe 1956) a dodici anni mentre Mariano Agate, Salvatore Buscemi, Antonino Geraci, Giuseppe Lucchese, Benedetto Spera e il collaboratore di giustizia Giovanni Brusca a sedici anni. Nel febbraio 2002 la Corte d'assise d'appello di Caltanissetta, presieduta da Giacomo Bodero Maccabeo, modific\u00f2 la sentenza di primo grado: vennero condannati all'ergastolo Bernardo Provenzano, Giuseppe Cal\u00f2, Michelangelo La Barbera, Raffaele e Domenico Ganci, Francesco Madonia, Giuseppe Montalto, Filippo Graviano, Cristofaro Cannella, Salvatore Biondo (classe 1955) e Salvatore Biondo (classe 1956); Stefano Ganci venne condannato a vent'anni di carcere, Giuseppe Madonia, Benedetto Santapaola, Giuseppe Farinella, Antonino Giuffr\u00e8, Salvatore Montalto e Matteo Motisi a sedici anni per associazione mafiosa (ma assolti dal reato di strage) mentre venne confermata la pena per Agate, Buscemi, Spera e Lucchese; invece i collaboratori di giustizia Salvatore Cancemi, Giovanni Brusca e Giovan Battista Ferrante ricevettero pene tra i diciotto e i sedici anni.\nNel gennaio 2003 la Corte di Cassazione annull\u00f2 con rinvio alla Corte d'assise d'appello di Catania le assoluzioni dall'accusa di strage per Salvatore Buscemi, Giuseppe Farinella, Benedetto Santapaola e Antonino Giuffr\u00e8 mentre venne annullata con rinvio anche la condanna per associazione mafiosa per Giuseppe Madonia e Giuseppe Lucchese; le altre condanne e assoluzioni vennero invece confermate. Il 9 luglio 2003 lo stralcio del Borsellino ter e parte del procedimento per la strage di Capaci, entrambi rinviati dalla Cassazione alla Corte d'assise d'appello di Catania, vennero riuniti in un unico processo perch\u00e9 avevano imputati in comune: vennero ascoltati in aula i nuovi collaboratori di giustizia Antonino Giuffr\u00e8, Ciro Vara e Calogero Pulci (che resero dichiarazioni sulle riunioni delle \"Commissioni\" provinciale e regionale di Cosa Nostra in cui vennero decise le stragi) e nell'aprile 2006 la Corte d'assise d'appello di Catania condann\u00f2 all'ergastolo Salvatore Montalto, Giuseppe Farinella, Salvatore Buscemi e Benedetto Santapaola mentre, per la strage di Capaci, vennero condannati all'ergastolo anche Giuseppe Montalto, Giuseppe Madonia, Carlo Greco, Pietro Aglieri, Mariano Agate e Benedetto Spera; Antonino Giuffr\u00e8 e Stefano Ganci vennero condannati rispettivamente a venti e ventisei anni di carcere; Giuseppe Lucchese venne invece assolto. Nel settembre 2008 la Corte di Cassazione conferm\u00f2 questa sentenza.\nL'indagine sui mandanti occulti e sulla scomparsa dell'agenda rossa.\nNel 1993 la Procura di Caltanissetta apr\u00ec un secondo filone d'indagine parallelo per accertare le responsabilit\u00e0 nelle stragi di Capaci e via d'Amelio di eventuali suggeritori o concorrenti esterni all'organizzazione mafiosa (i cosiddetti \"mandanti occulti\" o \"a volto coperto\"): nel 1998 vennero iscritti nel registro degli indagati Silvio Berlusconi e Marcello Dell'Utri sotto le sigle \u201cAlfa\u201d e \u201cBeta\u201d per concorso in strage, soprattutto in seguito alle dichiarazioni \"de relato\" del collaboratore di giustizia Salvatore Cancemi; tuttavia nel 2002 il giudice per le indagini preliminari di Caltanissetta archivi\u00f2 l'inchiesta su \u201cAlfa\u201d e \u201cBeta\u201d al termine delle indagini preliminari poich\u00e9 non si era potuta trovare la conferma delle chiamate \"de relato.\"\nNel 1994 la Procura di Caltanissetta iscrisse nel registro degli indagati l'ex funzionario di Polizia e dirigente del SISDE Bruno Contrada (gi\u00e0 sotto processo per concorso esterno in associazione mafiosa) per concorso in strage, sulla base della testimonianza dell'allora capitano dei carabinieri Umberto Sinico, il quale, pochi giorni dopo la strage, aveva rivelato ai magistrati di aver saputo da una \u00abfonte segreta\u00bb che Contrada era stato fermato in via d'Amelio dalla prima volante accorsa dopo l'esplosione ma la relazione di servizio che lo attestava era stata distrutta su ordine dei loro superiori; a ci\u00f2 si aggiunsero nel 1997 le dichiarazioni del collaboratore di giustizia Francesco Elmo (faccendiere implicato in vari traffici illeciti che affermava di aver militato nell'Organizzazione Gladio) il quale sosteneva di essere passato per caso nei pressi di via d'Amelio dopo l'attentato e di aver visto Contrada tra le fiamme allontanarsi con una borsa: dopo vari tentennamenti, Sinico rivel\u00f2 finalmente che la sua \u00abfonte segreta\u00bb era il funzionario di polizia Roberto Di Legami, il quale neg\u00f2 la circostanza e, per questo motivo, nel 2002 venne rinviato a giudizio per falsa testimonianza, venendo poi assolto con formula piena tre anni dopo. Nel gennaio 2002 il giudice per le indagini preliminari di Caltanissetta archivi\u00f2 la posizione di Contrada perch\u00e9 le prove non erano sufficienti e poich\u00e9 era stato dimostrato che l'ex funzionario, nelle ore della strage, si trovava in barca a largo di Palermo insieme ad amici.\nSempre nel 2002, la Procura di Caltanissetta iscrisse nel registro degli indagati anche gli imprenditori Antonino Buscemi, Pino Lipari, Giovanni Bini, Antonino Reale, Benedetto D'Agostino e Agostino Catalano (ex titolari di grandi imprese edili collegate alla Calcestruzzi S.p.A. del Gruppo Ferruzzi-Gardini che si occupavano dell'illecita gestione dei grandi appalti per conto dell'organizzazione mafiosa) per concorso in strage, in base alle dichiarazioni dei collaboratori di giustizia Angelo Siino e Giovanni Brusca: le indagini infatti ipotizzarono un interesse che alcuni ambienti politico-imprenditoriali e mafiosi avevano di evitare lo sviluppo e l'approfondire delle indagini che i giudici Falcone e Borsellino stavano conducendo sul filone \"mafia e appalti\" insieme al ROS; tuttavia nel 2003 il giudice per le indagini preliminari di Caltanissetta archivi\u00f2 le indagini sugli accusati perch\u00e9 \"gli elementi raccolti non appaiono idonei a sostenere l'accusa\" in giudizio.\nNel febbraio 2006 la Procura di Caltanissetta apr\u00ec un'indagine sulla scomparsa dell'agenda rossa del giudice Borsellino, in seguito alla segnalazione di una fotografia scattata da un giornalista subito dopo l'attentato in cui si vedeva l'allora capitano dei carabinieri Giovanni Arcangioli che si allontanava da via d'Amelio con la borsa del giudice Borsellino, che venne ritrovata nell'auto distrutta dall'esplosione dopo alcune ore. Interrogato dai magistrati, Arcangioli (diventato colonnello) sostenne di avere consegnato la borsa ai giudici Vittorio Teresi e Giuseppe Ayala (i quali erano sopraggiunti sul luogo della strage), ma essi negarono la circostanza: per queste ragioni, il colonnello Arcangioli venne inizialmente indagato per false dichiarazioni ma nel febbraio 2008 il giudice per le indagini preliminari lo incrimin\u00f2 anche per il furto dell'agenda rossa e la Procura di Caltanissetta ne chiese il rinvio a giudizio: tuttavia il giudice dell'udienza preliminare rigett\u00f2 la richiesta, sostenendo che non vi erano le prove per un'incriminazione di Arcangioli poich\u00e9 la borsa in questione rimase per quattro mesi presso la squadra mobile di Palermo senza essere aperta e quindi l'agenda potrebbe essere stata sottratta in un momento successivo ma avanz\u00f2 anche l'ipotesi che, al momento dell'attentato, Borsellino avesse l'agenda rossa in mano e non nella borsa (come testimoniato dall'agente sopravvissuto Antonino Vullo) e quindi questa and\u00f2 distrutta nell'esplosione. Per questi motivi, la Procura di Caltanissetta fece ricorso in Cassazione, che per\u00f2 non lo accolse, sostenendo la tesi del giudice dell'udienza preliminare.\nNel 2009, sulla base delle nuove rivelazioni dei collaboratori di giustizia Vito Lo Forte e Francesco Marullo, la Direzione Nazionale Antimafia guidata da Pietro Grasso identific\u00f2 \"faccia da mostro\" (fantomatico \"killer\" con il volto deturpato al soldo di mafia e servizi segreti deviati) in Giovanni Aiello, un ex poliziotto che aveva prestato servizio in Sicilia e poi era stato congedato perch\u00e9 sfigurato ad una guancia da una fucilata: sempre nello stesso anno, la Procura di Caltanissetta iscrisse Aiello nel registro degli indagati per concorso nelle stragi di Capaci e via d'Amelio (ma anche per il fallito attentato all'Addaura) poich\u00e9 appunto i due collaboranti avevano parlato di un suo presunto ruolo nei tre attentati; l'indagine venne per\u00f2 archiviata nel 2012 dal giudice per le indagini preliminari di Caltanissetta perch\u00e9 non si trovarono conferme al racconto di Lo Forte e Marullo, pur sostenendo che \"\u00abmolteplici altre circostanze inducono a identificare il soggetto di cui hanno parlato i collaboratori Lo Forte e Marullo nella persona dell'odierno indagato\u00bb.\" \nNel 2010 la Procura di Caltanissetta iscrisse nel registro degli indagati l'ex funzionario del SISDE Lorenzo Narracci (braccio destro di Bruno Contrada) per concorso in strage, in quanto il collaboratore di giustizia Gaspare Spatuzza l'avrebbe riconosciuto fotograficamente come l'uomo misterioso presente nel garage dove venne preparata l'autobomba; Narracci si difese affermando che nelle ore della strage si trovava ad una gita in barca a largo di Palermo insieme al collega Contrada ed altri amici e nel 2016 le accuse vennero archiviate poich\u00e9 il riconoscimento effettuato da Spatuzza non era certo.\nIl processo \"Borsellino \"quater\"\" e sulla \"trattativa Stato-mafia\".\nNel giugno 2008 Gaspare Spatuzza (ex mafioso di Brancaccio) inizi\u00f2 a collaborare con la giustizia e si autoaccus\u00f2 del furto della Fiat 126 utilizzata nell'attentato, smentendo la versione data dai collaboratori di giustizia Scarantino e Candura: in particolare Spatuzza dichiar\u00f2 di avere compiuto il furto dell'auto la notte dell'8 luglio 1992 (undici giorni prima dell'attentato) insieme al suo sodale Vittorio Tutino, su incarico di Cristofaro Cannella e Giuseppe Graviano (capo della Famiglia di Brancaccio); Spatuzza rifer\u00ec anche che port\u00f2 l'auto rubata nell'officina di tale Maurizio Costa (dove vennero riparati i freni e la frizione danneggiati) e poi il 18 luglio (il giorno prima della strage) in un altro garage vicino a via d'Amelio, dove Lorenzo Tinnirello e Francesco Tagliavia provvidero a preparare l'innesco e l'esplosivo all'interno dell'auto. In seguito a queste dichiarazioni, la Procura di Caltanissetta guidata dal Procuratore capo Sergio Lari, affiancato dai procuratori aggiunti Domenico Gozzo e Amedeo Bertone e dai pm Nicol\u00f2 Marino, Gabriele Paci e Stefano Luciani, riapr\u00ec le indagini sulla strage di via d'Amelio: nel 2009 gli ex collaboratori di giustizia Scarantino, Candura e Andriotta dichiararono ai magistrati di essere stati costretti a collaborare dal questore La Barbera e dal suo gruppo investigativo, che li sottoposero a forti pressioni psicologiche, maltrattamenti e minacce per spingerli a dichiarare il falso, mentre l'ex collaboratore Calogero Pulci sostenne di avere agito di sua iniziativa perch\u00e9, a suo dire, voleva aiutare gli inquirenti.\nNel 2009, in seguito alle dichiarazioni di Massimo Ciancimino che riguardavano l'inchiesta sulla cosiddetta \"trattativa Stato-mafia\", le Procure di Caltanissetta e Palermo ascoltarono le testimonianze di Liliana Ferraro (ex vice direttore degli affari penali presso il Ministero della Giustizia) e dell'ex ministro Claudio Martelli, i quali confermarono di essere stati avvicinati dall'allora colonnello dei carabinieri Mario Mori che chiedeva \"copertura politica\" per i suoi contatti con Vito Ciancimino al fine di fermare le stragi; in particolare la Ferraro dichiar\u00f2 che ne parl\u00f2 con il giudice Borsellino, che si dimostr\u00f2 gi\u00e0 informato dei contatti tra Ciancimino e i carabinieri.&lt;ref name=\"http://www.parlamento.it\"&gt;&lt;/ref&gt; Infatti l'inchiesta fece emergere che il 25 giugno 1992 (circa un mese prima di essere ucciso) Borsellino s'incontr\u00f2 con il colonnello Mori e con l'allora capitano Giuseppe De Donno: secondo quanto dichiarato da Mori e De Donno ai magistrati, durante quell'incontro Borsellino si limit\u00f2 a parlare con loro sulle indagini dell'inchiesta \"mafia e appalti\". Nello stesso periodo, Agnese Piraino Leto (vedova di Borsellino) dichiar\u00f2 ai magistrati che, qualche giorno prima di essere ucciso, il marito le confid\u00f2 che il generale dei carabinieri Antonio Subranni (diretto superiore del colonnello Mori) era vicino ad ambienti mafiosi e che c'era un contatto tra mafia e parti deviate dello Stato. I magistrati di Palermo e Caltanissetta acquisirono anche le dichiarazioni rese dai collaboratori di giustizia Salvatore Cancemi e Giovanni Brusca nel processo \"Borsellino ter\", in cui affermavano che Salvatore Riina fece sospendere la preparazione dell'attentato contro l'onorevole Calogero Mannino ed insistette particolarmente per accelerare l'uccisione di Borsellino ed eseguirla con modalit\u00e0 eclatanti; in particolare, Riina avrebbe detto a Brusca che la trattativa si era improvvisamente interrotta e c'era \u00ab\"un muro da superare\"\u00bb e, secondo il magistrato Nino Di Matteo (che condusse le indagini sulla \"Trattativa\"), la strage di via d'Amelio fu eseguita per \u00ab\"proteggere la trattativa dal pericolo che il dott. Borsellino, venutone a conoscenza, ne rivelasse e denunciasse pubblicamente l'esistenza, in tal modo pregiudicandone irreversibilmente l'esito auspicato\"\u00bb.\nNell'aprile 2011 anche Fabio Tranchina (ex uomo di fiducia di Giuseppe Graviano) inizi\u00f2 a collaborare con la giustizia, confermando le dichiarazioni di Spatuzza: infatti Tranchina rifer\u00ec che una settimana prima della strage aveva compiuto due appostamenti in via d'Amelio insieme a Graviano, il quale gli chiese anche di procurargli un appartamento nelle vicinanze ma poi gli disse che aveva deciso di piazzarsi nel giardino dietro un muretto in fondo a via d'Amelio per azionare il telecomando che provoc\u00f2 l'esplosione. Per queste ragioni, il 27 ottobre dello stesso anno la Corte d'assise d'appello di Catania dispose la sospensione della pena per Salvatore Profeta, Natale Gambino, Giuseppe La Mattina, Giuseppe Urso, Cosimo Vernengo, Gaetano Murana, Gaetano Scotto e Vincenzo Scarantino, che erano stati condannati nei processi \"Borsellino uno\" e \"Borsellino bis\".\nIl 2 marzo 2012 il giudice per le indagini preliminari di Caltanissetta Alessandra Giunta emise un'ordinanza di custodia cautelare per Vittorio Tutino, Calogero Pulci (accusato di calunnia), Salvatore Madonia (accusato di essere stato un componente della \"Commissione provinciale\" di Cosa Nostra in qualit\u00e0 di reggente del mandamento di Resuttana e quindi di avere avallato la strage) e Salvatore Vitale (accusato da Spatuzza di avere messo a disposizione il suo maneggio per la consegna delle targhe rubate da apporre sull'autobomba per evitarne l'identificazione e di avere controllato le visite del giudice Borsellino alla madre poich\u00e9 abitava nello stesso palazzo in via d'Amelio): tuttavia il procedimento a carico di Vitale venne sospeso per via delle sue gravi condizioni di salute, che lo portarono alla morte qualche tempo dopo; infine, nel novembre dello stesso anno, la Procura di Caltanissetta chiuse le indagini sulla strage. \nIl 13 marzo 2013 il giudice dell'udienza preliminare di Caltanissetta condann\u00f2 con il rito abbreviato i collaboratori Spatuzza e Tranchina rispettivamente a quindici e dieci anni di carcere per il loro ruolo avuto nella strage, mentre l'ex collaboratore Salvatore Candura venne condannato a dodici anni per calunnia aggravata; qualche giorno dopo si apr\u00ec il quarto processo per la strage di via d'Amelio (denominato \"Borsellino quater\"), che vedeva imputati Vittorio Tutino, Salvatore Madonia e gli ex collaboratori Vincenzo Scarantino, Francesco Andriotta e Calogero Pulci.\nNell'aprile 2017 la Corte d'assise di Caltanissetta, presieduta dal giudice Antonio Balsamo, condann\u00f2 in primo grado Tutino e Madonia all'ergastolo per il reato di strage mentre gli ex collaboratori Andriotta e Pulci vennero condannati a dieci anni di carcere per calunnia; il reato di Scarantino venne invece prescritto grazie alla concessione delle attenuanti per essere stato indotto a rendere false dichiarazioni. Il 15 novembre 2019 la Corte d'assise d'appello di Caltanissetta, presieduta dal giudice Andreina Occhipinti, conferm\u00f2 le condanne di primo grado e la prescrizione per Scarantino. Il 5 ottobre 2021 la Cassazione conferm\u00f2 integralmente tale sentenza. \nPer quanto riguarda il processo sulla Trattativa Stato-mafia, il 4 novembre 2015 il giudice dell'udienza preliminare di Palermo, Marina Petruzzella ha assolto Calogero Mannino (giudicato con il rito abbreviato) dall'accusa a lui contestata per \"non aver commesso il fatto\"; la sentenza di assoluzione \u00e8 stata confermata in appello il 22 luglio 2019 e anche dalla Cassazione l'11 dicembre 2020. Per gli imputati giudicati con il rito ordinario, Il 20 aprile 2018 la Corte d'Assise di Palermo, presieduta dal dott. Alfredo Montalto, pronunci\u00f2 la sentenza di primo grado, con la quale vennero condannati a dodici anni di carcere Mario Mori, Antonio Subranni, Marcello Dell'Utri, Antonino Cin\u00e0, ad otto anni Giuseppe De Donno e Massimo Ciancimino (per lui il reato venne prescritto), a ventotto anni Leoluca Bagarella; vennero inoltre prescritte, come richiesto dai pubblici ministeri, le accuse nei confronti di Giovanni Brusca, e venne assolto Nicola Mancino. Il 23 settembre 2021 la Corte d'assise d'appello di Palermo ribalt\u00f2 la sentenza di primo grado e assolse Mori, Subranni e De Donno perch\u00e9 \"il fatto non costituisce reato\" e l'ex senatore Dell'Utri \"per non aver commesso il fatto\", mentre conferm\u00f2 la prescrizione per Brusca e la condanna a dodici anni del capomafia Antonino Cin\u00e0 e ridusse a ventisette anni la pena al boss Bagarella.\nProcesso sul presunto depistaggio delle indagini.\nNel luglio 2018 la Procura di Caltanissetta chiese il rinvio a giudizio per il funzionario di polizia Mario Bo e per gli ispettori Michele Ribaudo e Fabrizio Mattei, con l'accusa di calunnia in concorso; i tre infatti avevano fatto parte del gruppo investigativo \"Falcone-Borsellino\" guidato dal questore Arnaldo La Barbera (deceduto nel 2002) che si occup\u00f2 delle prime indagini sulla strage di via d'Amelio e avevano gestito la controversa collaborazione con la giustizia di Vincenzo Scarantino: secondo le indagini della Procura di Caltanissetta e le prove emerse durante il processo di primo grado denominato \"Borsellino quater\", i tre poliziotti avrebbero indotto Scarantino a rendere false dichiarazioni sottoponendolo a minacce, maltrattamenti e pressioni psicologiche. Il processo inizi\u00f2 il 5 novembre dello stesso anno dinanzi al Tribunale di Caltanissetta.\nProcesso nei confronti di Matteo Messina Denaro per le stragi di Capaci e via d'Amelio.\nNel gennaio 2016 il gup di Caltanissetta emise un'ordinanza di custodia cautelare nei confronti di Matteo Messina Denaro, \"capomandamento\" di Castelvetrano latitante dal 1993, con l'accusa di essere uno dei mandanti delle stragi di Capaci e via d'Amelio. L'imputazione si basava sulle dichiarazioni di collaboratori di giustizia gi\u00e0 acquisite nei vari processi sulle stragi che si sono celebrati negli anni precedenti: infatti, secondo i collaboratori Vincenzo Sinacori, Francesco Geraci e Giovanni Brusca, nel settembre 1991 Messina Denaro partecip\u00f2 ad una riunione a Castelvetrano in cui Salvatore Riina comunic\u00f2 la decisione di dare il via alla strategia stragista, inviando appunto a Roma il \"boss\" castelvetranese insieme ad altri mafiosi per uccidere Giovanni Falcone, salvo poi richiamarli in Sicilia per eseguire l'attentato diversamente; inoltre, sempre secondo Sinacori, Geraci e Brusca, lo stesso Messina Denaro avrebbe progettato l'omicidio di Paolo Borsellino mentre questi era Procuratore capo a Marsala poich\u00e9 il giudice era stato tra i primi inquirenti, insieme al commissario Calogero German\u00e0, ad indagare sulle attivit\u00e0 della \"famiglia\" Messina Denaro, all'epoca pressoch\u00e9 sconosciuta agli organi investigativi, ed infatti aveva emesso un mandato di cattura per associazione mafiosa nei confronti del \"patriarca\" Francesco Messina Denaro, padre di Matteo.\nPer questi motivi, l'anno successivo il gup di Caltanissetta Marcello Testaquadra dispose il rinvio a giudizio per Messina Denaro con l'accusa di strage; il processo si apr\u00ec il 13 marzo dello stesso anno.\nIl 20 ottobre 2020 la Corte d'assise di Caltanissetta, presieduta dal giudice Roberta Serio, condann\u00f2 all'ergastolo Messina Denaro in contumacia per il reato di strage. "}
{"id": "209918", "revid": "1442080", "url": "https://it.wikipedia.org/wiki?curid=209918", "title": "Sinallagma", "text": "Un sinallagma (dal greco \u03c3\u03c5\u03bd\u03b1\u03bb\u03bb\u03ac\u03c4\u03c4\u03c9 \"synallatto\" o anche proprio \u03c3\u03c5\u03bd\u03ac\u03bb\u03bb\u03b1\u03b3\u03bc\u03b1 \"synallagma\", derivati di \u03c3\u03c5\u03bd\u03b1\u03bb\u03bb\u03ac\u03c3\u03c3\u03c9 \"synallasso\" \"contrarre, stipulare\", composizione di \u03c3\u03cd\u03bd \"insieme\" e \u1f00\u03bb\u03bb\u03ac\u03c3\u03c3\u03c9 \"prendere o dare in cambio\", perci\u00f2 \"mutuo scambio, scambio vicendevole\"), anche detto \"nesso di reciprocit\u00e0\", \u00e8 un elemento costitutivo implicito del contratto a obbligazioni corrispettive, quello cio\u00e8 nel quale ogni parte assume l'obbligazione di eseguire una prestazione (di dare o di fare) in favore delle altre parti esclusivamente in quanto tali parti a loro volta assumono l'obbligazione di eseguire una prestazione in suo favore.\nCaratteri generali.\nLa corrispettivit\u00e0.\nLa corrispettivit\u00e0 consiste dunque in un rapporto di condizionalit\u00e0 reciproca tra le prestazioni. L'elemento in oggetto rappresenta il punto di equilibrio raggiunto dalle parti in sede di formazione del negozio giuridico nella congiunta volont\u00e0 di scambiarsi diritti e obbligazioni attraverso lo scambio di una prestazione con una controprestazione.\nClausole limitative.\nSi discute se la previsione contrattuale di una clausola limitativa della proponibilit\u00e0 di eccezioni di inadempimento, ad esempio una clausola solve et repete (in genere apposta per rafforzare la garanzia dell'adempimento della controparte), possa minare la corretta sussistenza del sinallagma, o la stessa natura sinallagmatica del contratto. Lo sbilanciamento delle prestazioni, squilibrato nella sperequazione fra i possibili modi di protezione dei diritti derivanti dal \"negotium\", vizierebbe infatti il principio della corrispettivit\u00e0 delle prestazioni. L'interpretazione sistematica dell'art. 1462 c.c. induce a credere che la clausola in parola consenta solo di privare il contraente delle eccezioni di cui agli artt. 1460 e 1461 c.c. (eccezioni d'inadempimento e di mutamento delle condizioni patrimoniali).\nTipologie.\nVengono comunemente distinti due momenti del rapporto sinallagmatico:\nSinallagma genetico.\nClassicamente, si riassume che la causa dell'obbligazione di una parte \u00e8 l'obbligazione dell'altra parte (e vicendevolmente per questa). Il riscontro di un vizio, anche eventualmente sopravvenuto, di una delle obbligazioni, fa quindi venir meno la causa dell'obbligazione corrispettiva, che conseguentemente cessa di essere dovuta.\nSinallagma funzionale.\nIl sinallagma, in questo tipo di contratti (appunto detti \"sinallagmatici\"), pone in relazione le obbligazioni rispettivamente assunte, in modo che non solo ciascuna di esse sia vincolata alle altre, ma anche l'adempimento di ciascuna di esse sia vincolato all'adempimento delle altre. Da questo vincolo discendono perci\u00f2, in senso negativo, il noto principio per il quale una parte ha il diritto di non adempiere alle obbligazioni assunte, quando l'altra parte sia inadempiente nei suoi confronti, riassunto nel brocardo \"inadimplenti non est adimplendum\". Ne conseguono, tradotto in procedura, l'eccezione di inadempimento e, in diritto sostanziale, la risoluzione per inadempimento.\nSinallagma innominato.\nIl rapporto sinallagmatico sottende anche molti contratti che, non avendo una specifica regolamentazione nel \"codice civile\" sono chiamati \"innominati\".\nLe seguenti locuzioni latine sottendono legami sinallagmatici:\nUn esempio: la compravendita.\nUn caso classico di contratto sinallagmatico \u00e8 il contratto di compravendita, nel quale una parte si obbliga a corrispondere una quantit\u00e0 di denaro o di altro valore fungibile esclusivamente solo in quanto l'altra parte le trasferisce la propriet\u00e0 di un bene o di un diritto; contemporaneamente, l'altra parte si determina a trasferire la propriet\u00e0 di quanto negoziato, solo in quanto l'altro contraente assume l'obbligo di pagare il prezzo. L'apparente duplicazione di concetti descrive in realt\u00e0 il rapporto di condizionalit\u00e0 reciproca delle opposte prestazioni."}
{"id": "209920", "revid": "1305772", "url": "https://it.wikipedia.org/wiki?curid=209920", "title": "Evan Dando", "text": "Biografia.\nEvan Dando nasce nel 1967 a Boston, nel Massachusetts, da una modella e un avvocato (che divorzierranno 11 anni dopo). Negli anni ottanta si avvicina alla musica hardcore punk, innamorandosi in particolare di gruppi come H\u00fcsker D\u00fc e Replacements che riuscivano ad addolcire la furia tipica del genere con sonorit\u00e0 rock, acustiche e psichedeliche. Frequenta la Commonwealth School di Boston e poi lo Skidmore College, ma abbandona la scuola per intraprendere la carriera di musicista.\nNel 1986 fonda i Whelps insieme al compagno di scuola Ben Deily (alla batteria) e Jesse Peretz (al basso). Insieme suonano pezzi punk rock e nel 1987 cambiano nome in Lemonheads. La loro prima registrazione si intitola \"Laughing All the Way to the Cleaners\". Scritturati dall'etichetta discografica locale Taang!, i Lemonheads pubblicano gli album \"Hate Your Friends\", \"Creator\" e \"Lick\". Dando e Deily condividono il songwriting e anche il ruolo di cantante fino al 1989 quando quest'ultimo lascia la band dopo un tour europeo a supporto dell'album Lick.\nDando ingaggia dunque il batterista David Ryan, con cui produce, nel 1990, l'album \"Lovey\", che vende appena 30.000 copie. Dando decide di dare una svolta alla situazione negativa volando in Australia, per scrivere alcune canzoni con gli amici Nic Dalton e Tom Morgan. Questi pezzi formano la base di \"It's a Shame About Ray\", l'acclamato album che conduce i Lemonheads al successo. Il successo della band coincide con un avvicinamento a sonorit\u00e0 pi\u00f9 dolci mainstream, mettendo da parte le influenze punk della prima fase della carriera dei Lemonheads.\nLa sigla sociale cui \u00e8 stato legato per oltre dieci anni viene sciolta nel 1996 (dopo il disco \"Car Button Cloth\") e permette a Dando di dare il via ad una tanto auspicabile quanto scarna di titoli carriera solista. Il vero esordio arriva nel 2000, quando, libero da problemi di droga - eroina, soprattutto - che lo hanno tormentato per tutto il decennio precedente, gira i palchi degli Stati Uniti con una chitarra acustica e un bagaglio di cover. Questo tour viene immortalato nel disco \"Live at the Brattle Theatre/Griffith Sunset\" (2001). Nello stesso periodo, Dando si unisce a James Iha (chitarrista fondatore di The Smashing Pumpkins e membro degli A Perfect Circle) e Melissa Auf Der Maur (ex-Hole, ex-Smashing Pumpkins, autrice di un disco solista nel 2004) nel progetto The Virgins, di cui non sono segnalati passi discografici.\nIl primo vero disco di \"canzoni\" arriva nel 2003. \"Baby I'm Bored\", scritto assieme al cantante australiano Ben Lee e con ospiti del calibro dei Giant Sand, \u00e8 un disco di pop acustico dove Evan Dando sembra dare fondo a tutte le sue paure e i suoi guai, esorcizzando la sua passata esperienza di droga e apparendo quindi speranzoso verso il futuro (emblematica la canzone \"All My Life\").\n\u00c8 l'unica tappa significativa del suo escursus solista, difatti, nel 2005 Dando rispolvera la sigla Lemonheads - assieme a Karl Alvarez e Bill Stevenson, ovvero la sezione ritmica dei Descendents - per un tour mondiale e un nuovo album che vede la luce nel 2006\nVita privata.\nDurante il periodo di pausa dai Lemonheads e prima dell'avvio della carriera solista, Dando nel 1998 si lega sentimentalmente alla top-model Elizabeth Moses. La coppia convola a nozze nel 2000 ma la loro unione dura fino al 2010. In questi anni la Moses ha un importante ruolo nella ripartenza della carriera del marito e figura nei credits di alcuni album del periodo come assistente alla produzione."}
{"id": "209921", "revid": "57342", "url": "https://it.wikipedia.org/wiki?curid=209921", "title": "Peregrino Tuc", "text": "Peregrino Tuc (in originale \"Peregrin Took\" e nella nuova traduzione italiana di Ottavio Fatica \"Peregrino Took\" ), detto Pipino (\"Pippin\" in inglese e nella traduzione di Fatica), \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 uno dei protagonisti del famoso romanzo \"Il Signore degli Anelli\".\nStoria.\nPipino \u00e8 uno Hobbit ed \u00e8 uno tra i migliori amici di Frodo Baggins, oltre ad essere suo cugino, che lo accompagner\u00e0, assieme all'inseparabile amico e cugino Meriadoc Brandibuck, nel suo lungo cammino verso il Monte Fato, entrando a far parte dei nove della Compagnia dell'Anello.\nIl viaggio e la cattura.\nPipino \u00e8, insieme a Sam e Merry, uno degli Hobbit che accompagna Frodo fin dall'inizio, partecipando anche al tragitto tra Hobbiville e il guado del Brandivino, viaggio nel quale i tre compagni incontrano un gruppo di Elfi e per la prima volta vedono i Cavalieri neri. Successivamente a Pipino, Merry, Sam e Frodo si affiancano anche i restanti membri della Compagnia dell'Anello. \u00c8 lui che nelle miniere di Moria fa cadere accidentalmente un sasso in un pozzo segnalando involontariamente agli Orchi e al Balrog la presenza di estranei. Quando la Compagnia si scioglie, viene fatto prigioniero, insieme a Merry dagli Uruk-hai di Saruman, ed assiste alla morte di Boromir che aveva cercato di salvarli.\nLa fuga e gli Ent.\nDurante la marcia come prigioniero degli Orchi riesce a far cadere la sua spilla fornendo ad Aragorn, Gimli e Legolas la prova che i due hobbit sono vivi. Insieme a Merry riesce a fuggire quando \u00c9omer con i suoi cavalieri circonda il gruppo di Uruk-hai. I due si addentrano nella foresta di Fangorn dove incontrano Barbalbero che, in principio li scambia per piccoli Orchi, ma in seguito li aiuta e protegge. Partecipano quindi all'Entaconsulta dove presenziano alla decisione degli Ent di attaccare Isengard. Dopo la distruzione della piazzaforte di Saruman, attendono l'arrivo di re Th\u00e9oden e di parte della Compagnia dell'Anello.\nIl Palant\u00edr e l'arrivo a Gondor.\nDurante il dialogo tra Gandalf e Saruman, Grima Vermilinguo getta il Palant\u00edr della torre di Orthanc verso il gruppo in cui si trova Pipino. \u00c8 proprio lui a raccoglierlo e gettandogli un veloce sguardo ne resta turbato, nonostante Gandalf glielo tolga prontamente.\nLa notte successiva Pipino \"ruba\" il Palant\u00edr allo stregone, sostituendolo sotto il suo braccio con una pietra tonda; guardando all'interno della sfera, lo Hobbit resta soggiogato da Sauron, che era in contatto grazie al Palant\u00edr che in origine si trovava a Minas Ithil. La forza di volont\u00e0 dello Hobbit riesce ad evitare che senza volere riferisca importanti informazioni a Sauron; Gandalf gli riesce a strappare per tempo la pietra consegnandola ad Aragorn. Il giorno dopo Pipino \u00e8 costretto a partire con lo stregone per Minas Tirith, affinch\u00e9 si allontani dalla tentazione di guardare di nuovo nella sfera.\nArrivato nella citt\u00e0 Pipino \u00e8 presentato a Denethor, sovrintendente di Gondor; preso da un momento di rimorso per essere stato in parte causa della morte di Boromir, figlio di Denethor, presta giuramento al sire della citt\u00e0 ed entra in servizio nella Cittadella.\nLa guerra e il viaggio al Morannon.\nDurante l'assedio di Gondor Pipino deve vegliare Faramir, gravemente ferito; resosi conto della pazzia che sta investando sire Denethor, corre a chiamare Gandalf che dirige le difese della citt\u00e0. Assiste cos\u00ec al suicidio di Denethor. Dopo la fine della battaglia, scende nelle ultime cerchie della citt\u00e0 per cercare Merry che aveva combattuto tra le schiere di Rohan. Quando i capi delle forze del Bene decidono di marciare verso i cancelli del Morannon, Pipino entra a far parte della spedizione. Arrivato davanti all'ingresso della fortezza di Sauron, \u00e8 lui che grida di orrore quando la Bocca di Sauron mostra la cotta di Mithril di Frodo. Durante la battaglia che ne segue riesce ad uccidere il capitano dei Troll di Mordor.\nIl ritorno a casa.\nDopo il matrimonio di Aragorn ed Arwen e dopo i funerali di Th\u00e9oden i quattro Hobbit tornano alla Contea, che trovano invasa da uomini comandati da Saruman. Pipino \u00e8 uno dei pi\u00f9 spavaldi tra coloro che vogliono la rivolta. Corre a Tucboro per cercare rinforzi tra i suoi parenti Tuc (la famiglia pi\u00f9 \"di rango\" nella Contea). Nella decisiva battaglia \u00e8 tra coloro che combattono in prima linea, anche perch\u00e9 la bevanda che avevano bevuto lui e Merry durante la loro permanenza presso gli Ent li aveva fatti crescere notevolmente, facendoli raggiungere dimensioni eccezionali per uno Hobbit.\nAdattamenti.\nNella trilogia cinematografica diretta da Peter Jackson, Pipino \u00e8 stato interpretato dall'attore scozzese Billy Boyd."}
{"id": "209922", "revid": "124854512", "url": "https://it.wikipedia.org/wiki?curid=209922", "title": "Meriadoc Brandibuck", "text": "Meriadoc Brandibuck, detto Merry (Meriadoc Brandaino nella nuova traduzione italiana; in Ovestron \"Kalimac Brandagamba\", abbreviato Kali, che significa \"felice, gaio\"; in originale \"Meriadoc Brandybuck\"), \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 uno dei protagonisti del romanzo \"Il Signore degli Anelli\".\nLa storia.\n\u00c8 uno Hobbit ed \u00e8 tra i migliori amici di Frodo Baggins, che accompagner\u00e0, assieme all'inseparabile amico Pipino, nel suo lungo cammino verso il Monte Fato, entrando a far parte dei nove della Compagnia dell'Anello. Tradotto dall'autore in Inglese dalla Lingua Comune della Terra di Mezzo, il nome Merry ha il significato di Felice.\nNella Compagnia.\nMerry, all'inizio del viaggio, va insieme a Grassotto Bolgeri nella nuova casa acquistata da Frodo a Crifosso oltre il Brandivino, nelle vicinanze della citt\u00e0 di Buckburgo. La notte in cui arriva Frodo fuggito da Hobbiville, si reca indietro verso il fiume Brandivino, preoccupato del suo ritardo, aspettandolo presso il fiume. A Brea, dopo la cena, esce a fare una passeggiata e per primo entra in contatto con i cavalieri neri, sentendo gli effetti della presenza di questi. Fino alla separazione della Compagnia il suo viaggio prosegue all'interno di essa.\nLa cattura.\nViene catturato dagli Uruk-hai mandati da Saruman insieme a suo cugino Pipino ed assiste al sacrificio di Boromir, che aveva cercato di salvarli ed era morto nel tentativo. Merry riesce a liberarsi dagli Uruk-hai vicino a Fangorn: i due Hobbit si dirigono dentro la foresta dove incontrano Barbalbero, un Ent che li accoglie nella sua casa e permette loro di assistere all'Entaconsulta, in seguito alla quale gli Ent decidono di attaccare Isengard; Merry e Pipino assistono alla furia degli Ent e alla distruzione della roccaforte di Saruman.\nAl servizio di Rohan.\nCon l'arrivo di re Th\u00e9oden di Rohan, di Gandalf, Aragorn, Gimli e Legolas ad Isengard, Merry e Pipino lasciano Barbalbero e si dirigono verso Edoras. La disavventura di Pipino con il Palant\u00edr di Saruman fa s\u00ec che Merry resti da solo con re Th\u00e9oden, mentre tutti gli altri suoi amici partono in tempi diversi verso Gondor. Arrivato ad Edoras, re Th\u00e9oden vuole impedire a Merry di proseguire il suo viaggio non ritenendolo adatto alla lunga cavalcata attraverso l'An\u00f3rien. Merry ha la fortuna di incontrare \u00c9owyn, la nipote del re, travestita da cavaliere, che lo fa montare sul suo cavallo e lo accompagna fino alle mura di Minas Tirith.\nSotto le mura di Minas Tirith il cavallo di \u00c9owyn sbalza a terra i due cavallerizzi dopo che il capo dei Nazg\u00fbl \u00e8 sceso spaventando Nevecrino, il cavallo di Th\u00e9oden, e tutta la sua scorta. \u00c9owyn si para davanti al Re stregone di Angmar. Una profezia affermava che nessun \"uomo\" avrebbe potuto uccidere questo Cavaliere Nero: Merry, uno hobbit, per\u00f2 colpisce il Nazg\u00fbl nel tendine della gamba con la spada che aveva trovato nei Tumulilande, spada che era stata forgiata al tempo in cui il Cavaliere Nero era capo di Angmar e che quindi \u00e8 la migliore arma per colpirlo. Successivamente \u00c9owyn, una donna, finisce il Nazg\u00fbl, che sparisce dal mondo. Avendo colpito quell'immonda creatura Merry viene colpito dall'Alito Nero, che lo debilita, assieme a \u00c9owyn, in maniera notevole.\nLa guarigione e il ritorno a casa.\nMerry guarisce grazie all'intervento di Pipino che lo porta nelle Case di guarigione della citt\u00e0 e a quello di Aragorn, che con l'uso dell'erba Athelas lo guarisce. Merry assiste alla partenza dell'esercito verso i Cancelli del Morannon, senza potervi partecipare dato il suo stato ancora convalescente. Quando a Minas Tirith giunge notizia della vittoria, parte assieme ai commilitoni abbastanza in forma, per partecipare alla festa che celebra la vittoria sul Campo di Cormallen. Dopo il matrimonio di Arwen e Aragorn e il funerale di Th\u00e9oden, a cui Merry partecipa in maniera molto sentita per lo stretto rapporto che lo legava al re di Rohan, i quattro Hobbit tornano verso la Contea, dove scacciano definitivamente Saruman e i suoi sotterfugi, ristabilendovi l'ordine. Merry, gi\u00e0 di famiglia uno hobbit decisimente pi\u00f9 bellicoso del normale, e temprato dalle sue battaglie, oltre che essere a questo punto lo hobbit pi\u00f9 alto della storia, funge da stratega e \"generale\". Pipino, alto quasi quanto lui e altrettanto imponente per uno hobbit, della famiglia pi\u00f9 nobile e influente della Contea, si occupa invece del reclutamento dei ribelli.\nEventi successivi (dall'Appendice).\nMeriadoc/Merry, detto \"il Magnifico\", diventa Signore della Terra di Buck nel 1432 (Calendario della Contea); due anni dopo Merry, insieme a Pipino, \u00e8 nominato Consigliere del Regno del Nord. Nel 1484 lascia la Contea, sempre insieme a Pipino, per andare a trovare l'amico Re \u00c9omer di Rohan. Dopo la morte di quest'ultimo i due Hobbit si trasferiscono a Gondor, dove Merry morir\u00e0 e verr\u00e0 sepolto a Rath Dinen, la necropoli dei re, e dove pi\u00f9 tardi verr\u00e0 posto anche il sepolcro di Aragorn.\nAdattamenti.\nNella trilogia cinematografica diretta da Peter Jackson, Merry \u00e8 stato interpretato da Dominic Monaghan."}
{"id": "209926", "revid": "767487", "url": "https://it.wikipedia.org/wiki?curid=209926", "title": "Explosions in the Sky", "text": "Gli Explosions in the Sky sono un gruppo musicale post-rock strumentale formatosi nel 1999 a Austin, in Texas.\nStile.\nIl loro sound si rif\u00e0 alle sonorit\u00e0 pi\u00f9 \"canoniche\" del genere, quali quelle dei Mogwai e dei Godspeed You! Black Emperor. La band \u00e8 apprezzata per i suoi lavori definiti come \"mini-sinfonie catartiche\" e per gli spettacoli dal vivo.\nIl gruppo ha iniziato l'attivit\u00e0 come quartetto costituito da tre chitarre elettriche e da una batteria. Successivamente \u00e8 stato introdotto il basso.\nIl nome.\nIl nome attuale deriva da un commento che Hrasky fece in merito al rumore dei fuochi d'artificio che esplodevano in aria dopo che lasci\u00f2 una festa alla KVRX, la radio dell'universit\u00e0 di Austin.\nStoria del gruppo.\nOriginariamente chiamati Breaker Morant, gli Explosions in the Sky si formarono ad Austin, in Texas, nel 1999.\nIl batterista Chris Hrasky \u00e8 di Rockford (Illinois), mentre il resto della band proviene da Midland (Texas).\nIl loro album di debutto, \"How Strange, Innocence\" (2000), fu distribuito solo localmente nel numero di circa 300 copie e in forma CD-Rs. Grazie a questo lavoro gli Explosions in the sky si garantirono velocemente una buona reputazione stabilendo buoni contatti con le altre band locali come i Lift To Experience.\nL'occasione di firmare un contratto gli fu offerta dalla label Temporary Residence Limited, la quale scrittur\u00f2 il gruppo solo dopo aver sentito appena met\u00e0 della demo; demo che fu inviata non da loro, bens\u00ec da un membro di un'altra band di Austin, The American Analog Set, che in una nota di presentazione scrisse \"this totally fucking destroys\".\nMa \u00e8 con il secondo album datato 2001, \"Those Who Tell the Truth Shall Die/Those Who Tell the Truth Shall Live Forever\", che gli Explosions in the Sky si fecero notare nel panorama musicale internazionale, grazie anche alla copertina che fu intesa come una sorta di collegamento dei fatti dell'11 settembre 2001 che si sarebbero svolti poco dopo.\nLa copertina raffigurava infatti un aeroplano con il titolo \"Questo aeroplano si schianter\u00e0 domani\".\nLa band neg\u00f2 ogni connessione con la vicenda.\nA tal proposito, il bassista Michael James fu vittima di uno spiacevole episodio quando in aeroporto fu trattenuto per motivi di sicurezza dalle autorit\u00e0 competenti e dovette spiegare il significato delle parole della copertina per evitare ulteriori fraintendimenti.\nDopo essere stati contattati da Brian Reitzell nel 2004, gli Explosions in the sky scrissero la colonna sonora del film \"Friday Night Lights\".\nNonostante avesse a disposizione strumentazione rara per il progetto, la band decise di mantenere il proprio stile nell'ambito della creazione di materiale originale.\nIl loro album \"All of a Sudden I Miss Everyone\", che debutt\u00f2 il 20 febbraio 2007, fu prodotto sia in versione One-disc, che in edizione speciale Two-disc contenente i remix delle canzoni dell'album da parte di diversi artisti.\nLo stesso giorno la band suon\u00f2 una versione ridotta di \"Welcome, Ghosts\" al programma televisivo \"Late Night with Conan O'Brien\".\nGli Explosions in the Sky hanno iniziato il tour negli USA e in Canada un giorno prima dell'uscita dell'album, il 19 febbraio 2007.\nNell'aprile 2011 il gruppo pubblica il suo sesto album in studio, \"Take Care, Take Care, Take Care\", prodotto da John Congleton e registrato ad El Paso.\nNel 2013 la band ha prodotto le colonne sonore di due film entrambi statunitensi: \"Prince Avalanche\" di David Gordon Green e \"Lone Survivor\" di Peter Berg.\nIn questo secondo caso ha collaborato con Steve Jablonsky.\nL'11 gennaio 2016 il gruppo annuncia l'uscita del suo settimo album in studio, The Wilderness, e lo stesso giorno esce il primo estratto intitolato Disintegration Anxiety."}
{"id": "209927", "revid": "1305772", "url": "https://it.wikipedia.org/wiki?curid=209927", "title": "Fabio Valente", "text": "Fu tra i vari comandanti militari della guerra civile seguita alla morte di Nerone.\nBiografia.\nNato ad Anagnia (Anagni) nel 35, era di famiglia equestre. In giovane et\u00e0 fece parte del Collegium Iuvenum anagnino. Prese parte alle orge della corte di Nerone ed alla festa degli Juvenalia, cui le persone pi\u00f9 importanti dello stato furono obbligate a prendere parte, acconsent\u00ec ad interpretare la parte di un licenzioso mimo, prima come spinto, ma poi per propria scelta. Divenne uno dei favoriti di Nerone che in seguito lo nomin\u00f2 legato della Legio I in Germania. Come legatus legionis condusse brillantemente una campagna militare contro i Catti e represse la rivolta di Giulio Vindice.\nDurante i disordini seguiti alla morte di Nerone, Valente cerc\u00f2 di persuadere Virginio Rufo, che governava la \"Germania superior\", ad assumere la porpora e quando Rufo rifiut\u00f2, tent\u00f2 di diffamarlo accusandolo con Galba di aver tentato di farsi imperatore. Poco dopo l'ascesa di Galba al potere, Valente, insieme con il legato di un'altra legione, Cornelio Aquino, mise a morte Fonteio Capitone, governatore della \"Germania inferior\", con l'accusa che intendeva ribellarsi, ma, come pensano i pi\u00f9, perch\u00e9 aveva rifiutato di prendere le armi rispondendo ai loro inviti.\nComunque Valente pretese grandi meriti da Galba per i servizi che gli aveva reso denunciando i complotti di Virginio Rufo ed eliminando Fonteio Capitone, che sarebbe potuto diventare un rivale pericoloso; non avendo ricevuto nessuna ricompensa, protest\u00f2 amaramente di essere stato trattato con ingratitudine. Con l'arrivo di Vitellio nella \"Germania inferior\" come successore di Capitone, Valente fu uno dei primi ad invitarlo a reclamare l'impero e questa volta riusc\u00ec meglio che con i comandanti precedenti.\nLe legioni nella \"Germania superior\" rifiutarono di prendere il giuramento di approvazione a Galba il 1\u00ba gennaio del 69. Il giorno seguente Valente marci\u00f2 su \"Colonia Agrippinense\" e salut\u00f2 Vitellio come imperatore. Il suo esempio fu immediatamente seguito dai soldati stanziati nella \"Germania inferior\" e il giorno successivo da quelli della \"Germania superior\"; furono fatti i preparativi per proseguire la guerra contro Galba. Vitellio ne affid\u00f2 la conduzione a Valente e ad Aulo Caecina Alieno, che aveva comandato una legione nella \"Germania superior\" ed era stato uno dei capi principali della rivolta.\nA Valente furono affidati 40.000 uomini dell'esercito della \"Germania inferior\", con l'ordine di marciare attraverso la Gallia e persuaderla a sottomettersi a Vitellio, o in alternativa di metterla a ferro e fuoco. Infine doveva passare in Italia attraverso il Monginevro (\"Cottianis Alpibus\") (v. Cozio). Cecina ricevette 30.000 uomini appartenenti all'esercito della \"Germania superior\", con l'ordine di marciare direttamente in Italia attraverso il passo del Gran San Bernardo (\"Poeninis jugis\").\nValente cominci\u00f2 la sua marcia all'inizio di gennaio. Il suo formidabile esercito gli assicur\u00f2 un'accoglienza favorevole nelle Gallie; ma al suo arrivo a Diviodurum (Metz), e massacrarono 4000 abitanti. Tuttavia questa strage invece di provocare la resistenza in tutta la Gallia, rese la gente ancora pi\u00f9 attenta a non provocare l'ira delle truppe. Giunto alla capitale dei Leuci, la moderna Toul, Valente ricevette le notizia della morte di Galba e dell'ascesa di Otone; questa notizia produsse il riconoscimento di Vitellio in\ntutta la Gallia, i cui abitanti detestavano ugualmente sia Otone che Vitellio, ma avevano pi\u00f9 paura del secondo.\nValente quindi continu\u00f2 ad avanzare senza ostacoli. Gli abitanti di Lugdunum (Lione) lo persuasero a marciare contro Vienna (Vienne), che si era schierata a favore di Vindex e di Galba; ma gli abitanti evitarono il pericolo imminente gettandosi davanti all'esercito come supplici e consegnando a Valente un'immensa quantit\u00e0 di soldi, di cui tuttavia i soldati ricevettero una piccola parte. L'avarizia di Valente non conosceva limiti ed egli impiegava il grande potere che ora possedeva per assecondarla in ogni modo.\nDurante la sua avanzata i proprietari terrieri ed i magistrati delle citt\u00e0 gli pagarono grandi somme per non farlo marciare attraverso le loro propriet\u00e0 o accamparsi su di esse; se i soldi mancavano, erano obbligati a calmarlo sacrificando le mogli e le figlie ai suoi desideri. Al suo arrivo in Italia, Valente mise il suo quartiere a Ticinum (Pavia), dove rischi\u00f2 di perdere la vita per un'insurrezione dei suoi soldati. Si rifugi\u00f2 con le vesti di uno schiavo nella tenda di uno dei suoi ufficiali, che lo nascose finch\u00e9 non fin\u00ec il pericolo. Valente in seguito mise questo stesso uomo a morte sospettando che avesse preso mille dracme dal suo bagaglio. (Cassio Dione XIV, 16; Tacito Historia II, 29)\nNel frattempo Cecina, che era arrivato in Italia prima di Valente, era stato sconfitto dai generali di Otone in prossimit\u00e0 di Cremona: Poich\u00e9 Valente e Cecina non si piacevano, si pensava che Cecina fosse stato sconfitto, perch\u00e9 Valente avesse volutamente ritardato a raggiungerlo. Tuttavia i loro interessi reciproci li condussero ad unire le loro forze e comportarsi in armonia contro il nemico comune. I generali di Otone cercarono di persuaderlo ad evitare il rischio della battaglia, ma il loro parere fu ignorato dall'imperatore, che voleva concludere la guerra. Ci fu la prima battaglia di Bedriaco, nella quale Valente e Cecina (al comando della Legio I Italica e della Legio V Alaudae) ottennero la vittoria decisiva ed assicurarono cos\u00ec a Vitellio il controllo dell'Italia.\nI due generali rimasero nell'Italia settentrionale per un po' di tempo dopo la battaglia, finch\u00e9 non si riunirono con Vitellio, che accompagnarono a Roma. Vitellio li elev\u00f2 alla carica di consoli, carica che ricoprirono a partire dal 1\u00ba settembre, mentre lui lasciava interamente nelle loro mani il governo dell'impero. Anche se erano estremamente gelosi l'uno dell'altro, erano d'accordo su un punto, cio\u00e8 di impossessarsi di tutta le propriet\u00e0 su cui avrebbero potuto mettere le mani, mentre il loro padrone crapulone si dedicava ad ogni genere di debosciatezze.\nMa l'avvicinarsi di Antonio Primo, che aveva sposato la causa di Vespasiano e che stava marciando verso l'Italia alla testa delle legioni della Pannonia e della Moesia, costrinse Cecina e Valente a prepararsi di nuovo per la guerra. Valente in quel momento stava appena recuperando le forze dopo una grave malattia, quindi fu costretto a rimanere a Roma, mentre il suo collega marciava contro Primo. Cecina, trad\u00ec Vitellio e si un\u00ec a Primo; Valente invece rimase fedele e questa fu una delle poche azioni registrata a suo favore.\nLasci\u00f2 Roma pochi giorni dopo Cecina e forse ne avrebbe potuto impedire il tradimento, se non avesse ritardato l'avanzata indugiando nei piaceri. Era ancora in Toscana quando seppe della vittoria di Primo nella seconda battaglia di Bedriacum e della conquista di Cremona e poich\u00e9 non aveva truppe sufficienti per contrastare il nemico, decise di spostarsi via mare in Gallia per spingere le province galliche a scegliere la causa di Vitellio, ma fu preso prigioniero da alcune navi inviate contro di lui da Svetonio Paolino alle isole \"Stoechadae\" (le isole di Hy\u00e8res), propriet\u00e0 di \"Massilia\" (Marsiglia). Fu tenuto prigioniero per un po' di tempo, ma verso la met\u00e0 di settembre fu giustiziato ad Urbinum (Urbino) e la sua testa mostrata alle truppe di Vitellio, per smentire la voce che fosse fuggito in Germania e l\u00e0 stesse raccogliendo un esercito."}
{"id": "209930", "revid": "47767", "url": "https://it.wikipedia.org/wiki?curid=209930", "title": "Le 2 torri", "text": ""}
{"id": "209931", "revid": "35813", "url": "https://it.wikipedia.org/wiki?curid=209931", "title": "Stooges", "text": ""}
{"id": "209932", "revid": "552788", "url": "https://it.wikipedia.org/wiki?curid=209932", "title": "Pletismografia optoelettronica", "text": "La pletismografia optoelettronica \u00e8 un metodo per misurare i parametri di ventilazione tramite la misura delle variazioni della superficie toracica.\nDescrizione.\nLa misura non invasiva della ventilazione polmonare costituisce un problema non ancora completamente risolto. Nella pratica clinica, la procedura pi\u00f9 comune e pi\u00f9 semplice \u00e8 quella di convogliare tramite un boccaglio l'aria inspirata ed espirata, misurandone il flusso (mediante uno pneumotacografo) oppure il volume (mediante uno spirometro).\nQuesta procedura presenta per\u00f2 alcune importanti limitazioni. Il boccaglio non pu\u00f2 essere utilizzato per lunghi periodi di tempo, limita la mobilit\u00e0 del soggetto, introduce un volume addizionale (\"spazio morto\") che pu\u00f2 alterare il pattern ventilatorio, e rende il soggetto conscio della misura che si sta effettuando (alterando quindi i normali parametri ventilatori). Inoltre la misura risulta molto difficoltosa, se non impossibile, su pazienti non collaboranti, su bambini, durante il sonno o la fonazione.\nUn approccio alternativo alla misura del flusso o del volume polmonare alla bocca del soggetto \u00e8 costituito dalla stima delle variazioni di volume del tronco tramite la misura del movimento di alcuni punti del torace. Tra questi dispositivi i pi\u00f9 comuni sono i pletismografi a induttanza variabile che utilizzano bande posizionate a livello della gabbia toracica e dell'addome.\nLa calibrazione di questi dispositivi presenta numerose limitazioni che rendono questi sistemi degli strumenti in grado di fornire una descrizione solo qualitatitiva delle variazioni del volume polmonare e dei movimenti toraco-addominali.\nLa pletismografia optoelettronica, sviluppata presso la Fondazione Don Gnocchi in collaborazione con il Dipartimento di Bioingegneria del Politecnico di Milano, consente di superare molti di questi limiti.\nQuesta metodica \u00e8 in grado di fornire in continuo la misura accurata del volume assoluto della parete toraco-addominale e delle variazioni del volume polmonare senza necessitare l'uso del boccaglio o altre connessioni con il paziente e senza il bisogno di collaborazione da parte del paziente.\nLa tecnica \u00e8 basata sul rilievo del movimento di un insieme di marcatori, costituiti da piccole semisfere di plastica ricoperte da materiale retro-riflettente, posizionati sulla pelle del paziente mediante carta biadesiva. I marcatori, posti sul torace e sull'addome del soggetto, vengono analizzati da un sistema di analisi del movimento costituito da alcune telecamere che inquadrano il soggetto e da un processore di immagini che identifica in tempo reale la posizione dei marcatori. Successivamente viene ricostruita la posizione dei marcatori nello spazio tridimensionale e, sulla base di un modello geometrico, viene calcolato il volume racchiuso dalla parete toraco-addominale e le sue variazioni durante la respirazione. \nLa pletismografia optoelettronica pu\u00f2 essere utilizzata per calcolare in modo estremamente accurato le variazioni di volume totale e dei diversi compartimenti toraco-addominali in diverse posture, durante esercizio e ventilazione meccanica.\nLa validazione del metodo \u00e8 stata effettuata confrontando le variazioni di volume totale ottenute mediante spirometria o flussimetria con le variazioni di volume della parete toracica nel corso di diverse manovre respiratorie. In generale la relazione tra queste misure \u00e8 risultata coincidente con ottima approssimazione. \nLa pletismografia optoelettronica risolve il problema del monitoraggio respiro per respiro della variazione dei volumi polmonari, caratteristica che apre importanti prospettive nella valutazione funzionale di diverse patologie respiratorie, nello studio dell'esercizio (per la quantificazione respiro per respiro delle variazioni del volume di fine espirazione) e in terapia intensiva (ad esempio per lo studio degli effetti di diverse modalit\u00e0 di ventilazione meccanica)."}
{"id": "209943", "revid": "19580", "url": "https://it.wikipedia.org/wiki?curid=209943", "title": "GothiaTek", "text": ""}
{"id": "209948", "revid": "386804", "url": "https://it.wikipedia.org/wiki?curid=209948", "title": "Emanuele Filiberto di Savoia (1972)", "text": "Membro di Casa Savoia, Emanuele Filiberto \u00e8 figlio di Vittorio Emanuele e di Marina Doria e nipote dell'ultimo re d'Italia, Umberto II di Savoia. La sua posizione nella linea di successione di Casa Savoia, comunque non riconosciuta dalla Repubblica Italiana, \u00e8 al centro della questione dinastica, emersa in seguito al matrimonio dei genitori.\nNato e vissuto in Svizzera a causa del regime di esilio previsto dalla Costituzione repubblicana per i discendenti maschi degli ex re d'Italia, Emanuele Filiberto ha fatto il suo primo ingresso in Italia soltanto alla fine del 2002, dopo la cessazione degli effetti delle disposizioni sull'esilio. Vive con la moglie, l'attrice francese Clotilde Courau, e le loro due figlie a Monte Carlo, nel principato di Monaco.\nBiografia.\nPrimi anni e vita privata.\nEmanuele Filiberto \u00e8 l'unico figlio di Vittorio Emanuele di Savoia. La sua nascita, avvenuta a Ginevra dove il padre viveva in esilio, fu l'occasione per una certa ricomposizione dei dissidi familiari sorti dalla decennale opposizione di Umberto II al matrimonio, celebrato infine senza che ne fosse avvertito, del figlio Vittorio Emanuele con Marina Doria.\nIn effetti Umberto II partecip\u00f2 al battesimo del nipote. Ciononostante, a quest'ultimo non fu dato come primo nome quello portato dal nonno, nome che dall'unit\u00e0 d'Italia si alternava di generazione in generazione a quello di Vittorio Emanuele. N\u00e9, parimenti, Umberto II concesse al nipote il titolo di principe di Piemonte, che lui stesso aveva portato fino all'assunzione della Corona e che, come i nomi, si alternava a quello di principe di Napoli. Questi fatti evidenziano, secondo alcuni, il tentativo di Umberto II di riconciliarsi con la famiglia, senza tuttavia considerare la nascita di Emanuele Filiberto come significativa da un punto di vista dinastico. Emanuele Filiberto porta comunque il nome di Umberto come terzo nome, seguito dai nomi Ciro e Reza, in omaggio all'amicizia dei Savoia con lo sci\u00e0 di Persia Mohammad Reza Pahlavi, il cui figlio \u00e8 appunto Reza Ciro Pahlavi.\nEmanuele Filiberto, dopo il diploma, ha frequentato la Facolt\u00e0 di Scienze economiche dell'Universit\u00e0 di Ginevra, senza terminare gli studi. Emanuele Filiberto ha rivelato di aver avuto problemi di tossicodipendenza in giovane et\u00e0 \n Grazie al padre inizi\u00f2 a svolgere la professione di trader consulente finanziario presso una societ\u00e0 privata a Ginevra. All'et\u00e0 di 26 anni ha lanciato il fondo d'investimento Altin, quotato alla Borsa di Zurigo.\nLe disposizioni transitorie e finali della Costituzione della Repubblica Italiana ne vietavano l'entrata sul suolo italiano, in quanto discendente maschio di Casa Savoia. \nCon la legge costituzionale del 23 ottobre 2002, entrata in vigore il 10 novembre del medesimo anno, si esaurirono gli effetti del primo e secondo comma della XIII disposizione transitoria e finale della Costituzione, consentendo ai discendenti maschi di Casa Savoia di entrare e soggiornare in Italia, e perci\u00f2 risiedervi su loro scelta, e in generale ai membri e ai discendenti di Casa Savoia il diritto di elettorato passivo e attivo, nonch\u00e9 la possibilit\u00e0 di ricoprire uffici pubblici.\nIl 25 settembre 2003 a Roma, nella basilica di Santa Maria degli Angeli e dei Martiri, gi\u00e0 luogo del matrimonio del bisnonno paterno, Emanuele Filiberto ha sposato l'attrice francese Clotilde Courau, dalla quale ha avuto due figlie, nate entrambe a Ginevra: \nLa famiglia Savoia-Courau vive a Monte Carlo, nel principato di Monaco. Vive saltuariamente anche a Umbertide, in provincia di Perugia.\nTra il 2011 e il 2019 ha subito tre operazioni chirurgiche per l'asportazione di un tumore ai seni paranasali.\nAttivit\u00e0 nel mondo dello spettacolo.\nNel 1995-96 \u00e8 ospite fisso (in collegamento esterno, poich\u00e9 ancora in esilio) della trasmissione sportiva \"Quelli che il calcio\".\nNel 2002 prende parte ad uno spot pubblicitario della Sacl\u00e0.\nNel 2008 \u00e8 membro della giuria nel talent show di Canale 5 \"Il ballo delle debuttanti\".\nNel 2009 partecipa come concorrente alla quinta edizione del talent show di Rai 1 \"Ballando con le stelle\", in coppia con la maestra di ballo Natalia Titova, e il 21 marzo se ne aggiudica la vittoria con il 75% dei voti.\nNel 2010 conduce con Pupo, Georgia Luzi e Valeria Marini il talent show \"I Raccomandati\" e presenta il variet\u00e0 \"Ciak... si canta!\", sempre con Pupo, entrambi su Rai 1. Partecipa al Festival di Sanremo 2010 insieme a Pupo ed al tenore Luca Canonici con la canzone \"Italia amore mio\", scritta da lui stesso e musicata dal cantautore toscano. Il trio viene fischiato dalla platea del teatro Ariston e la canzone \u00e8 la prima eliminata dalla gara. Nella puntata del 17 febbraio la canzone viene ripescata dal televoto popolare e riesce ad accedere alla finale del 20 febbraio, classificandosi in seconda posizione. Nell'estate conduce il programma di Rai 2 \"Ricchi di energia\" con Debora Salvalaggio, e in seguito affianca Milly Carlucci nella conduzione del concorso di bellezza \"Miss Italia\" su Rai 1.\nNel 2011 partecipa come concorrente (non in gara) all'ottava edizione del reality show di Rai 2 \"L'isola dei famosi\". Nello stesso anno interpreta s\u00e9 stesso nel film \"Vacanze di Natale a Cortina\", con Christian De Sica e Sabrina Ferilli. Nel 2012 partecipa al cortometraggio con Tony Sperandeo e Tania Bambaci \"Lo sposalizio - Matrimonio siciliano\", dove interpreta il ruolo di Tony.\nA partire dal 31 gennaio 2012 \u00e8 protagonista del reality show di Cielo \"Il principiante - Il lavoro nobilita\", ideato da lui stesso. Da settembre dello stesso anno \u00e8 il conduttore della prima edizione del reality show di Rai 2 \"Pechino Express\".\nNel 2013 partecipa come concorrente a \"Un air de star\", versione francese di \"Tale e quale show\", in onda su M6. Nel dicembre dello stesso anno torna su Rai 1 come inviato in Congo assieme a Paola Barale per il docu-reality \"Mission\".\nNel 2015 prende parte come concorrente alla terza edizione del talent show di Rai 1 \"Notti sul ghiaccio\", condotto dall'amica Milly Carlucci.\nNel 2019 partecipa come concorrente ad \"Amici Celebrities\", in onda su Canale 5, venendo eliminato dopo la semifinale. \nNel 2021 fa parte della giuria del serale durante la ventesima edizione di \"Amici di Maria De Filippi\", insieme a Stefano De Martino e Stash Fiordispino.\nAttivit\u00e0 culturali.\nEmanuele Filiberto ha creato la \"Fondazione Emanuele Filiberto Charity Fund\" e la \"Fondazione Principe di Venezia\", nata nel 2001. Si occupa inoltre del \"Premio Principe di Venezia\".\nNel luglio 2009 ha dato il suo contributo alle cerimonie per il 150\u00ba anniversario dell'unit\u00e0 d'Italia inaugurando a Cortina d'Ampezzo la mostra \"Casa Savoia, storia di una Famiglia italiana\", promossa dalla \"Prince of Venice Foundation\". Nella mostra sono presenti circa 150 oggetti appartenuti ai re e alle regine d'Italia. L'evento \u00e8 stato patrocinato dal Ministero per i beni e le attivit\u00e0 culturali e dalla Regione Veneto.\nEmanuele Filiberto ha stigmatizzato gli attacchi della Lega Nord all'unit\u00e0 d'Italia, lanciando un suo progetto per le celebrazioni del 2011.\nNel 2019 la Fondazione Italia USA gli ha conferito alla Camera dei deputati il Premio America.\nAttivit\u00e0 politica.\nNel 2005 ha fondato il movimento d'opinione \"Valori e Futuro\".\nAlle elezioni politiche italiane del 2008 si candida alla Camera dei deputati con la lista \"Valori e Futuro con Emanuele Filiberto\", presentandosi solo per la circoscrizione estera \"Europa\". Tra i collaboratori del progetto politico di Emanuele Filiberto vi erano anche:\nCon soltanto lo 0,4%, \"Valori e Futuro con Emanuele Filiberto\" si \u00e8 classificato come il peggior risultato della circoscrizione estera \"Europa\", l'unica nella quale si era presentato, diventandone l'ultimo partito in assoluto in ordine di preferenze.\nIl 28 aprile 2009 Emanuele Filiberto ha presentato la sua candidatura per le elezioni europee del 2009 nelle file dell'Unione di Centro. Il suo nome figurava terzo in lista dopo quelli di Magdi Allam e Luca Volont\u00e8. Anche questa volta, per\u00f2, Emanuele Filiberto, pur raccogliendo circa ventiduemila preferenze, non \u00e8 stato eletto.\nNel luglio del 2020 fonda un movimento politico \"Realt\u00e0 Italia\".\nAttivit\u00e0 successive.\nNel 2016 ha aperto un'attivit\u00e0 di ristorazione ambulante a Los Angeles con un food truck di colore azzurro intitolato \"Prince of Venice Food Truck\", assieme allo chef Mirko Paderno. Nel 2020 ha inaugurato il suo ristorante \"Prince of Venice\" a Los Angeles, con testimonial la cantante Queen Latifah.\nSi attiva insieme alla sua famiglia per devolvere fondi degli ordini dinastici e di Casa Savoia per la creazione di un poliambulatorio nel quartiere di Rivarolo di Genova per risolvere la situazione di disagio causata dal crollo del Viadotto Polcevera.\nInchieste giudiziarie e controversie.\nIn concomitanza con l'arresto di suo padre, Vittorio Emanuele, avvenuto in seguito allo scandalo di Campione d'Italia, Emanuele Filiberto \u00e8 stato indagato per pirateria informatica ai danni di un sito sgradito ai Savoia. \u00c8 stato per\u00f2 prosciolto da ogni accusa e l'inchiesta archiviata su richiesta dello stesso pm Woodcock. \nIl 20 novembre 2007 viene rivelato dalla trasmissione Ballar\u00f2 che Emanuele Filiberto e il padre Vittorio Emanuele 20 giorni prima, tramite i propri legali, hanno richiesto il risarcimento dei danni morali in seguito all'esilio per un valore complessivo di 260 milioni di euro oltre alla restituzione dei beni confiscati alla famiglia Savoia dallo Stato quando nacque la Repubblica Italiana. Il segretario generale della presidenza del Consiglio, Carlo Malinconico, ha replicato che il governo non solo non riteneva di dover pagare nulla ai Savoia, ma che pensava di chiedere a sua volta i danni all'ex famiglia reale per le responsabilit\u00e0 legate alle note vicende storiche.\nNel gennaio/febbraio del 2022 insieme al padre e alle zie paterne, il principe Emanuele Filiberto di Savoia ha deciso di citare in giudizio lo stato italiano per la restituzione dei gioielli della famiglia Savoia. La prima udienza \u00e8 prevista per giugno del 2022.\nUtilizzo di titoli nobiliari.\n\"In Italia, dal 1948, \u00abI titoli nobiliari non sono riconosciuti\u00bb per effetto della XIV disposizione transitoria e finale della Costituzione della Repubblica Italiana e \u00abnon costituiscono contenuto di un diritto e, pi\u00f9 ampiamente, non conservano alcuna rilevanza: in una parola, essi restano fuori del mondo giuridico\u00bb\"\nEmanuele Filiberto di Savoia, insieme al titolo di \"principe di Venezia\", usa il titolo di \"principe di Piemonte\". \nI sostenitori di Emanuele Filiberto affermano che il primo titolo gli sia stato concesso oralmente da Umberto II in occasione del battesimo. Dall'elenco delle concessioni nobiliari fatte da Umberto II, per\u00f2, non risulta che il re abbia mai conferito il titolo di \"principe di Venezia\", anche se tale titolo \u00e8 riportato, senza fonti, dall'Almanacco del Gotha nella seconda serie del volume I (anni 1998, 1999, 2000, 2003, 2004 e 2012).\nL'almanacco di Gotha, tuttavia, in diversi casi \u00e8 stato al centro di polemiche a causa dell'attribuzione di titoli dinastici o nobiliari a persone che, a detta degli esperti, non ne avevano il diritto. Anche il Corpo della Nobilt\u00e0 Italiana, associazione privata che, in taluni suoi comunicati, indica il titolo di \"principe di Venezia\" in capo ad Emanuele Filiberto, ufficialmente non si occupa delle pretese dinastiche dell'uno o dell'altro pretendente. Inoltre non si conosce l'esistenza di alcun documento scritto e firmato da Umberto II relativo alla concessione del titolo di \"principe di Venezia\".\nCirca il titolo di \"principe di Piemonte\", gli \u00e8 stato conferito dal padre, Vittorio Emanuele, con Reale decreto del 1984, nel quale si rammenta anche il titolo di \"principe di Venezia\" che gli sarebbe stato concesso dal nonno Umberto II. Bisogna tener presente che Emanuele Filiberto, negli annuari della Consulta dei Senatori del Regno, dei quali l'ultimo a stampa \u00e8 del 1998, non \u00e8 mai apparso come \"principe di Piemonte\". Anche l'Annuario della nobilt\u00e0 italiana, alla voce \"Real Casa di Savoia\", non indica in capo ad Emanuele Filiberto alcun titolo nobiliare o dinastico.\nSe, da un lato, la Repubblica Italiana non riconosce valore giuridico ai titoli nobiliari italiani, \u00e8 dubbio che anche durante la monarchia Emanuele Filiberto avrebbe potuto fregiarsi di qualsiasi titolo. Il matrimonio contratto da suo padre senza l'autorizzazione di Umberto II (in violazione dell'art. 92 del vigente Codice civile del 1942 sulla validit\u00e0 dei matrimoni reali, articolo implicitamente abrogato dalla Costituzione repubblicana), infatti, lo priverebbe di qualsiasi diritto dinastico e il suo status sarebbe, conseguentemente, quello di un membro di Casa Savoia privo per\u00f2 dei diritti di successione, come accade nel caso dei figli illegittimi ma riconosciuti.\nQualora risultasse realmente concesso e registrato, il suo solo titolo sarebbe quello di \"principe di Venezia\". Il trattamento di altezza reale, giuridicamente riservato ai soli principi reali, ed, eccezionalmente, ad altri principi del sangue, non gli sarebbe riconosciuto.\nNel suo sito, Emanuele Filiberto si riferisce a se stesso con il titolo di \"altezza reale\".\nOnorificenze.\nOnorificenze straniere.\nL'Ordine Supremo della Santissima Annunziata non \u00e8 riconosciuto dallo Stato italiano, mentre l'Ordine dei Santi Maurizio e Lazzaro \u00e8 conservato come ente ospedaliero e funziona nei modi stabiliti dalla legge. II titolo di Cavaliere d'onore e devozione del Sovrano Militare Ordine di Malta \u00e8 automaticamente riconosciuto dalla Repubblica Italiana; quello di Bal\u00ec Cavaliere di Gran Croce di Giustizia del Sacro Militare Ordine Costantiniano di San Giorgio pu\u00f2 essere autorizzato con Decreto del Ministro degli affari esteri della Repubblica Italiana, a richiesta dell'interessato."}
{"id": "209959", "revid": "767487", "url": "https://it.wikipedia.org/wiki?curid=209959", "title": "The Pop Group", "text": "The Pop Group \u00e8 un gruppo musicale britannico, fra i pi\u00f9 innovativi, originali e influenti degli anni ottanta.\nStoria.\nPrimo periodo.\nFondati a Bristol nel 1977 da Mark Stewart, i Pop Group si caratterizzarono, oltre che per una proposta artistica tesa alla sperimentazione e alla commistione di generi quali punk, funk, dub, afrobeat e free jazz, anche per una carica acidamente satirica e accusatoria nei confronti della societ\u00e0 globale e del capitalismo occidentale.\nIl nome scelto dal gruppo \u00e8 volutamente ambiguo: contiene tanto un'ironica anti-connotazione della proposta artistica, quanto un'emblematica presa di posizione socio-politica, di artisti del popolo e per il popolo.\n\"Y\", il loro LP d'esordio datato 1979 e prodotto da Dennis Bovell, \u00e8 tuttora considerato dalla critica una pietra miliare del post-punk e uno degli album pi\u00f9 rivoluzionari dell'intera storia del rock.\nDopo un secondo lavoro, \"For How Much Longer Do We Tolerate Mass Murder?\" (1980), il gruppo decise di sciogliersi.\nReunion.\nNel 2010 i Pop Group hanno dichiarato che si sarebbero riuniti per un tour con tre dei cinque membri originali. La raccolta del 1980 \"We Are Time\" ha visto la sua prima ristampa in tutto il mondo il 20 ottobre 2014. Nello stesso anno \u00e8 stata anche pubblicata una compilation di rarit\u00e0 intitolata \"Cabinet of Curiosities\". A sostegno di queste ristampe, il gruppo ha intrapreso un tour di sette giorni nel Regno Unito.\nIl 23 febbraio 2015, i Pop Group hanno pubblicato \"Citizen Zombie\", il loro primo album in studio dopo ben 35 anni, pubblicato dall'etichetta di Mark Stewart. Nel febbraio del 2016 \u00e8 stato ristampato per la prima volta il secondo disco della band. Il 28 ottobre dello stesso anno il grouppo torna in studio per un nuovo album, \"Honeymoon On Mars\", che segna tra l'altro il ritorno dietro alla consolle di Dennis Bovell."}
{"id": "209962", "revid": "834", "url": "https://it.wikipedia.org/wiki?curid=209962", "title": "Public Image Limited", "text": ""}
{"id": "209964", "revid": "767487", "url": "https://it.wikipedia.org/wiki?curid=209964", "title": "Arthur Aikin", "text": "Fu tra i fondatori della Geological Society of London di Londra nel 1807 con altri eminenti scienziati come William Babington, Humphry Davy e George Bellas Greenough.\nBIOGRAFIA Arthur Aikin.\nDopo aver contribuito con alcuni studi sui minerali di alcune zone dell'Inghilterra, dell'associazione assunse successivamente la carica di segretario onorario dal 1812 al 1817 mentre in tempi ancora successivi divenne segretario della Royal Society of Arts. \nFiglio di scrittori inglesi conosciuti, il padre per gli scritti di medicina e la madre per le biografie storiche, venne considerato un grande chimico e una grande mente intellettuale e culturale dell'epoca, conobbe e collabor\u00f2 con i principali chimici inglesi, tra cui Joseph Priestley, suo maestro, considerato uno degli scopritori dell'ossigeno e dell'anidride carbonica.\nIn suo onore fu denominato il minerale aikinite."}
{"id": "209966", "revid": "124182171", "url": "https://it.wikipedia.org/wiki?curid=209966", "title": "Talking Heads", "text": "I Talking Heads (spesso reso graficamente come T\u2200LKING HE\u2200DS) sono stati un gruppo rock statunitense, formatisi a New York nel 1974 e attivi fino al 1991. Nel 2002 sono stati inseriti nella Rock and Roll Hall of Fame.\nLa loro formula sonora trova un equilibrio tra pop rock e avanguardia, fruibilit\u00e0 e sperimentazione, musica bianca e musica nera, costituendo di fatto una delle colonne portanti della new wave americana.\nFormatisi nel 1974 e guidati da colui che \u00e8 forse l'emblema dell'approccio avanguardistico alla musica pop, David Byrne, i Talking Heads sono ricordati per la loro proposta artistica eclettica ed estrosa, che trovava la sua pi\u00f9 congeniale espressione in concerti dalla grandissima carica emotiva, con un impianto quasi orchestrale e dall'inusitato impatto sonoro e scenico (come testimonia il celebre film-concerto del 1984 \"Stop Making Sense\", diretto da Jonathan Demme).\nStoria.\nDavid Byrne, nato nel 1952, frequenta la Rhode Island School of Design, dove incontra Chris Frantz (batterista) e Tina Weymouth (bassista). \nCresciuti nella New York degli anni settanta, ne hanno vissuto e assimilato i fermenti. Il periodo era quello di Andy Warhol e delle nuove avanguardie nelle arti visuali e grafiche. Saranno proprio la frenesia, i colori ma anche il senso di alienazione della Grande mela ad ispirare profondamente la loro cifra musicale. I tre musicisti formano il gruppo nel 1974, arruolando anche Jerry Harrison, chitarrista ex-Modern Lovers conosciuto a Boston. Tale formazione \u00e8 rimasta sostanzialmente invariata fino allo scioglimento.\nLa prima produzione del gruppo \u00e8 il 45 giri \"Love Goes to Building Fire\", a cui fa seguito un tour con i Ramones e l'uscita dell'album \"\", avvenuta appunto nel 1977.\nL'impatto nel circuito underground \u00e8 molto forte e non sfugge all'occhio di Brian Eno, che l'anno successivo produce il disco \"More Songs About Buildings and Food\". \nI primi due album sono abbastanza simili e propongono uno stile molto originale fatto di canzoni brevi e fresche tra cui spiccano i due pezzi pi\u00f9 famosi, \"Psycho Killer\" e la cover di Al Green \"Take Me to the River\".\nCon il terzo disco \"Fear of Music\" (1979), la collaborazione con Eno si evidenzia maggiormente nelle sonorit\u00e0, con hit come \"Life During Wartime\" e \"I Zimbra\" (brano in cui spicca la chitarra di Robert Fripp).\nCon \"Remain in Light\" (1980), considerato il loro capolavoro e uno dei dischi \"definitivi\" della musica contemporanea, si compie una svolta significativa verso un funky molto ritmato, dove le percussioni si fanno ossessive e i brani velocissimi (tra le hit \"Once in a Lifetime\" e \"Houses in Motion\"). Si tratta fondamentalmente di un complesso studio sul ritmo, costruito mediante stratificazioni sovrapposte di note e percussioni, una sorta di obliqua rilettura della musica afroamericana imbevuta di world music di diverse latitudini, con una sfrenata fantasia che si riflette anche nei testi, enigmatici e visionari. Partecipano all'album musicisti come Adrian Belew, Jon Hassel, Robert Palmer e Nona Hendryx.\nDa questo disco viene estratto il singolo \"Once in a Lifetime\".\nNel giro dei quattro anni successivi il gruppo si prende un periodo di pausa, ma tuttavia pubblica l'album live \"The Name of This Band Is Talking Heads\" (1982), che contiene diverse registrazioni effettuate tra il 1977 ed il 1981 in diverse citt\u00e0 tra cui New York e Tokyo.\nNel 1983 viene pubblicato il successivo album, dal titolo \"Speaking in Tongues\". A partire da questo disco in poi gli elementi di musica etnica si fanno pi\u00f9 pervasivi e la sonorit\u00e0 si allontanano dal rock, ma il gruppo non perde mai di vista la propria originalit\u00e0. Da segnalare che negli anni ottanta i Talking Heads erano accompagnati, sia in studio che in tourn\u00e9e, dal bassista e chitarrista Busta Jones.\nNel giugno 1985 esce invece \"Little Creatures\", i cui brani pi\u00f9 importanti sono \"Road to Nowhere\" e \"And She Was\". Un anno dopo (ottobre 1986) \u00e8 la volta di \"True Stories\", pubblicato in contemporanea rispetto all'omonimo film di David Byrne, avente lo stesso titolo; il disco per\u00f2 non costituisce la colonna sonora.\nNel marzo 1988 esce l'ottavo e ultimo album della band: si tratta di \"Naked\", registrato a Parigi e coprodotto da Steve Lillywhite. Dopo la pubblicazione di questo disco il gruppo entra in pausa, ma solo nel dicembre 1991 viene comunicato ufficialmente lo scioglimento del gruppo. Il loro ultimo brano \u00e8 rappresentato da \"Sax and Violins\", una canzone inserita nella colonna sonora del film \"Fino alla fine del mondo\" di Wim Wenders. Tuttavia nel video musicale del brano appaiono solo Byrne e Harrison e questo fa insorgere dubbi sulla reale partecipazione di Frantz e Weymouth al pezzo.\nDopo lo scioglimento e altri progetti.\nDopo lo scioglimento del gruppo, di fatto avvenuto nel 1988, Byrne inizia anche un percorso di ricerca che lo porta a lavorare con artisti brasiliani, Brian Eno e altri ancora. Gi\u00e0 nel 1989 Byrne aveva debuttato con un album solista dal titolo \"Rei Momo\".\nNel 1996 tre membri del gruppo (tutti tranne Byrne) si sono riuniti e hanno realizzato un album a nome The Heads e intitolato \"No Talking, Just Head\". A questo disco partecipano numerosi vocalist della scena punk e non solo: tra questi Johnette Napolitano (Concrete Blonde), Debbie Harry (Blondie), Gordon Gano (Violent Femmes), Michael Hutchence (INXS) e Andy Partridge (XTC). La pubblicazione del disco viene seguita da un tour a cui partecipa la Napolitano.\nNegli anni successivi Harrison inizia un'eccellente carriera come produttore discografico che lo porta a collaborare con Violent Femmes, Fine Young Cannibals, Crash Test Dummies e No Doubt.\nNel 1981 Weymouth e Frantz (sposatisi nel 1977) formano un gruppo chiamato Tom Tom Club, che esordisce con l'album omonimo proprio nel 1981.\nStile musicale.\nFra le formazioni pi\u00f9 influenti della musica rock, i Talking Heads si sono proposti con uno stile new wave e post-punk ballabile che si apre a soluzioni funky, neopsichedeliche ed elettroniche. Si ispirano in qualche modo al postmodernismo e alla pop art e, gi\u00e0 a partire dai primi album, si sono concentrati molto sull'aspetto ritmico della loro musica, divenuto sempre pi\u00f9 preponderante fino a sfociare nei poliritmi afrobeat dell'album di transizione \"Remain in Light\" (1980), che esaspera le contaminazioni africane gi\u00e0 anticipate nel precedente \"Fear of Music\" (1979) e che segna un avvicinarsi del gruppo alla musica etnica di Brian Eno. Secondo molti, gli album dei Talking Heads sono caratterizzati da un suono tagliente, inquieto e ironico che traspone in musica l'\"alienazione urbana\" e le \"ossessioni attuali\" con cui getterebbero uno \"sguardo sulla contemporaneit\u00e0\"; fa eccezione \"Little Creatures\" (1985) dallo stile pi\u00f9 vivace e intenzionalmente scanzonato. Inoltre, qualcuno fa rientrare il gruppo newyorchese nel novero dei gruppi art rock, mentre \"AllMusic\" li inserisce anche fra gli esponenti del punk di scuola americana e di alcune varianti di musica rock.\nInfluenze.\nL'enorme influenza del gruppo \u00e8 facilmente riscontrabile in buona parte nell'indie rock che domina le classifiche degli ultimi anni, in particolare nell'utilizzo delle chitarre e nei tipo di strutture ritmiche.\nTra i gruppi che hanno citato i Talking Heads come fonte di ispirazione vi sono Radiohead, Bell X1 e Primus."}
{"id": "209970", "revid": "1718925", "url": "https://it.wikipedia.org/wiki?curid=209970", "title": "John David Barrow", "text": "Autore di centinaia di articoli e di decine di saggi tradotti in ventotto lingue, \u00e8 considerato uno dei maggiori esperti al mondo della moderna ricerca cosmologica.\nBiografia.\nLaureatosi in Scienze Matematiche all'Universit\u00e0 di Durham, consegu\u00ec il dottorato in astrofisica all'Universit\u00e0 di Oxford nel 1977, specializzandosi quindi a Berkeley.\nVicino alle tesi di Roger Penrose e Paul Davies riguardo al rapporto tra universo e coscienza, Barrow esplor\u00f2 a fondo alcune delle questioni pi\u00f9 spigolose della cosmologia contemporanea contribuendo a sfatare molti tab\u00f9 in questo campo: il concetto di infinito, la Teoria del tutto, il destino dell'universo e la sua origine, i particolari rapporti numerici alla base del cosmo e della vita umana. Circa quest'ultimo punto, sempre pi\u00f9 frequentemente oggetto di discussioni in filosofia e teologia, con il suo fondamentale lavoro \"Il principio antropico\" ne realizz\u00f2 la prima completa teorizzazione.\nNel 2002 scrisse per il teatro lo spettacolo \"Infinities\" che ha esordito al Teatro Piccolo di Milano, poi a Valencia, conseguendo il Premio teatrale Ubu 2002 come spettacolo dell'anno. Nel 2006 fu insignito del Premio Templeton per \"i suoi scritti sulla relazione tra la vita e l'universo, e sulla natura della consapevolezza umana [che] ha prodotto nuove prospettive sulle questioni centrali riguardo alla scienza e alla religione\".\nBarrow mor\u00ec nel settembre del 2020 di tumore al colon. Il 5 febbraio era stato nominato da Papa Francesco membro ordinario della Pontificia Accademia delle Scienze."}
{"id": "209971", "revid": "767487", "url": "https://it.wikipedia.org/wiki?curid=209971", "title": "Josh Rouse", "text": "Il primo accenno di carriera \u00e8 stato all'insegna di un folk-rock di chiara matrice USA che potrebbe ricordare Paul Westerberg solista e gli episodi acustici dei Pearl Jam.\nA questa prima fase di carriera possiamo accludere i dischi \"Dressed Up Like Nebraska\" (1998, Slow River), \"Chester\" (1999, Slow River), \"Home\" (2000, Slow River) e \"Under Cold Blue Stars\" (2002, Slow River). Quest'ultimo, grazie all'interessamento della Rykodisc, permette all'Europa di conoscere Josh Rouse e la sua musica.\nLa seconda fase della carriera del cantautore vede un trasferimento a Barcellona e la scoperta del pop e dell'easy listening pi\u00f9 nobile degli anni settanta (da Elton John a Carole King passando per James Taylor). Il risultato si pu\u00f2 sentire nei lavori pi\u00f9 recenti: \"1972\" (2003, Rykodisc) e \"Nashville\" (2005, Rykodisc), il quale - a dispetto del titolo - non presenta nessun elemento country, continuando lungo strada della melodia e della ballata. Nel 2006 rilascia l'acustico \"Subtitulo\", pubblicato dalla Bedroom Classics nel 2006, seguito dal suo lavoro del 2007, \"Country Mouse City House\"."}
{"id": "209974", "revid": "228587", "url": "https://it.wikipedia.org/wiki?curid=209974", "title": "Olias of Sunhillow", "text": "Olias of Sunhillow \u00e8 il primo album solista di Jon Anderson, cantante degli Yes, pubblicato nel giugno del 1976 dalla Atlantic Records.\nIl disco.\n\"Olias\" \"of Sunhillow\" \u00e8 un concept album basato sulla storia di un pianeta immaginario, che i suoi abitanti devono abbandonare a causa di una catastrofe vulcanica. Olias, protagonista della storia, viene scelto per progettare una sorta di aliante spaziale, la nave \"Moorglade Mover\", che dovr\u00e0 portare il suo popolo verso una nuova casa. Ranyart \u00e8 il navigatore della nave, e QoQuaQ \u00e8 il leader che unisce le quattro trib\u00f9 di Sunhillow per organizzare l'esodo dal pianeta.\nLa storia presenta evidenti nessi con la \"cover art\" dell'album degli Yes \"Fragile\", opera di Roger Dean, in cui viene rappresentata una nave spaziale identica alla \"Moorglade Mover\" mentre abbandona un pianeta che sta andando in pezzi; il concetto venne ripreso e sviluppato da Dean nei disegni per l'album \"Yessongs\", ove la storia ha una sua ideale prosecuzione per immagini, diversa per\u00f2 da quella concepita da Anderson per questo disco. La copertina di quest'album \u00e8 opera del disegnatore fantasy David Fairbrother Roe.\nDal lato musicale, l'opera oscilla tra musica etnica e spunti sinfonici ed elettronici, complice il fatto che Anderson suona da solo tutti gli strumenti e disdegna la tipica strumentazione rock, ad esempio sostituendo totalmente la batteria con percussioni sinfoniche; met\u00e0 dei brani dell'album sono totalmente strumentali o comunque privi di testo: in alcuni di essi Anderson utilizza anche la sua voce come strumento, spesso con linee vocali sovrapposte o armonizzate.\nSulla copertina di \"Olias\" compare per la prima volta il ma\u1e47\u1e0dala che in seguito verr\u00e0 utilizzato da Anderson come suo logo personale.\nTracce.\nTutti i brani sono scritti, arrangiati, cantati e suonati da Jon Anderson.\nStrumentazione.\nJon Anderson: voce solista e cori, chitarre, basso, sintetizzatori, arpa, sitar, percussioni, flauto dolce, mandolini e saz."}
{"id": "209975", "revid": "84184", "url": "https://it.wikipedia.org/wiki?curid=209975", "title": "Sabelli", "text": ""}
{"id": "209976", "revid": "37401", "url": "https://it.wikipedia.org/wiki?curid=209976", "title": "New age", "text": ""}
{"id": "209978", "revid": "6923", "url": "https://it.wikipedia.org/wiki?curid=209978", "title": "Gluconato di calcio", "text": "Il gluconato di calcio \u00e8 un composto chimico (sale di calcio dell'acido gluconico) di formula (C6H11O7)2Ca.\nViene impiegato come additivo alimentare, il cui codice identificativo secondo le norme dell'Unione europea \u00e8 E578.\nIn medicina trova impiego come integratore di calcio e regolazione del battito cardiaco, cos\u00ec come nell'iperpotassiemia come cardioprotettivo, una sua alternativa a questo proposito \u00e8 il Calcio cloruro. Inoltre viene utilizzato come antidoto nelle intossicazioni da solfato di magnesio, anticonvulsivante utilizzato in gravidanza.\nIl gluconato di calcio \u00e8 solubile in acqua ed insolubile nei gas."}
{"id": "209979", "revid": "599013", "url": "https://it.wikipedia.org/wiki?curid=209979", "title": "Igor' Larionov", "text": "Con Vja\u010deslav Fetisov abbatt\u00e9 la barriera che bloccava i giocatori sovietici dal giocare nella NHL. Il suo ruolo fu perlopi\u00f9 quello di centro, ed \u00e8 considerato uno dei migliori assistman di sempre.\nCarriera.\nLarionov cominci\u00f2 la sua carriera nella sua citt\u00e0, nel Chimik Voskresensk. Milit\u00f2 poi nel HC CSKA Mosca ed in diverse squadre della NHL. Vinse tre Stanley Cup (1997, 1998 e 2002), tutte con i Detroit Red Wings.\nA livello internazionale con la maglia della nazionale sovietica, Larionov compose con Vladimir Krutov e Sergej Makarov, la celebre linea KLM. Vinse due ori olimpici, a e , e quattro ori mondiali (1982, 1983, 1986, 1989), a cui vanno aggiunti un argento (1987) e un bronzo (1985). Con la nazionale russa vinse poi il bronzo olimpico a .\nQuando si allontan\u00f2 dall'Unione Sovietica, fu sospeso dalla nazionale dal coach Viktor Tichonov. Solo l'intervento in suo favore dei compagni (in particolare quello di Fetisov) lo riport\u00f2 in squadra. Si \u00e8 ritirato nel 2004 a 44 anni, dopo 27 stagioni sul ghiaccio."}
{"id": "209980", "revid": "767487", "url": "https://it.wikipedia.org/wiki?curid=209980", "title": "Paul Chemetov", "text": "Si \u00e8 diplomato alla Scuola Nazionale di Belle Arti nel 1959, insegna alla Scuola Nazionale dei \"Ponts et Chauss\u00e9es\" fino al 1989, e in seguito alla Scuola Politecnica Federale di Losanna. \nNel 1961, entra a far parte dell'AUA (Atelier d'Architecture et d'Urbanisme), fondato l'anno precedente da Jacques All\u00e9gret. Nel 1998 si associa a Borja Huidobro per creare lo studio \u201cC+H+\u201d.\nCollegamenti esterni.\nhttp://www.diplomatie.gouv.fr/label_FRANCE/DOSSIER/architecture/04.html \nEntretien con Paul Chemetov: \u00abPour une architecture responsable\u00bb (Per un'architettura responsabile)."}
{"id": "209981", "revid": "1924342", "url": "https://it.wikipedia.org/wiki?curid=209981", "title": "Deus (gruppo musicale)", "text": "I Deus (reso graficamente dEUS) sono un gruppo musicale indie rock di Anversa (Belgio), nato all'inizio degli anni novanta.\nStile.\nIl loro stile \u00e8 caratterizzato da una eclettica combinazione di elementi tratti da diversi generi musicali, in particolare rock, punk, blues e jazz, in cui si riconoscono l'influenza di artisti eterogenei quali Velvet Underground, Captain Beefheart, Charles Mingus e Leonard Cohen.\nStoria.\nIl nucleo originale dei dEUS, formato da Tom Barman, Stef Kamil Carlens, Klaas Janzoons e Jules De Borgher, si form\u00f2 nel 1991 ma pubblic\u00f2 il primo album in studio nel 1994.\nIl loro lavoro di debutto, \"Worst Case Scenario\", viene talvolta considerato uno degli album pi\u00f9 influenti degli anni '90, e rivela gi\u00e0 completamente l'eclettismo stilistico di questa band. Vi si trovano elementi che ricordano Sonic Youth, Yo La Tengo e Pixies, composti in un art rock arricchito di soluzioni jazz e sperimentali.\nNel 1993 si unisce a loro l'eclettico chitarrista e pittore Rudy Trouv\u00e9, artefice delle copertine dei primi lavori, che lascer\u00e0 la band due anni dopo.\nNel 1995 i dEUS pubblicarono un EP intitolato \"My Sister Is My Clock\" composto da una sola traccia della durata di 25 minuti e composta a sua volta da 13 brevi tracce.\nNel 1996 il loro secondo album \"In a Bar, Under the Sea\", rispetto al precedente pi\u00f9 orientato a soluzioni melodiche e pop, pur interpretate in uno spirito \"arty\".\nDopo l'abbandono di Carlens (che decide di formare una band tutta sua, i Moondog Jr.), il gruppo pubblic\u00f2 \"The Ideal Crash\" (1999), il loro disco pi\u00f9 conosciuto, nel quale il gruppo riusc\u00ec a fondere l'anima psichedelica e alla continua ricerca di nuove sonorit\u00e0, con quella pi\u00f9 intima e pacata. In questo album infatti sono presenti canzoni che ricordano lo stile di \"Worst Case Scenario\", come ad esempio la traccia d'apertura \"Put the freaks up front\" e la title track \"The Ideal Crash\", ma anche canzoni pi\u00f9 melodiche come \"Sister Dew\" e \"Instant Street\", per finire al lo-fi di \"Dream sequence #1\".\nBarman nel 2003 scrive e dirige il film \"Any Way the Wind Blows\".\nNel 2004 Barman ruppe il silenzio, collaborando con C.J. Bolland alla creazione del progetto di musica elettronica chiamato Magnus. Diversi cambiamenti di organico portarono pi\u00f9 volte la band sul punto dello scioglimento. Nel 2005, tuttavia, Barman ha pubblicato, insieme a una formazione rinnovata e inedita composta da Klaas Janzoons, St\u00e9phane Misseghers (ex Soulwax), Alan Gevaert (ex Twee Belgen) e Mauro Pawlowski, il quarto album dei dEUS, \"Pocket Revolution\".\nNel 2007 il gruppo \u00e8 tornato in studio per registrare il quinto lavoro dal titolo \"Vantage Point\" uscito il 21 aprile del 2008. A questo lavoro collabora Fever Ray del duo The Knife (in \"Slow\"). La protagonista del videoclip del singolo \"Eternal Woman\" \u00e8 l'attrice toscana Martina Stella.\nIl frontman Tom Barman nel gennaio 2011 aveva dichiarato che ad aprile 2011 sarebbe uscito il nuovo album dal titolo \"Keep You Close\", uscita poi posticipata per il settembre dello stesso anno. Il 19 luglio 2011 esce il primo singolo, dal titolo \"Constant Now\", mentre il nuovo album \u00e8 uscito il 20 settembre dello stesso anno. Ospite della band, in due tracce, Greg Dulli (Afghan Whigs).\nPoche settimane dopo la pubblicazione di \"Keep You Close\", la band ritorna in sala di registrazione e attraverso il suo sito ufficiale la band annuncia l'uscita di un nuovo album, pubblicato l'8 giugno 2012 ed intitolato \"Following Sea\".\nAlla fine del 2014 la band pubblica, in occasione del ventennale dalla sua formazione, l'antologia doppia \"Selected Songs 1994-2014\" che raccoglie gli episodi pi\u00f9 significativi tratti dalla loro discografia.\nA ottobre 2016 il chitarrista Mauro Pawlowski annuncia la sua uscita dalla band.\nIl 6 febbraio 2018 il gruppo annuncia attraverso la sua pagina facebook l'ingresso del chitarrista Bruno De Groote.\nIl 17 agosto 2021, sempre attraverso i social, il gruppo annuncia l'uscita di De Groote in seguito alle conseguenze di un ictus ed il temporaneo ritorno di Mauro Pawlowski per suonare nei concerti gi\u00e0 fissati."}
{"id": "209985", "revid": "124264491", "url": "https://it.wikipedia.org/wiki?curid=209985", "title": "Tempeh", "text": "Il tempeh \u00e8 un alimento fermentato ricavato dai semi di soia gialla, molto popolare in Indonesia e in altre nazioni del sud-est asiatico. \u00c8 noto anche come \"carne di soia\".\nAspetto, gusto e applicazioni in cucina.\nIl \"tempeh\" differisce dal \"tofu\" nelle caratteristiche nutrizionali, nella qualit\u00e0 alimentare e nel processo di lavorazione. Il tempeh \u00e8 un prodotto cotto e fermentato, mentre il tofu \u00e8 un precipitato del succo della soia (a volte in occidente si fa l'errore di associarli per il fatto che sono entrambi prodotti fatti con semi di soia gialla). Il processo di fermentazione conserva tutte le qualit\u00e0 nutrizionali dei semi di soia, un alto contenuto di fibre alimentari e vitamine, una composizione solida e un sapore robusto e vigoroso. La fermentazione rende il seme molto digeribile e ricco di sapore.\nIl \"tempeh\" viene spesso preparato tagliato a fette, cucinato con salse piccanti, al vapore o fritto. Lo si pu\u00f2 consumare da solo, o con del chili, stufato o nelle minestre.Viene inoltre usato per accompagnare pasta o riso, come ingrediente di sughi o per farcire panini.\nHa un sapore complesso ed intenso: una combinazione di noci, e funghi, ma alcune ricette esaltano alcune somiglianze con la carne. Il \"tempeh\" si congela facilmente ed \u00e8 disponibile in molti Paesi occidentali, soprattutto nei supermercati etnici e nei negozi dietetici.\nCon la soia \u00e8 inoltre possibile produrre altri tipi di alimenti fermentati: \"miso\", \"douchi\" e \"natt\u014d\".\nFermentazione.\nLa preparazione del tempeh prevede che si ammorbidiscano, riducano in poltiglia e cuociano parzialmente i semi di soia. Successivamente viene aggiunto un composto acidificante (di solito aceto) e un fungo fermentante, lo \"Rhizopus oligosporus\". Il preparato viene poi disteso e messo a fermentare per circa 24 ore a una temperatura di circa 30\u00a0\u00b0C. In un tempeh ben riuscito i semi sono saldati fra di loro in inviluppo di miceli bianchi. Durante il processo di fermentazione, a basse temperature o in situazione di forte ventilazione, possono formarsi sulla superficie delle macchie nere o grigie di spore, che non alterano il sapore e la qualit\u00e0 del prodotto. Come effetto di un processo di fermentazione troppo lungo \u00e8 possibile percepire un leggero odore di ammoniaca, odore che non deve risultare eccessivo.\nPropriet\u00e0 nutrizionali.\nLe proteine della soia divengono pi\u00f9 digeribili se sottoposte ad un processo di fermentazione.\nIn particolare, gli oligosaccaridi associati alla formazione di gas intestinali e alle indigestioni vengono drasticamente ridotti grazie al contributo delle colture di \"Rhizopus\".\nNei \"tempeh\" tradizionali, che si acquistano nei negozi, lo \"starter\", coltura batterica che attiva il processo di fermentazione, contiene altri batteri (non patogeni), che producono vitamine, per esempio la B12. Tuttavia, in Europa come negli Stati Uniti, il \"tempeh\" non pu\u00f2 essere considerato una fonte affidabile di Vitamina B12 . Studi condotti negli Stati Uniti e nei Paesi Bassi dimostrano che il contenuto di cobalamina \u00e8 pressoch\u00e9 nullo. I valori riscontrati da Areekul et al. (1990, Indonesia/Thailand), sono dovuti alla contaminazione da parte di un batterio, la \"Klebsiella pneumoniae\", che non \u00e8 necessario alla produzione del \"temp\u00e8\". Il \"tempeh\" \u00e8 una buona fonte di fibre, proteine ed acidi grassi polinsaturi. Anche se il paragone \u00e8 inopportuno, a causa della profonda diversit\u00e0 tra le due categorie, il \"tempeh\" si pu\u00f2 considerare un possibile sostituto della carne di vitello, la quale per\u00f2 non contiene fibre ed ha meno grassi polinsaturi, meno ferro, magnesio e calcio. Il \"tempeh\", inoltre, possiede una percentuale simile di proteine.\nVariazioni.\nVi sono altri tipi di \"tempeh\", prodotto con altri tipi di semi di soia, anche miscelati con il grano. In Indonesia il \"tempeh\" stagionato (due o pi\u00f9 giorni) viene considerato una prelibatezza.\nIn occidente si sono diffuse varianti prodotte con altri tipi di legumi, come i fagioli, o i ceci. Il fatto di essere prodotti con altri legumi, ne cambia notevolmente i valori nutrizionali e anche il sapore.\nSono nate fabbriche specializzate in tale alimento anche in Italia, come la Cambiasol che produce diverse varianti di temp\u00e8. \nIl tempeh bongkrek \u00e8 una variet\u00e0 di \"tempeh\" proveniente dal centro dell'isola di Giava, e precisamente dalla provincia di Banyumas, preparato insieme alla noce di cocco.\nQuesto tipo di \"tempeh\" occasionalmente viene contaminato dal batterio \"Burkholderia cocovenans\", un organismo indesiderato che produce tossine: l'acido bongkrek e la toxoflavina.\nIn particolare l'acido bongkrek possiede un'attivit\u00e0 antibiotica che causa la distruzione dei funghi \"Rhizopus\"; la vendita di questo tipo di \"tempeh\" \u00e8 proibita, anche se prosperano produzioni clandestine, per via del suo elevato valore culinario. Il problema della contaminazione comunque non tocca il tempeh tradizionale e il tempeh al grano.\nValori nutrizionali.\n100 gr di tempeh apportano:"}
{"id": "209988", "revid": "767487", "url": "https://it.wikipedia.org/wiki?curid=209988", "title": "Bill Bruford", "text": "Artista di spicco della scena \"progressive\" fin dalla fine degli anni sessanta, ha suonato in numerosi gruppi; fra i pi\u00f9 famosi, gli Yes e i King Crimson. Bruford \u00e8 soprattutto famoso per aver rivoluzionato la tecnica di \"drumming\" utilizzando in modo innovativo la batteria elettronica e unendo un forte senso della melodia all'uso di soluzioni poliritmiche complesse.\nBreve biografia musicale.\nBruford emerse sulla scena musicale nel 1967, come primo batterista degli Yes; con loro incise alcuni dei pi\u00f9 importanti album del gruppo: \"The Yes Album\" (1971), \"Fragile\" (1971), e \"Close to the Edge\" (1972).\nAgli inizi 1972, sorprendendo i fan, abbandon\u00f2 gli Yes al culmine del loro successo accettando l'invito di Robert Fripp e unendosi ai King Crimson, altro importante gruppo del \"progressive\", in cui suon\u00f2 dal 1972 (epoca di \"Larks' Tongues in Aspic\" pubblicato l'anno seguente), e con cui avrebbe continuato a collaborare negli anni '80 (nel periodo di \"Discipline\", al quale dette un contributo importante sviluppando un approccio allo strumento e uno stile innovativi) fino al periodo del \"double trio\" affiancato alla batteria da Pat Mastellotto (1994-1996) e del \"ProjeKct One\" (1997) terminato il quale abbandon\u00f2 il gruppo per dedicarsi completamente al jazz acustico.\nIntorno alla met\u00e0 degli anni settanta oltre ai King Crimson collabor\u00f2 con numerose altre band, inclusi Genesis, Gong e National Health.\nFra il 1978 e il 1979 suon\u00f2 in un gruppo chiamato UK, cofondato dallo stesso Bruford e John Wetton (altro ex-King Crimson). Sempre alla fine degli anni settanta fond\u00f2 anche un gruppo \"fusion\" chiamato Bruford, in cui suonarono, tra gli altri, Jeff Berlin e Allan Holdsworth; la band incise quattro album fra il 1977 e il 1980.\nAlla fine degli anni ottanta prese parte al progetto Anderson Bruford Wakeman Howe (ABWH) guidato da Jon Anderson. Gli ABWH riconfluirono poi negli Yes alla fine del 1989: del 1990 \u00e8 la registrazione di \"Union\" (pubblicato l'anno dopo), che vede il ritorno di Bruford tra gli Yes dopo quasi vent'anni.\nAlla fine del 2000 Bruford fu cofondatore col bassista Tony Levin di un altro gruppo fortemente sperimentale, i Bruford Levin Upper Extremities (con David Torn e Chris Botti).\nIn anni recenti, Bruford si \u00e8 principalmente occupato della sua band jazz Earthworks, fondata nel 1986, nella quale si sono distinti i talenti di Django Bates e Iain Ballamy e nella quale attualmente suona Tim Garland. Dopo una serie di cd con gli Earthworks ed una collaborazione con il pianista Michiel Borslap, nel 2009 Bruford ha annunciato il suo ritiro definitivo dalle scene, pubblicando alla fine del 2010 un'autobiografia nella quale ripercorre non cronologicamente la propria carriera (\"Bill Bruford The Autobiography\").\nNel 2016, dopo quattro anni di studio, Bruford ha conseguito un dottorato di ricerca in musica presso l'Universit\u00e0 del Surrey .\nStile e tecnica.\nCi\u00f2 che contraddistingue il suo drumming \u00e8 lo stile e l'approccio allo strumento e ai suoi suoni. L'estrema variabilit\u00e0 del suo kit, dagli inizi sino a ora, testimonia il suo interesse a sperimentare. Ha spesso integrato il set di base con percussioni elettroniche Simmons, octoban, rototom e altri effetti percussivi."}
{"id": "209990", "revid": "1418004", "url": "https://it.wikipedia.org/wiki?curid=209990", "title": "Tony Hillerman", "text": "\u00c8 morto ad Albuquerque, in Nuovo Messico il 26 ottobre 2008 per insufficienza polmonare.\nHa scritto thriller di grandissimo successo pubblicati, oltre che negli Stati Uniti, in Inghilterra, Francia, Germania, Spagna, Portogallo, Finlandia ed Italia.\nPersonaggi principali dei suoi gialli \"etnici\" sono il tenente della polizia navajo Leaphorn ed il sergente Jim Chee.\nProfondo conoscitore del mondo dell'ovest statunitense e delle riserve indiane, nelle sue opere miscela temi polizieschi, thriller e spiritualismo indiano."}
{"id": "209991", "revid": "466539", "url": "https://it.wikipedia.org/wiki?curid=209991", "title": "Sergej Michajlovi\u010d Makarov", "text": "Considerato una delle migliori ali destre di tutti i tempi, \u00e8 stato per due volte campione olimpico di hockey su ghiaccio.\nCarriera.\nGiocatore estremamente dotato, Makarov si era formato interamente in Unione Sovietica. Vinse due campionati mondiali giovanili e nella seconda di queste vittorie (nel 1978) fu eletto miglior giocatore. Makarov vinse l'oro con la nazionale sovietica ai mondiali 1979, 1981, 1982, 1983, 1986, 1989 e 1990 e alla Canada Cup 1981. Ai Giochi olimpici invernali vinse l'oro a e , cui si aggiunge l'argento di .\nA livello di club gioc\u00f2 11 campionati sovietici fra le file del HC CSKA Mosca, vincendo il premio di \"giocatore dell'anno\" per ben otto volte e quello di capocannoniere addirittura per nove. Con Igor' Larionov e Vladimir Krutov formava nel club e in nazionale la celebre linea KLM (o \"Green Line\"), una delle pi\u00f9 forti linee di tutti i tempi.\nNel 1989 Makarov si trasfer\u00ec dal campionato sovietico alla NHL, fra le file dei Calgary Flames. Vinse quell'anno il Calder Memorial Trophy come \"rookie\" (esordiente) dell'anno alla veneranda et\u00e0 di 31 anni. In seguito a questo cambi\u00f2 il regolamento: il premio pu\u00f2 essere assegnato soltanto ad un giocatore under 25 (la cosiddetta \"Makarov Rule\"). In Nord America milit\u00f2 poi con i San Jose Sharks (di nuovo in squadra con Larionov) e i Dallas Stars.\nMakarov, che oggi vive a San Francisco, \u00e8 stato inserito nella International Ice Hockey Federation Hall of Fame e nella Hockey Hall of Fame."}
{"id": "209992", "revid": "433605", "url": "https://it.wikipedia.org/wiki?curid=209992", "title": "Nag el-Madamud", "text": "Nag el-Madamud \u00e8 il nome moderno di una localit\u00e0 dell'Egitto nota in epoca antica con il nome di \"Madu\", facente parte del 5\u00ba distretto dell'Alto Egitto.\nDurante il periodo storico detto Medio Regno la citt\u00e0 ospit\u00f2 un importante tempio dedicato a Montu che venne restaurato ed ampliato anche durante il Nuovo Regno.\nDa Nag el-Madamud provengono numerosi reperti di notevole importanza tra cui alcune statue di Sesostris III e di Thutmose IV."}
{"id": "209993", "revid": "256896", "url": "https://it.wikipedia.org/wiki?curid=209993", "title": "Guardia Svizzera", "text": ""}
{"id": "209995", "revid": "256896", "url": "https://it.wikipedia.org/wiki?curid=209995", "title": "Guardia svizzera", "text": ""}
{"id": "209996", "revid": "1782831", "url": "https://it.wikipedia.org/wiki?curid=209996", "title": "You're Living All Over Me", "text": "You're Living All Over Me \u00e8 il secondo disco del gruppo indie rock statunitense Dinosaur Jr., pubblicato nel 1987. Contribu\u00ec a definire uno stile sonoro che avrebbe caratterizzato il rock alternativo del decennio successivo.\nIl disco.\n\"You're Living All Over Me\" fu un album fondamentale nell'evoluzione del rock indipendente statunitense, in primo luogo per lo stile chitarristico. In questo disco J Mascis fece tesoro dell'esperienza hardcore punk (H\u00fcsker D\u00fc) e delle pi\u00f9 recenti sperimentazioni noise (Sonic Youth) rielaborando il tutto in composizioni dalla struttura pi\u00f9 lineare, ma cosa ancora pi\u00f9 importante import\u00f2 nell'indie rock la chitarra solista rappresentando da questo punto di vista l'anello di congiunzione tra l'hard rock seventies ed il grunge. Infatti, lontani dalla tradizione blues o hard, quelli di \"Sludgefeast\" o \"Raisans\" sono fraseggi melodici s\u00ec, ma sporchi, dissonanti, non lineari e sembrano coniugare alla luce delle nuove sonorit\u00e0 certi elementi metal con il Robert Quine di Blank Generation o il Lou Reed di \"I Heard Her Call My Name\". Nirvana e Soundgarden, tra gli altri, avrebbero assimilato la lezione.\nLa particolarit\u00e0 delle melodie vocali rappresenta un secondo elemento distintivo. Mascis non ricorse all'urlato tipico della tradizione hardcore punk, ma a linee melodiche distese, caratterizzate da un andamento apatico e monocorde. Anche la voce, svogliata e apparentemente sempre sul punto di svanire, contribu\u00ec a creare una sensazione di incertezza e approssimazione. Questo stile canoro, ma pi\u00f9 in generale il mix tra potenza sonora e dolcezza vocale, ben rappresentato da un brano come \"Little Fury Things\", si rivel\u00f2 una formula efficace cui ricorsero innumerevoli band indie rock negli anni seguenti.\n\"You're Living All Over Me\" quindi \u00e8 un album in cui non vennero sperimentate nuove strade, \u00e8 piuttosto un album di sintesi che nel bene e nel male contribu\u00ec a creare un genere.\nIl titolo dell'album proviene da una frase che J Mascis avrebbe rivolto a Lou Barlow durante un tour con i Sonic Youth; inoltre questa frase esprime bene il rapporto difficile tra i due musicisti del gruppo."}
{"id": "209997", "revid": "1982", "url": "https://it.wikipedia.org/wiki?curid=209997", "title": "Echelle", "text": ""}
{"id": "210000", "revid": "74801", "url": "https://it.wikipedia.org/wiki?curid=210000", "title": "Buz\u0103u", "text": "Buz\u0103u (in ungherese \"Bodzav\u00e1s\u00e1r\", in tedesco \"Bus\u00e4u\") \u00e8 un municipio della Romania di abitanti, capoluogo dell'omonimo distretto, nella regione storica della Muntenia.\nStoria.\nPrimi documenti.\nIl primo documento che menzioni una polis sulle rive del fiume Buz\u0103u \u00e8 una lettera scritta attorno al 400 dal governatore Ioannis Soranus all'arcivescovo di Caeasarea Mazaca che parla del martirio di un missionario cristiano di nome Sabbas, il pi\u00f9 antico martire conosciuto nativo dell'attuale Romania, affogato nel fiume dai Goti. Sabbas \u00e8 tutt'oggi il patrono della citt\u00e0 come di altre piccole localit\u00e0 della zona. Copie del documento sono visibili presso la Biblioteca Vaticana e la Biblioteca di San Marco a Venezia.\nA Buz\u0103u sono state ritrovate numerose tombe databili dal III al V secolo, contenenti anche monete che testimoniano la continuit\u00e0 dell'insediamento.\nIl Medioevo.\nLo sviluppo medievale port\u00f2 Buz\u0103u a diventare un importante centro commerciale e culturale.\nLa citt\u00e0 \u00e8 citata come un mercato per la prima volta in un documento datato 31 gennaio 1431 emesso da Dan II, voivoda di Valacchia. Il documento concede ai mercanti di Bra\u0219ov il diritto di commerciare in diverse localit\u00e0 della Valacchia, tra cui Buz\u0103u come gi\u00e0 facevano durante il regno di Mircea cel B\u0103tr\u00e2n. Questo privilegio venne pi\u00f9 tardi confermato da Vlad l'Impalatore, il quale determinava anche che le strade da seguire erano quelle attraverso Ruc\u0103r, Prahova, il fiume Teleajen o Buz\u0103u.\nNel 1500 Radu IV cel Mare cre\u00f2 la diocesi di Buz\u0103u, facendo diventare la citt\u00e0 un centro religioso importante; anche questo contribu\u00ec alla crescita, tanto che nel XVI secolo Buz\u0103u era la quarta citt\u00e0 della Valacchia. In un documento del 1536 si dice che la citt\u00e0 era governata da un \"jude\u0163\" (sindaco) e 12 \"p\u00e2rgari\" (consiglieri) eletti. Tutt'oggi esistono dei tunnel sotterranei risalenti a questo periodo che univano il palazzo vescovile, il centro cittadino e l'attuale Parco di Cr\u00e2ng, all'epoca una foresta ai margini della citt\u00e0: le gallerie venivano usate sia come magazzini che come vie di fuga in caso di pericolo.\nLe distruzioni.\nNei secoli successivi, Buz\u0103u fu soggetta a diverse e successive invasioni che portarono pi\u00f9 volte alla distruzione parziale o totale della citt\u00e0. Prima venne distrutta da Ottomani e Tartari nel 1597, poi danneggiata dai Polacchi nel 1616, poi ancora gli Ottomani nel 1617 ed i Tartari nel 1623. A queste succedette un'invasione turca nel 1659 ed una ancora degli Ottomani nel 1679.\nLa citt\u00e0 venne comunque sempre ricostruita: essa appare in una mappa della Valacchia del 1700, stampata a Padova, assieme a 22 altre localit\u00e0 della zona.\nDopo un periodo di relativa pace, la citt\u00e0 venne nuovamente danneggiata tre volte in tre successive guerre tra russi e turchi (1739, attorno al 1770 e attorno al 1790), ed ancora dagli Ottomani nel 1806-1807; quest'ultima invasione fece fuggire tutti gli abitanti, che rientrarono soltanto nel 1812.\nL'ultima distruzione parziale della citt\u00e0 avvenne nel 1812, durante la Guerra d'indipendenza greca; tutti questi eventi fanno s\u00ec che, pur con una storia documentata di 17 secoli, il palazzo pi\u00f9 antico della citt\u00e0 risalga soltanto al 1780: si tratta del Palazzo Vergu-M\u0103n\u0103il\u0103, residenza di un boiardo locale.\nIl XIX secolo.\nDurante il XIX secolo la citt\u00e0 riusc\u00ec a superare le difficolt\u00e0 causate dalle successive invasioni e distruzioni ed inizi\u00f2 a svilupparsi sia culturalmente che economicamente. La foresta di Cr\u00e2ng divenne una zona frequentata per divertimento attorno al 1830 e venne trasformata in parco pubblico nel 1850.\nDal punto di vista culturale, lo sviluppo delle scuole inizi\u00f2 nel 1831, quando il vescovado apr\u00ec una scuola per pittori di murali e di icone, diretta da Nicolae Teodorescu e frequentata tra gli altri da Gheorghe Tattarescu. Un anno pi\u00f9 tardi venne aperta la \"Scuola Nazionale\", la prima scuola della citt\u00e0 ad insegnare in lingua rumena. Nel 1838 venne aperta la \"\u0218coala Normal\u0103\", destinata a formare gli insegnanti per le scuole della citt\u00e0 e di altri 115 villaggi della zona. Due anni prima, nel 1836 era stato aperto il Seminario, la prima scuola superiore della citt\u00e0 ed il secondo seminario della Romania, dopo quello di Bucarest.\nIl pi\u00f9 vecchio censimento della citt\u00e0 risale al 1832 e registra 2.567 abitanti, tra cui un austriaco, un inglese e 18 ebrei.\nDurante la Rivoluzione della Valacchia del 1848, in citt\u00e0 venne costituita una Guardia Nazionale sotto la guida di Barbu e Nicolae B\u0103lcescu; la rivolta venne pero repressa dalle armate Russe e Ottomane e l'esercito russo occup\u00f2 la citt\u00e0 per tre anni.\nDopo che la citt\u00e0 si era espressa a favore dell'unione della Valacchia con la Moldavia, Buz\u0103u accolse entusiasticamente il principe Alexandru Ioan Cuza nel suo viaggio da Ia\u0219i a Bucarest. Il principe, gi\u00e0 a capo dei Principati danubiani, avrebbe nel 1861 riunito Moldavia e Valacchia nel Principato di Romania.\nLe guerre mondiali.\nDurante la prima guerra mondiale, Buz\u0103u venne occupata dalle truppe tedesche dal 14 dicembre 1916 al 14 novembre 1918; in questo periodo molti degli abitanti emigrarono in Moldavia o nelle campagne circostanti la citt\u00e0.\nNel periodo tra le due guerre, la citt\u00e0 inizi\u00f2 a sviluppare l'attivit\u00e0 industriale, parallelamente ai miglioramenti alla propria struttura: in particolare sotto la guida del sindaco Stan S\u0103raru venne realizzata la pavimentazione in \"pav\u00e9\" delle principali vie, la costruzione dello stadio e, soprattutto, venne aperto un moderno mercato alimentare, tuttora esistente, che rimane il pi\u00f9 importante della citt\u00e0 e che porta il nome dello stesso sindaco.\nDurante la seconda guerra mondiale le truppe sovietiche occuparono la citt\u00e0 nell'agosto 1944, abbattendo a cannonate la torre del Palazzo comunale (poi ricostruita alla fine del conflitto) in cui erano asserragliate le truppe naziste. Dopo il 23 agosto, giorno dell'arresto del maresciallo Ion Antonescu e della caduta del suo governo filo-nazista, nella zona di Buz\u0103u si svolsero numerosi aspri combattimenti; il cosiddetto \"Cimitero degli Eroi\", alle porte della citt\u00e0, accoglie le salme dei molti militari che persero la vita.\nIl periodo comunista.\nQuando il regime comunista prese il potere in Romania, Buz\u0103u perse lo \"status\" di capoluogo di distretto, venendo inglobata nella Regione di Ploie\u0219ti; il distretto di Buz\u0103u venne ripristinato nel 1968.\nTutte le industrie vennero nazionalizzate ed il governo centrale avvi\u00f2 una politica abitativa che prevedeva la costruzione di grandi palazzi di appartamenti (\"bloc\"); conseguentemente, molte zone periferiche vennero interamente demolite per far posto a questi palazzi, ma anche gran parte del centro storico, con edifici d'epoca come il \"Teatro Moldavia\", venne abbattuto, soprattutto nel periodo di maggiore spinta del piano, tra il 1980 ed il 1988.\nPrecedentemente, nel 1963, era stata aperta la grande area industriale a sud della citt\u00e0, collocata in modo che i venti portassero le emissioni inquinanti lontano dal centro cittadino.\nRisalgono comunque al periodo comunista alcune importanti realizzazioni quali il \"Parco Tineretului\" (Parco dei giovani), con annessi una piscina ed un palazzo dello sport, l'ospedale principale (1971-1973) ed un grande cinematografo con 650 posti (1981).\nNel 1976 la citt\u00e0 celebr\u00f2 i suoi anni di storia e, per l'occasione, nel Parco Cr\u00e2ng venne eretto un obelisco.\nCon la caduta del regime comunista il piano di demolizione degli edifici e di costruzione dei \"bloc\" si interruppe; la citt\u00e0 conobbe un periodo di stagnazione economica, ma lo sviluppo riprese poi lentamente, grazie alla privatizzazione delle industrie statali ed all'avvio di nuove attivit\u00e0 industriali.\nGeografia fisica.\nBuz\u0103u si trova tra la valle del fiume omonimo, i piedi dei Carpazi e la piana del Danubio, con un'altitudine che varia tra 88 e Il fiume Buz\u0103u va soggetto a forti variazioni di portata ed a straripamenti; la citt\u00e0 \u00e8 stata peraltro costruita abbastanza in alto rispetto al letto del fiume e pertanto non viene inondata dalle piene del fiume: anche durante le alluvioni del 2005, il fiume danneggi\u00f2 il ponte che lo attraversa a nord della citt\u00e0, ma questa non sub\u00ec danni.\nIl clima \u00e8 prettamente continentale, con una media di 92 giorni all'anno con temperature inferiori allo zero, ma altrettanti giorni tipicamente estivi.\nLe piogge raggiungono mediamente i annui e spesso si verificano nevicate anche oltre i .\nInfrastrutture e trasporti.\nFerrovie.\nLa stazione ferroviaria di Buz\u0103u, inaugurata nel 1872, costituisce un importante centro di passaggio delle linee che uniscono Bucarest e Ploie\u0219ti a Foc\u0219ani, Gala\u021bi e Costanza.\nAlla stazione ferroviaria \u00e8 legata la storia di un'aquila, chiamata \"Ilie\", che era stata allevata nel periodo tra le due guerre mondiali da un commerciante locale che viveva nei pressi della stazione: questo animale divenne in breve la \"mascotte\" della stazione, in quanto volava spesso sopra di essa e scendeva a prendere cibo direttamente dalle mani dei ferrovieri e dei viaggiatori.\nL'aquila venne uccisa da un soldato tedesco durante la seconda guerra mondiale, ma \u00e8 tuttora ricordata dalla marca di una birra prodotta a Buz\u0103u, la \"Vulturul\" (L'Aquila), e da una via della citt\u00e0, \"Strada Vulturului\" (Via dell'Aquila).\nRete stradale.\nBuz\u0103u \u00e8 raggiunte da diverse strade statali (DN2, DN1B, DN10, DN2B) che la collegano alle principali citt\u00e0 del paese.\nI buoni collegamenti hanno favorito lo sviluppo di parecchi collegamenti con autobus che partono da due terminal, uno dei quali vicino alla stazione ferroviaria.\nAeroporto.\nL'aeroporto pi\u00f9 vicino \u00e8 l'Aeroporto Internazionale Henri Coand\u0103 di Bucarest che dista circa .\nTrasporti urbani.\nIl trasporto pubblico \u00e8 costituito da una rete di 10 linee di autobus che uniscono il centro, le zone residenziali e quelle industriali. Il servizio taxi viene svolto da diverse societ\u00e0 e da operatori singoli."}
{"id": "210007", "revid": "1632387", "url": "https://it.wikipedia.org/wiki?curid=210007", "title": "Progetto MKULTRA", "text": "Il progetto MKULTRA (o MK-ULTRA) era il nome in codice dato a un programma illegale e clandestino di esperimenti sugli esseri umani studiato e messo in atto dalla Central Intelligence Agency (CIA) durante gli anni cinquanta e sessanta del XX secolo, che aveva come scopo quello di identificare droghe e procedure che, integrando altre tecniche di tortura, facevano confessare le persone che vi venivano sottoposte.\nOrganizzato tramite la Divisione Scientifica dell'Intelligence, il progetto fu coordinato con la Divisione Operazioni Speciali dei cosiddetti \"Chemical Corps\" dell'esercito degli Stati Uniti. Il programma ebbe inizio nei primi anni cinquanta e fu approvato ufficialmente nel 1953, fino a essere ridimensionato nel 1964 e ridotto ulteriormente nel 1967, ma interrotto ufficialmente soltanto nel 1973. Il programma condusse molte attivit\u00e0 illegali; in particolare, furono usati come soggetti di prova inconsapevoli cittadini statunitensi e canadesi, il che dest\u00f2 non poche polemiche riguardo alla legittimit\u00e0 di questi esperimenti.\nStoria.\nDenominato inizialmente \"Project Bluebird\" (\"progetto Sialia\") e successivamente \"Project Artichoke\" (\"progetto carciofo\"), fu infine chiamato \"MKUltra\" dal tedesco (\"progetto Mind Kontrolle Ultra\" ) il 13 aprile 1953 dal direttore della CIA Allen Dulles, che si era lamentato di \"non avere abbastanza porcellini d'India (cavie umane) per sperimentare queste straordinarie tecniche\" (dall'inglese \"not having enough human guinea pigs to try these extraordinary techniques\"). MKUltra ha raggruppato sotto un unico programma i vari progetti di interrogazione e controllo mentale federali, usufruendo di un numero molto elevato di risorse (denaro e scienziati) su tutto il territorio statunitense e canadese. Durante gli anni '60 \u00e8 stato ridotto per poi essere ufficialmente bloccato nel 1973 a causa dello scandalo, con il direttore della CIA Richard Helms che ordin\u00f2 la distruzione di tutti documenti ma senza pieno successo.\nDurante i 20 anni ebbe anche come scopo quello di contrastare in piena guerra fredda gli studi russi, cinesi e coreani sul cosiddetto controllo mentale ovvero sulla manipolazione della psiche delle persone. Le scoperte avrebbero dovuto portare numerosi vantaggi, come ad esempio la creazione di assassini inconsapevoli o il controllo di leader stranieri scomodi. Il progetto sarebbe stato sovvenzionato da un totale di 25 milioni di dollari e furono coinvolte almeno 80 istituzioni tra cui 44 college e universit\u00e0, 12 ospedali, 3 prigioni e 185 ricercatori privati. Molte ricerche venivano pubblicate in giornali medici ufficiali e il clima era essenzialmente permissivo e approvava le sperimentazioni in ambito \"controllo mentale\".\nNel 1957 un rapporto del comando della CIA rivela gli interessi (e preoccupazioni) nel programma:\nIl progetto mirava a costruire una sorta di \"teoria dell'interrogatorio\" che si concretizz\u00f2 nel 1963 con il manuale \"Kubark Counterintelligence Interrogation\", compendio delle scoperte di ricercatori che hanno partecipato al progetto come Donald Hebb e Donald Ewen Cameron. Molte delle tecniche descritte nel manuale sono state usate in prigioni militari e della CIA (Guantanamo Bay e Abu Ghraib) come si evince dalle commissioni investigative sulle tecniche di interrogatorio potenziato.\nNel 1964 il progetto fu rinominato \"MKSEARCH\" in quanto si stava specializzando nella creazione del cosiddetto siero della verit\u00e0, sostanza che sarebbe poi stata usata per interrogare esponenti del KGB durante la guerra fredda. Venne portato all'attenzione del pubblico nella prima met\u00e0 degli anni '70, per opera del Congresso attraverso la \"United States Senate Select Committee to Study Governmental Operations with Respect to Intelligence Activities\" (nota come \"Church Committee\" in quanto presieduta dal senatore Frank Church) e la \"U.S. President's Commission on CIA activities within the United States\" (nota come \"Rockefeller Committee\" in quanto presieduta dal vicepresidente Nelson Rockefeller). L'attivit\u00e0 investigativa fu resa difficoltosa dal fatto che il direttore della CIA aveva ordinato la distruzione di tutti i documenti; si dovette quindi ricostruire il tutto attraverso la testimonianza dei diretti interessati e i pochi documenti recuperati. A partire dal 1977 oltre 20.000 documenti sono stati ufficialmente desecretati grazie al Freedom of Information Act.\nGli esperimenti.\nGli esperimenti sugli esseri umani erano spesso praticati all'insaputa dei soggetti scelti e avevano lo scopo di sviluppare tecniche da utilizzare durante gli interrogatori e le torture operate dall'esercito o dai servizi segreti, possibilmente con farmaci, indebolendo l'individuo e forzando confessioni attraverso il controllo mentale. Tali esperimenti prevedevano l'uso di ipnosi, onde sonore (come il sottoprogetto 54) ed elettromagnetiche (come il sottoprogetto 119), sieri della verit\u00e0, messaggi subliminali, pressione sonora, sostanze psicotrope (soprattutto LSD) e numerosi altri metodi per manipolare gli stati mentali delle persone scelte e alterare le funzioni cerebrali, comprese pratiche di deprivazione sensoriale, isolamento, elettroshock, lobotomia, abusi verbali e sessuali, minacce, aborti forzati, cos\u00ec come varie forme di traumi e torture.\nL'agenzia ha successivamente dichiarato che quei test avevano una debole base scientifica e che gli agenti posti all'esecuzione e controllo degli esperimenti non erano ricercatori qualificati. I documenti recuperati testimoniano che la CIA ha somministrato LSD (che ha prodotto almeno una vittima), fenciclidina, scopolamina ed elettroshock al fine di controllare le menti dei soggetti sottoposti. Le cavie erano persone comuni, dipendenti della CIA, personale militare, agenti governativi, prostitute, pazienti con disturbi mentali, detenuti, senzatetto e tossicodipendenti, di nazionalit\u00e0 statunitense, canadese o ispanica."}
{"id": "210009", "revid": "1524607", "url": "https://it.wikipedia.org/wiki?curid=210009", "title": "Teorema di Matijasevi\u010d", "text": "Il teorema di Matijasevi\u010d, dimostrato nel 1970 da Jurij Vladimirovi\u010d Matijasevi\u010d, implica che il decimo problema di Hilbert \u00e8 irrisolvibile. Il problema richiede la costruzione di un algoritmo generale che sia in grado di stabilire se un dato sistema di equazioni diofantee (polinomi a coefficienti interi) ha soluzioni intere. David Hilbert ha posto il problema durante il suo discorso del 1900 al Congresso Internazionale dei Matematici.\nDescrizione.\nUn sistema tipico di equazioni diofantee assomiglia a questo:\nIl problema \u00e8 stabilire se esistono degli interi \"x\", \"y\" e \"z\" che soddisfano entrambe le equazioni simultaneamente. Si vede che questo problema \u00e8 equivalente a quello di stabilire se una singola equazione diofantea in pi\u00f9 variabili ha soluzioni nell'insieme dei numeri interi. Ad esempio, il sistema precedente \u00e8 risolvibile negli interi se e solo se la seguente equazione \u00e8 risolvibile nell'insieme dei numeri naturali:\nMatiyasevich ha usato un trucco ingegnoso che coinvolge i numeri di Fibonacci per mostrare che le soluzioni delle equazioni diofantee possono crescere esponenzialmente. I lavori precedenti di Julia Robinson, Martin Davis e Hilary Putnam hanno mostrato che questo \u00e8 sufficiente a mostrare che non pu\u00f2 esistere nessun algoritmo capace di decidere la risolubilit\u00e0 delle equazioni diofantee.\nLavori successivi hanno mostrato che il problema della risolubilit\u00e0 \u00e8 indecidibile anche se l'equazione ha solo 9 variabili naturali (Matiyasevich, 1977) o 11 variabili intere (Zhi Wei Sun, 1992).\nIl teorema di Matijasevi\u010d stesso \u00e8 molto pi\u00f9 forte della insolubilit\u00e0 del Decimo Problema. Infatti dice:\nUn insieme \"S\" di interi \u00e8 ricorsivamente enumerabile se esiste un algoritmo che si comporta nel seguente modo: dato come input un intero \"n\", se \"n\" \u00e8 un elemento di \"S\", allora l'algoritmo alla fine termina; altrimenti non termina mai. questo \u00e8 equivalente a dire che esiste un algoritmo che non termina mai e che elenca gli elementi di \"S\". Un insieme \"S\" \u00e8 diofanteo se esiste un certo polinomio a coefficienti interi \"f\"(\"n\", \"x\"1, ..., \"x\"\"k\")\ntale che un intero \"n\" \u00e8 in \"S\" se e solo se esistono degli interi\n\"x\"1, ..., \"x\"\"k\"\ntali che \"f\"(\"n\", \"x\"1, ..., \"x\"\"k\") = 0.\nNon \u00e8 difficile vedere che ogni insieme diofanteo \u00e8 ricorsivamente enumerabile:\nsi consideri una equazione diofantea \"f\"(\"n\", \"x\"1, ..., \"x\"\"k\") = 0.\nOra costruiamo un algoritmo che semplicemente prova tutti i possibili valori per\n\"n\", \"x\"1, ..., \"x\"\"k\"\ne scrive \"n\" ogni volta che \"f\"(\"n\", \"x\"1, ..., \"x\"\"k\") = 0.\nQuesto algoritmo ovviamente non termina mai ed elenca esattamente gli \"n\"\nper i quali \"f\"(\"n\", \"x\"1, ..., \"x\"\"k\") = 0 ha una soluzione in \"x\"1, ..., \"x\"\"k\".\nIl teorema di Matijasevi\u010d, insieme a un risultato scoperto negli anni 1930 implica che la soluzione al \"decimo problema di Hilbert\" \u00e8 impossibile. Il risultato scoperto negli anni 1930 da molti logici si pu\u00f2 formulare nel seguente modo: \"esistono insiemi ricorsivamente enumerabili non ricorsivi\". In questo contesto, un insieme \"S\" di interi \u00e8 detto \"ricorsivo\" se esiste un algoritmo che, dato come input un intero \"n\", ritorna come output una risposta si/no corretta alla domanda: \"\"n\" \u00e8 un elemento di \"S\"?\" Da questo segue che esistono equazioni diofantee che non possono essere risolte da nessun algoritmo, a meno che non si possa costruire un ipercomputer (Kieu, 2003); comunque questa possibilit\u00e0 \u00e8 ritenuta generalmente non implausibile fisicamente.\nIl teorema di Matijasevi\u010d \u00e8 stato usato successivamente per provare l'insolubilit\u00e0 di molti problemi riguardanti l'analisi e le equazioni differenziali.\nSi pu\u00f2 anche derivare la seguente forma (pi\u00f9 forte) del teorema di incompletezza di G\u00f6del dal risultato di Matijasevi\u010d:"}
{"id": "210010", "revid": "123842616", "url": "https://it.wikipedia.org/wiki?curid=210010", "title": "H\u00f4pital d'instruction des arm\u00e9es Percy", "text": "LH\u00f4pital d'instruction des arm\u00e9es Percy (HIA Percy) \u00e8 un ospedale militare situato nella cittadina di Clamart, non lontano da Parigi. Gestito dal corpo sanitario delle forze armate francesi, presta opera di servizio sanitario, oltre che ai militari, anche a pazienti civili.\nAl suo interno vi si addestra il personale appartenente al corpo - destinato a compiere missioni all'estero - ad affrontare e gestire numerose situazioni di emergenza come ustioni gravi o contaminazione da radiazioni.\nLHIA Percy sal\u00ec alla ribalta delle cronache mondiali il 29 ottobre 2004, quando, per un misterioso e mai del tutto chiarito male del quale era affetto, nel suo reparto di ematologia, fu ricoverato \u2013 morendovi l'11 novembre dello stesso anno \u2013 il leader palestinese Yasser Arafat."}
{"id": "210011", "revid": "287204", "url": "https://it.wikipedia.org/wiki?curid=210011", "title": "Giuseppe Fiorelli", "text": "\u00c8 noto per essere l'ideatore della tecnica dei calchi dei cadaveri di Pompei.\nBiografia.\nOriginario di Lucera e nato a Napoli, allora capitale del Regno delle Due Sicilie, inizi\u00f2 la sua formazione studiando giurisprudenza, ma presto pass\u00f2 allo studio della numismatica. Avendo ottenuto buoni risultati, riusc\u00ec a lavorare come numismatico ed archeologo finch\u00e9 ottenne la carica di Ispettore della Soprintendenza e del Museo di Napoli.\nNel 1848 fu coinvolto nei moti liberali, per cui fu recluso in prigione nel carcere di Santa Maria Apparente sino al gennaio 1850, quando fu assunto come contabile da un'impresa di costruzioni. Nel 1853 il Fiorelli si rec\u00f2 a Cuma, attratto dagli scavi archeologici intrapresi in quel periodo dal conte di Siracusa in varie localit\u00e0 della Campania. L'archeologo entr\u00f2 cos\u00ec a far parte dell'entourage del conte e cominci\u00f2 ad occuparsi con successo di scavi e ritrovamenti. Il conte di Siracusa, impressionato dalla bravura dell'archeologo, affid\u00f2 al Fiorelli la direzione di tutti i suoi scavi. Nel 1858 Giuseppe Fiorelli concep\u00ec un nuovo metodo riguardante gli scavi nel Real Sito di Pompei. Infatti, invece di muoversi alla ricerca di oggetti preziosi come avevano fatto i suoi predecessori, Fiorelli riorganizz\u00f2 tutti gli scavi suddividendoli in \"regiones\" (quartieri) ed \"insulae\" (isolati) e numerando ciascun ingresso degli edifici, al fine di poter localizzare con precisione ogni reperto.\nFiorelli intu\u00ec anche la possibilit\u00e0 di ottenere dei calchi dalle vittime dell'eruzione colando gesso liquido nel vuoto lasciato dai loro corpi nella cenere (lo stesso con corpi di animali o oggetti un tempo in legno, quali porte, finestre, mobili o alberi), calchi che sono tuttora visibili negli scavi di Pompei.\nAlla costituzione del Regno d'Italia divenne direttore, succedendo a Domenico Spinelli, degli scavi archeologici di Pompei, conducendoli con sistematicit\u00e0 e rigore scientifico.\nDecise inoltre di aprire al pubblico gli scavi, fissando un biglietto d'ingresso.\nFiorelli fece inoltre realizzare tra il 1861 e il 1879 un plastico in sughero dell'antica citt\u00e0 di Pompei; esso si trova tuttora esposto al Museo Archeologico Nazionale di Napoli.\nNel 1866 Fiorelli fond\u00f2 il Museo Nazionale di San Martino.\nNel periodo fra il 1863 e il 1875, Giuseppe Fiorelli cominci\u00f2 la riorganizzazione delle collezioni del Museo Nazionale di Napoli (continuata poi da Paolo Orsi), come pure tutto il patrimonio archeologico acquisito precedentemente. Infatti fece stilare un nuovo inventario generale degli oggetti (che sostituiva gli inventari parziali di epoca borbonica redatti da Michele Arditi, da Francesco Maria Avellino e dal Principe di San Giorgio Spinelli), inventario suddiviso per categorie e classi di materiali, che \u00e8 quello tuttora in vigore presso la Soprintendenza Speciale per i beni archeologici di Napoli e Pompei.\nFond\u00f2 la Scuola Archeologica di Pompei e nel 1875 pubblic\u00f2 la \"Descrizione di Pompei\", prima guida scientifica della citt\u00e0.\nTra il 1878 e il 1880 a Roma collabor\u00f2 agli scavi del Foro Romano.\nMassone, con Giustiniano Lebano, che eredit\u00f2 il lascito ermetico di Domenico Bocchini, cerc\u00f2 di ravvivare, assieme ad altri ermetisti, quali Gaetano Petriccione, Antonio Pasquale De Santis, Giuseppe Ricciardi, Domenico Angher\u00e0, la tradizione ermetica di origine egizia alessandrina, dando origine al Grande Oriente Egizio.\nMor\u00ec a Napoli nel 1896.\nIntitolazioni.\nA Giuseppe Fiorelli \u00e8 intitolato il Museo di Archeologia Urbana, una via di Lucera, di cui l'archeologo era originario, una via e una scuola media nel quartiere Chiaia di Napoli."}
{"id": "210012", "revid": "287204", "url": "https://it.wikipedia.org/wiki?curid=210012", "title": "Buzau", "text": ""}
{"id": "210013", "revid": "57872", "url": "https://it.wikipedia.org/wiki?curid=210013", "title": "Antoniotto Adorno (1479-1528)", "text": "Un suo avo omonimo, Antoniotto Adorno, guid\u00f2 il dogato per ben quattro volte in un periodo tra il 1378 e il 1396.\nNon va neppure confuso con il marchese Antoniotto Botta Adorno (1688-1774), esponente della famiglia patrizia lombardo-ligure dei Botta Adorno, che fu alto ufficiale dell'Impero asburgico e ministro plenipotenziario dei Paesi Bassi austriaci fissati dal trattato di Utrecht.\nBiografia.\nDi origine patrizia, fu l'ultimo dei dogi genovesi eletti con carica a vita. \u00c8 ricordato per aver fatto cacciare da Genova i membri della famiglia Fregoso.\nAntoniotto Adorno fu Conte di Rende e San Fiacrioli, Barone di Montalto, Barone di Guardia degli Oltremontani, Signore feudale di molte signorie e Patrizio Genovese. Suo fratello, Gerolamo Adorno, fu duca dell'impero, consigliere intimo dell'imperatore e viene menzionato spesso per le sue abilit\u00e0 politiche.\nAntoniotto Adorno, dopo essersi alleato con il re di Francia Francesco I e con la potente famiglia dei Fieschi, si fece nominare vicario del sovrano francese. Abbandonato in seguito dai francesi, strinse alleanza con Carlo V, re di Spagna e Imperatore del Sacro Romano Impero.\nFu eletto doge nel 1522, dopo la sconfitta dei francesi alla Bicocca. In quello stesso anno fece distruggere il porto di Savona per punire quella citt\u00e0 che aveva \"osato\" ribellarsi al potere della Repubblica di Genova.\nNell'agosto 1526 Savona ritorn\u00f2 nelle mani dei francesi, che un anno dopo (19 agosto 1527) occuparono anche Genova, costringendolo ad abdicare e a fuggire dalla citt\u00e0. Ripar\u00f2 dapprima nei suoi feudi in val d'Orba e poi a Milano, dove mor\u00ec il 12 settembre 1528 e dove fu sepolto nella chiesa di San Francesco Grande, distrutta nel 1798.\nCon lui ebbe termine la potenza politica della famiglia Adorno a Genova.\nAntoniotto Adorno aveva sposato Anna Pico della Mirandola, figlia di Giovanni Francesco II Pico della Mirandola."}
{"id": "210018", "revid": "1444886", "url": "https://it.wikipedia.org/wiki?curid=210018", "title": "Doge", "text": "Doge (pron. \"d\u00f2ge\"; in veneto: \"doxe\" ; in ligure: \"d\u00fbxe\" ) era il titolo riservato al capo di Stato elettivo di alcune repubbliche marinare, tra cui la Repubblica di Venezia e la Repubblica di Genova.\nEtimologia.\nIl nome deriva dal latino \"dux\", una carica militare romana che nel III secolo con Diocleziano fu trasformata nel comandante militare delle province, distinto dal comandante civile. Con il crollo dell'Impero Romano e la nascita dell'Impero bizantino, la forma latina \"dux\" fu trasformata e verso la met\u00e0 del VII secolo i poteri giudiziari, civili e militari delle province vennero a concentrarsi nelle mani dei \"duces\". Questo accentramento del potere port\u00f2 alla graduale frammentazione dell'Impero e nel 697 nel territorio bizantino della \"Venetia maritima\", fu proclamato doge Paoluccio Anafesto dando cos\u00ec origine alla Repubblica di Venezia. In seguito lo stesso nome fu ripreso dalla Repubblica di Genova che nel 1339 elesse per acclamazione il suo primo doge, Simone Boccanegra.\nUso.\nDoge di Venezia.\nCapo di Stato della Repubblica, secondo la tradizione la carica fu istituita nel 697 da Paoluccio Anafesto e dur\u00f2 fino alla caduta della Repubblica, quando nel 1797 il doge Lodovico Manin fu deposto. Il doge era un membro del patriziato veneto e veniva eletto dal Maggior Consiglio attraverso una complicata successione di elezioni e sorteggi al fine di evitare i brogli. Una volta eletto annunciava la fedelt\u00e0 alle leggi della Repubblica attraverso la promissione ducale e la moglie veniva incoronata dogaressa. La carica era a vita e fu progressivamente depotenziata in modo da evitare la nascita di una signoria. Generalmente indossava vesti scarlatte, il manto dell'ermellino e il corno ducale, una sorta di corona derivata dagli usi bizantini.\nDoge di Genova.\nCapo di Stato della Repubblica, la carica fu istituita da Simone Boccanegra nel 1339 \u00e8 dur\u00f2 fino alla caduta della Repubblica, quando nel 1797 il doge Giacomo Maria Brignole fu deposto. A partire dal 1528 il doge fu eletto tra i membri della nobilt\u00e0 genovese e la carica veniva mantenuta per due anni, prima di quella data il doge apparteneva alla classe popolare e rimaneva in carica a vita. Analogamente al doge veneziano veniva eletto attraverso una complicata successione di elezioni e sorteggi dai membri del Maggior Consiglio. Il doge indossava un berretto quadrato ornato e successivamente, su di esso, la corona regia.\nAltri dogi.\nIn Abruzzo nel XV secolo anche la piccola Repubblica di Senarica istitu\u00ec la figura del doge in memoria dello stretto legame con la Repubblica di Venezia. Inoltre anche i duchi del Ducato di Amalfi sono a volte chiamati dogi cos\u00ec come alcuni governatori della Repubblica di Pisa, come Giovanni dell'Agnello."}
{"id": "210020", "revid": "1632387", "url": "https://it.wikipedia.org/wiki?curid=210020", "title": "Black Rebel Motorcycle Club", "text": "I Black Rebel Motorcycle Club (anche abbreviati in BRMC) sono un gruppo alternative rock americano di San Francisco; la batterista Leah Shapiro \u00e8 danese.\nStoria.\nRobert Turner e Peter Hayes si incontrano sui banchi di scuola a San Francisco nel 1995. Tra i due nasce subito una solida amicizia fondata soprattutto sull'amore che entrambi nutrono per la musica di alcune band dei primi anni '90, come i Ride e gli The Stone Roses, ma anche per i Jesus &amp; Mary Chain e My Bloody Valentine. Robert e Peter cominciano a suonare con gruppi diversi dove potevano sfogare la loro passione per il noise e lo shoegaze. Peter Hayes \u00e8 stato chitarrista dei Brian Jonestown Massacre (BJM), con i quali appare fa esperienza di concerti abbandonando per\u00f2 il tour a met\u00e0, come mostra il film-documentario \"Dig!\" (1998) incentrato sul rapporto di amicizia e rivalit\u00e0 tra i BJM e i Dandy Warhols. Tornato in California, Hayes comincia a lavorare con Turner e nel 1998 incontrano il batterista inglese Nick Jago, di Devon, Inghilterra, che si era trasferito in California con i genitori per studiare alla Winchester School of Art. Dopo le prime prove con il nome \"The Elements\", scoprono un'altra band con lo stesso nome e decidono di mutare la loro ragione sociale in \"Black Rebel Motorcycle Club\", prendendo spunto dalla banda di motociclisti di Marlon Brando nel film del 1953 \"Il Selvaggio\". Nel frattempo la band lascia San Francisco per stabilirsi a Los Angeles.\nLa loro prima demo - composta da ben sedici canzoni - sar\u00e0 acclamata soprattutto in Inghilterra, dove ha venduto circa cinquecento copie, grazie anche alla pubblicit\u00e0 di Noel Gallagher degli Oasis e della rivista Mojo. Questo movimento attorno alla band spinge la Virgin Records ad offrir loro un contratto che la band accetta non senza alcune perplessit\u00e0 che porteranno, nel 2004 alla rottura dell'accordo.\nTerminato un breve tour con i Dandy Warhols registrano l'album d'esordio omonimo che esce nel 2001. Il singolo \"Whatever Happened To My Rock N' Roll\" finisce nelle programmazioni di radio e televisioni, mettendo la band nell'enorme calderone del r'n'r revival, un movimento montato ad hoc dalla stampa internazionale in cui si mettono assieme formazioni dalla differente esperienza artistica come BRMC, Strokes e White Stripes. La musica del terzetto \u00e8 una forma ibrida di noise, shoegaze, psichedelia e rock n'roll che fa nascere paragoni ingombranti con i Jesus &amp; Mary Chain.Il secondo album, \"Take Them On, On Your Own\" (registrato con il produttore Rik Simpson, lo stesso dei Coldplay e dei Kasabian), realizzato nel corso del primo tour ufficiale, esce nel 2003 e accentua maggiormente i rock'n'roll pi\u00f9 tirati, rispetto agli episodi di psichedelia sognante dell'esordio. Nell'album compaiono numerose canzoni, come \"Generation\" e \"US Government\", che sono una critica esplicita al governo statunitense. La critica continua con il parallelo - male accolto dagli interessati - BRMC-Jesus &amp; Mary Chain, ma il pubblico non sembra interessato all'articolo, facendo passare il disco in secondo piano e spingendo la casa discografica e il gruppo a scindere il loro rapporto commerciale.\nBeen in questi primi due album usa lo pseudonimo di \"Robert Turner\" per non essere collegato al padre Michael Been dei The Call. Ma successivamente, con la promozione dell'album \"Howl\" Robert decide di utilizzare il suo vero nome e il padre andr\u00e0 in tour con i B.R.M.C. come parte dello staff di tecnici del suono.\nI problemi con il batterista Nick Jago diventano pubblici nel 2003 all'NME Awards in cui Jago, mentre ritirava il premio, rimase fermo sul palco per nove minuti, completamente in silenzio.\nTra il 2004 e il 2006 Nick Jago oscilla pericolosamente dentro e fuori la band per ragioni di varia natura (dalle incomprensioni con gli altri membri alla scadenza del permesso di soggiorno negli USA) mentre Peter Hayes e Robert Levon Been cominciano a esibirsi anche in duo per spettacoli acustici e registrano, in condizione di libert\u00e0 assoluta, il materiale che sar\u00e0 pubblicato sul terzo album: vedranno la luce tredici canzoni, di cui cinque senza batteria, e delle restanti otto Nick Jago suona solo in sei (le altre due tracce sono incise con il batterista Paul Cobb). Privi di ogni esigenza contrattuale, i BRMC si spostano verso traiettorie folk, scoprendo la letteratura beat, il blues, lo stomp. \"Howl\" (2005, il titolo \u00e8 ispirato dall'omonima poesia di Allen Ginsberg), risulta cos\u00ec un disco diversissimo, una rivoluzione che sposta l'indice del suono dal \"rumore puro\" degli esordi ad una canzone acustica pi\u00f9 criptica ed ermetica, che non disdegna la velocit\u00e0 ma non si sposta dai dettami folk che la contraddistinguono. \u00c8 stata la label indipendente britannica Echo a mettere sotto contratto la band dopo aver ascoltato il disco, pubblicandolo cos\u00ec com'\u00e8 stato registrato in origine.\nNel 2006 la band pubblica, in edizione limitata reperibile solo sul sito ufficiale, l'EP \"Howl sessions\" contenente altre sei canzoni provenienti dalle stesse registrazioni dell'ultimo disco.\nIl 30 aprile 2007 i BRMC pubblicano il loro quarto album dal titolo Baby 81, pubblicando in anteprima gran parte delle canzoni sulla loro pagina MySpace.\nNel 2009 esce un DVD live, registrato a Dublino, Glasgow e Berlino nonch\u00e9 testimonianza del 'Baby 81 world tour'. Nello stesso anno i BRMC si segnalano al cinema, dove la loro \"Done all wrong\" compare nella colonna sonora di Twilight.\nCon l'abbandono del gruppo da parte del batterista Nick Jago, subentra l'energica Leah Shapiro, ex membro della band danese The Raveonettes. Cos\u00ec i BRMC rientrano in scena, e nel 2010 pubblicano l'album \"Beat the Devil's Tattoo\", un puro concentrato di Rock N' Roll con sfumature garage. Anche qui non mancano due tracce acustiche del chitarrista Peter Hayes, che rompono l'atmosfera cupa delle tracce iniziali. Il sound di \"Beat the Devil's Tattoo\" viene da ovunque e da nessuna parte, disegna una mappa e si imbarca in un viaggio sonoro attraverso la musica americana.\nPer sei mesi, Hayes, Been e la nuova batterista Leah Shapiro, si sono rintanati in uno studio-scantinato, durante uno degli inverni pi\u00f9 freddi della storia recente. In questa casa fuori di Philadelphia- \"Howl\" \u00e8 stato scritto nello stesso luogo - hanno costruito il loro primo album da nuova band. \"Era come essere in famiglia, vivere insieme e lavorare molto da vicino in quel modo,\" Been dichiara. \"Qualcosa \u00e8 successo a noi l\u00e0 fuori, per\u00f2, non sono sicuro se abbiamo battuto di nuovo i nostri demoni, o se semplicemente abbiamo permesso che ci prendessero completamente Ma i giorni strani sono fatti per tempi strani \".\n\"Beat the Davil's Tatoo\" si muove con un'energia sessuale grezza che deriva dalla fusione dei loro precedenti quattro dischi, e forgia uno stile che li abbraccia tutti.\nIl 9 gennaio del 2013 la band ha annunciato via Facebook il nome del loro settimo album chiamato Specter at the Feast, rilasciato in Europa il successivamente 18 marzo e il giorno seguente negli Stati Uniti e in Canada.\nIl primo singolo dei gruppo estratto dall'album \u00e8 una cover di \"Let the Day Begin\" dei The Call del 1989, disponibile tramite download gratuito sul loro sito ufficiale. La band ha anche rilasciato gratuitamente l'EP \"Let the Day Begin\", che consiste nella traccia singola e nell'album \"Returning\", anch'essa resa disponibile per lo streaming sul sito ufficiale.\nIl 2 ottobre 2014, la band ha annunciato di essere in studio di registrazione per un album live e un DVD registrati a Parigi durante lo Spectre at the Feast tour.\nDopo un periodo di pausa della band causato dei problemi di salute della batterista Leah Shapiro e della depressione di Levon Been che li costrinse anche ad annullare il tour \"Specter at the Firs\" del 2014, i Black Rebel Motorcycle Club tornarono a farsi sentire nel maggio 2017 annunciando un nuovo album in studio da pubblicare nell'autunno del 2017. Il 12 settembre 2017, hanno annunciato che l'album \"Wrong Creatures\" uscir\u00e0 il 12 gennaio 2018. L'annuncio \u00e8 stato accompagnato dall'uscita della prima traccia, \"Little Thing Gone Wild\""}
{"id": "210021", "revid": "287204", "url": "https://it.wikipedia.org/wiki?curid=210021", "title": "Ecly", "text": ""}
{"id": "210023", "revid": "120721763", "url": "https://it.wikipedia.org/wiki?curid=210023", "title": "Ventilazione meccanica", "text": "La ventilazione meccanica \u00e8 una procedura in cui un macchinario sostituisce, o integra, l'attivit\u00e0 dei muscoli inspiratori, fornendo l'energia necessaria ad assicurare un'adeguata ventilazione ai polmoni.\nStoria.\nIl medico romano Galeno \u00e8 stato il primo a descrivere la ventilazione meccanica: \"se si prende un animale morto e si insuffla aria nella sua laringe attraverso una cannula, si riempiranno i suoi bronchi e si vedranno i polmoni riempirsi\".. Anche Vesalio descrive la ventilazione artificiale realizzata mediante l'inserimento di una cannula nella trachea di animali. Nel 1908 George Poe test\u00f2 il suo respiratore meccanico su cani in asfissia e rianimanti grazie alla ventilazione artificiale.\nMacchine a pressione negativa.\nIl polmone d'acciaio, conosciuto anche come cisterna di Drinker e Shaw, fu sviluppato nel 1929 e fu una delle prime macchine a pressione negativa per la ventilazione artificiale a lungo termine. Fu poi perfezionato e utilizzato ampiamente nel ventesimo secolo per le epidemie di poliomielite, che afflissero il pianeta negli anni quaranta. \nSi tratta effettivamente di una sorta di cisterna, nella quale il paziente \u00e8 letteralmente rinchiuso fino al collo, laddove attraverso una guaina di gomma, la testa sporge e le vie aeree vengono messe in diretto contatto con l'aria dell'ambiente.\nMediante un mantice viene generata una depressione all'interno della cisterna, la cassa toracica si espande e si determina una depressione all'interno delle vie aeree del paziente e l'aria ambiente, per differenza di pressione, entra nelle vie aeree e nei polmoni. L'interruzione della funzione del mantice con il ritorno alla posizione di partenza permette lo svuotamento passivo del polmone. Il polmone d'acciaio, quindi, non fa altro che riprodurre la meccanica respiratoria, che si osserva in condizioni normali e che una miopatia o una neuropatia rendono impossibile per l'insufficiente funzione dei muscoli della gabbia toracica.\nUno dei grossi problemi \u00e8 rappresentato dal fatto che anche l'addome si trova nella cisterna e che di conseguenza anch'esso si espande durante l'azione del mantice e crea un sequestro di sangue riducendo il ritorno venoso verso il cuore di destra, situazione particolarmente pericolosa nei pazienti in ipovolemia in cui si pu\u00f2 verificare un significativo calo della pressione arteriosa.\nAl giorno d'oggi, i sistemi a pressione negativa sono ancora in uso, e per lo pi\u00f9 su pazienti con insufficienza della muscolatura della gabbia toracica, come nella poliomielite. Fra i centri di eccellenza si annoverano in Inghilterra il St. Thomas' (nei pressi di Westminster a Londra) e il John Radcliffe a Oxford.\nLa macchina in uso \u00e8 nota come \"corazza respiratoria\", nel caso questa sia composta da una corazza metallica, mentre prende il nome di \"Polmone a Poncho\" nel caso sia costituito da materiali pi\u00f9 leggeri e la tenuta stagna \u00e8 garantita da una giacca esterna.\nIn entrambi i casi viene coinvolta solo la zona toracica, con interessamento delle braccia e delle gambe, lasciando la possibilit\u00e0 di movimento al paziente.\nMacchine a pressione positiva.\nI moderni ventilatori a pressione positiva derivano dai dispositivi utilizzati nella seconda guerra mondiale per assistere la ventilazione in quota dei piloti di aerei militari. \nIl ventilatore lavora insufflando miscele di gas (normalmente aria e ossigeno) a pressione positiva nelle vie aeree del paziente. L'espirazione \u00e8 permessa dal ritorno della pressione del ventilatore al livello della pressione atmosferica e dal ritorno elastico dei polmoni e della gabbia toracica. \nQuesto \u00e8 un esempio di ventilatore utilizzato nei pazienti pediatrici (neonati).\nTipologia.\nSi divide in ventilazione assistita permanente e ventilazione assistita temporanea.\nLa prima viene generalmente realizzata mediante un sistema a ventilazione negativa, grazie a una camera d'aria che circonda il torace, come il cosiddetto polmone d'acciaio, e che viene ritmicamente resa a pressione negativa per permettere l'aspirazione dell'aria nelle vie aeree e nei polmoni.\nLa ventilazione artificiale temporanea si fonda sull'impiego di sistemi a pressione positiva come un ventilatore oppure la ritmica compressione manuale di un serbatoio di aria arricchita in ossigeno come il pallone di Ambu o un cosiddetto va e vieni, collegati alle vie aeree del paziente.\nVista l'anatomia delle vie aeree, che condividono il primo tratto con l'apparato digerente, e le circostanze nelle quali la ventilazione assistita viene impiegata (il paziente presenta solitamente una diminuzione della vigilanza o del grado di coscienza), sono necessarie ulteriori misure per assicurare l'agevole passaggio dell'aria nelle vie aeree ed evitare l'insufflazione di gas nello stomaco e il conseguente riflesso del vomito, che ha come temibile complicanza l'inalazione di materiale solido o liquido nelle vie aeree e una sindrome da distress respiratorio ab ingestis. Tale tipo di ventilazione viene definita \"invasiva\".\nDi norma, l'isolamento delle vie aeree e il collegamento diretto alla sorgente di pressione positiva avviene mediante l'inserimento di una cannula nella laringe attraverso il naso o la bocca, oppure attraverso una tracheotomia.\nIn altri casi \u00e8 possibile ricorrere a semplici manovre sulle vie aeree oppure alla maschera laringea che \u00e8 un sostituto del tubo endotracheale. \nSe il paziente non necessita di protezione delle vie aeree e non vi sono ostacoli al passaggio dell'aria \u00e8 possibile la ventilazione artificiale \"non invasiva\"\nLa ventilazione artificiale \u00e8 spesso un intervento salva-vita, ma non \u00e8 privo di complicanze anche gravi come lo pneumotorace, la lesione delle vie aeree o degli alveoli, e la polmonite infettiva..\nEssendo il caposaldo della terapia intensiva, la ventilazione artificiale nel paziente critico e totalmente dipendente dal supporto ventilatorio pone notevoli problemi etici sull'opportunit\u00e0 di ricorrervi in pazienti molto anziani, con malattie terminali o talmente gravi da configurare una forma di accanimento terapeutico.\nLa ventilazione pu\u00f2 essere effettuata:\nIndicazioni all'utilizzo.\nLa ventilazione artificiale \u00e8 indicata negli interventi chirurgici che prevedano la curarizzazione del paziente con conseguente paralisi muscolare e nel momento in cui la respirazione spontanea del paziente non \u00e8 in grado di mantenere le funzioni vitali.\nLe patologie che vengono trattate con la ventilazione artificiale sono:\nModalit\u00e0 di ventilazione.\nVentilazione convenzionale.\nLe modalit\u00e0 di ventilazione si classificano in base al controllo dell'atto respiratorio e tradizionalmente in base al modo con il quale viene stabilito quando interrompere l'insufflazione di aria. I tre tipi di ventilazione sono elencati qui sotto e attualmente, diversamente dal passato, i ventilatori sono in grado di eseguire tutti programmi di ventilazione artificiale.\nInterruzione dell'inspirazione.\nLe modalit\u00e0 di ventilazione si classificano in base al controllo dell'atto respiratorio e tradizionalmente in base al modo con il quale viene stabilito quando interrompere l'insufflazione di aria. Questo viene stabilito in funzione della pressione o del volume impostati.\nIn diversi modelli sono state combinate le caratteristiche di entrambe le modalit\u00e0 nel tentativo di soddisfare la meglio le esigenze del paziente.\nQueste modalit\u00e0 sono a flusso variabile, volume programmato, pressione regolata, a tempo limitato (per esempio, ventilazione a volume controllato con pressione regolata - PRVC). Questo implica che invece di erogare un esatto volume corrente a ogni atto respiratorio, viene impostato un volume target e il ventilatore varier\u00e0 il flusso inspiratorio a ogni atto per raggiungere il volume target alla pressione di picco pi\u00f9 bassa possibile. Il tempo inspiratorio (Ti) limita la durata del ciclo inspiratorio e pertanto il valore del rapporto fra tempo inspiratorio e tempo espiratorio (rapporto I/E). \nLa modalit\u00e0 a pressione regolata come la PRVC oppure l'Auto-flusso (Draeger) possono essere immaginati come il passaggio da una modalit\u00e0 a volume controllato in una a pressione controllata con il vantaggio di mantenere un maggiore controllo sul volume corrente rispetto a una modalit\u00e0 puramente a pressione controllata.\nInizio dell'atto respiratorio.\nL'altro modo di classificare la ventilazione artificiale meccanica \u00e8 basata sul modo di stabilire l'inizio dell'insufflazione dell'aria. \nOgni modalit\u00e0 di inizio dell'atto respiratorio pu\u00f2 essere combinata con uno qualsiasi dei modi di interromperlo."}
{"id": "210024", "revid": "712828", "url": "https://it.wikipedia.org/wiki?curid=210024", "title": "Madame Maxime", "text": ""}
{"id": "210028", "revid": "767487", "url": "https://it.wikipedia.org/wiki?curid=210028", "title": "Chronic Town", "text": "Chronic Town \u00e8 l'EP di esordio del gruppo musicale statunitense degli R.E.M., del 1982.\nIl disco.\nQuesto EP venne pubblicato dopo il successo ottenuto dal primo singolo della band \"Radio Free Europe\". La copertina del disco ha un aspetto misterioso e cupo, con una \"gargouille\" (doccione dell'architettura gotica) che guarda beffarda l'osservatore. Il disco presenta elementi pi\u00f9 tradizionali mescolati ad accenni new wave. La band non si dimostr\u00f2 soddisfatta del risultato ottenuto dopo la registrazione, ma i fan e la critica ne decretarono il successo, tanto che la casa discografica I.R.S. Records decise poi di avviare la registrazione del loro primo vero album, \"Murmur\", pubblicato nel 1983.\n\"Chronic Town\" \u00e8 composto da 5 brani. Il primo \u00e8 \"Wolves Lower\" che, introdotto dalla chitarra folk di Peter Buck, semplice e diretta, e dalla ritmica puntuale e decisa del basso di Mike Mills, che delinea la melodia del pezzo, e dalla batteria di Bill Berry \u00e8 dominato dalla voce di Michael Stipe, sussurrata e incontrollata. Questo pezzo mostra gi\u00e0 le caratteristiche che gli R.E.M. manifesteranno ancora negli anni successivi.\nInoltre sono presenti i brani \"Gardening at Night\", pezzo folk-rock dove la chitarra di Buck domina, cadenzando il pezzo e definendone la melodia; \"Carnival of Sorts\", canzone pop nervosa e veloce; \"1.000.000\" e \"Stumble\" che completano l'illustrazione dell'idea musicale del gruppo.\nL'EP \u00e8 stato in seguito pubblicato su CD nel 1987 nella raccolta B-side \"Dead Letter Office\"."}
{"id": "210029", "revid": "767487", "url": "https://it.wikipedia.org/wiki?curid=210029", "title": "Pavement", "text": "I Pavement sono stati una band indie rock statunitense, formatasi a Stockton (California), nel 1989.\nConsiderati uno dei gruppi pi\u00f9 importanti ed influenti della scena indie rock statunitense degli anni novanta e tra i maggiori esponenti (assieme a Sebadoh e Guided by Voices) del movimento lo-fi, nel corso della loro decennale carriera, i Pavement pubblicarono cinque album e nove EP, prima di separarsi, nel 1999.\nNel 2010, la band si \u00e8 momentaneamente ricostituita per esibirsi in un tour mondiale.\nStoria.\n1989: Gli inizi.\nNati nel 1989 come band/progetto da studio, dall'incontro tra Stephen Malkmus (voce e chitarra) e Scott \"Spiral Stairs\" Kannberg (voce e chitarra), i Pavement (nome scelto sfogliando in modo casuale il dizionario) debuttarono quello stesso anno con l'EP autoprodotto intitolato \"Slay Tracks (1933-1969)\", registrato in un'unica sessione di quattro ore il 17 gennaio 1989 presso il \"Louder Than You Think\", l\"'home-studio\" di un'ex hippie e futuro membro della band, Gary Young che, per l'occasione, suon\u00f2 la batteria nelle registrazioni.\nA quel disco seguirono altri due EP, \"Demolition Plot J-7\" (sempre nel 1989) e \"Perfect Sound Forever\" (nel 1991), entrambi pubblicati dall'etichetta Drag City, che ricevettero un'accoglienza estremamente favorevole da parte della critica e dei primi fan, tanto da diventare quasi oggetti di culto della band. La musica di questi primi lavori della band, scritta interamente da Malkmus, \u00e8 chiaramente influenzato da gruppi indie rock e punk americani e inglesi, quali Swell Maps, The Fall e Chrome, mentre i testi surreali e spesso criptici e demenziali raccontano la vita nella provincia americana.\n1992: \"Slanted and Enchanted\".\nNel 1992 i Pavement entrano di nuovo in studio per realizzare il loro primo album sulla lunga distanza, dal titolo \"Slanted and Enchanted\". Le session di registrazione vennero divise tra il \"South Makepeace Studios\" di Brooklyn, New York (il 24 dicembre del 1990) e il \"Louder Than You Think Studios\" di Gary Young (dal 13 al 20 gennaio del 1991) e, l'album, venne quindi pubblicato il 20 aprile del 1992, dalla Matador Records dopo che alcune copie per critici ed amici erano gi\u00e0 state diffuse (su cassetta) gi\u00e0 nel 1991, mesi prima della sua uscita ufficiale.\nTutte le canzoni vennero scritte da Malkmus, eccetto \"Two State\" firmata da Kannberg, mentre invece il titolo venne ispirato da quello di un cartone animato creato da David Berman (leader dei Silver Jews e amico personale di Malkmus) e l\"'artwork\" ricalca quello di un disco del duo di pianisti statunitensi Ferrante &amp; Teicher, intitolato \"Keyboard Kapers\".\nSpesso citato come uno degli album alternative rock pi\u00f9 influenti di tutti i tempi e definito dalla rivista \"Rolling Stone\" (che lo inser\u00ec tra i 500 migliori album di tutti i tempi) come \"la quintessenza dell'indie rock americano\", \"Slanted and Enchanted\" \u00e8 la perfetta summa dell'idea di attitudine e scrittura dei Pavement in cui, l'influenza del sound post-punk inglese filtrato da un forte senso della melodia e attraverso una produzione volutamente primitiva e dai tratti lo-fi, danno forma ad un pop/rock sghembo e in perenne bilico tra pop e rumorismo e tra distorsioni e melodie amalgamate al punto giusto, i testi bizzarri\nDue video musicali vennero prodotti per le canzoni \"Here\" e \"Perfume-V\", senza per\u00f2 essere mai inseriti nelle rotazioni di MTV.\nPer il tour promozionale dell'album, intanto, i Pavement sono gi\u00e0 diventati una band a tutti gli effetti avendo arruolato, a tempo pieno, il bassista Mark Ibold (che era stato uno dei primi fan della band) e il percussionista Bob Nastanovich (gi\u00e0 \"road manager\" del gruppo)\n1994: \"Crooked Rain, Crooked Rain\".\nIl 25 novembre del 1992, la band, pubblic\u00f2 l'EP \"Watery, Domestic\" che rappresenta un compromesso tra i loro primi lavori e quelli successivi, una fase di transizione tra l'abbandono della carica abrasiva e grezza delle origini verso un suono ed una produzione pi\u00f9 pulita.\nIl disco segn\u00f2 anche la fine corsa di Gary Young come batterista della band. Il suo comportamento eccentrico e le sue buffonate fuori scena e sul palco (come distribuire ortaggi, patate e pane tostato all'ingresso dei locali o abbandonare il palco durante le esibizioni) vennero infatti giudicate insostenibili dal resto della band. E al termine del tour del 1993 in Australia, Giappone ed Europa, dopo una riunione in una stanza d'albergo a Copenaghen, lo convinsero praticamente a lasciare il gruppo, sostituendolo con Steve West (una guardia giurata collega di Malkmus durante il suo periodo lavorativo presso il Whitney Museum of American Art di New York) che debutt\u00f2 dietro i tamburi al festival dell'etichetta Drag City organizzato a Chicago, nel 1993.\nIl secondo album, intitolato \"Crooked Rain, Crooked Rain\" e pubblicato il 2 febbraio del 1994, sanc\u00ec per i Pavement il definitivo abbandono dei territori impervi e tortuosi del lo-fi verso una forma-canzone pi\u00f9 accessibile e vicina ad un indie rock pi\u00f9 classico e tradizionale che, seppur mantenendo uno stile proprio e molto personale, a tratti (vedi ad esempio il singolo \"Cut Your Hair\") sembra quasi strizzare l'occhio al \"mainstream\" delle \"college radio\" e di MTV.\nRegistrato tra agosto e settembre del 1993, presso il \"Random Falls\" studio di New York, \"Crooked Rain, Crooked Rain\" rivel\u00f2 appieno la vera cifra stilistica del quintetto capace di disegnare, nel cinismo surreale e sarcastico dei loro testi, un affresco quanto mai autentico imponendosi, loro malgrado, come credibili portavoce generazionali che meglio interpretano le istanze del loro tempo.\n1995: \"Wowee Zowee\".\nL'11 aprile del 1995 venne pubblicato \"Wowee Zowee\", terzo album della band statunitense, registrato tra Memphis (all\"'Easley Recording\" nel novembre del 1994) e New York (al \"Random Falls Studio\" nel febbraio del 1995), il disco richiamava l'imprevedibilit\u00e0 dei primi lavori e port\u00f2 con s\u00e9 un'ulteriore cambiamento nella carriera dei Pavement mostrando il lato pi\u00f9 sperimentale e cercando di evitare le classiche strutture delle canzoni tradizionali in favore di un pi\u00f9 eterogeneo mix di stili sospeso tra pezzi d'atmosfera, pop chitarristico, country rock e \"ballads\".\nIl titolo dell'album \u00e8 un omaggio all'ex batterista Gary Young, che era solito urlare la frase \u00abWowee zowee!\u00bb nei momenti d'eccitazione.\nDurante il tour promozionale dell'album, poi, anche a causa dell'eccessivo uso di droghe e alcol, in molti concerti la band si esib\u00ec senza una vera e propria scaletta, optando per lunghe jam oltre che per alcuni singoli di successo e ricevendo reazioni ostili da parte di molti spettatori.\nIl 23 gennaio 1996 venne pubblicato l'EP \"Pacific Trim\", registrato dai soli Malkmus, Nastanovich e West, in coincidenza con il tour australiano della band che poi trascorse, assieme al produttore Mitch Easter, il resto dell'anno in studio per le registrazioni del loro quarto album, \"Brighten the Corners\" che, pubblicato nel febbraio del 1997, segn\u00f2 una rinuncia definitiva alle stravaganze dei dischi precedenti di una band che ha oramai spostato il baricentro sempre pi\u00f9 verso la prevedibilit\u00e0 ma che comunque viene accolto con recensioni positive, debuttando al numero 70 nella Billboard 200 americana e raggiungendo la posizione numero 27 della Official Albums Chart.\n1999: \"Terror Twilight\".\nNel giugno del 1999, la band pubblic\u00f2 il suo ultimo album, \"Terror Twilight\", il cui titolo, come ebbe a rivelare Bob Nastanovich, spiegando il significato in diverse interviste, \u00e8 il breve lasso temporale tra il tramonto e il crepuscolo. Questo \u00e8 considerato il momento pi\u00f9 pericoloso nel traffico, perch\u00e9 la met\u00e0 delle persone che accende i fari e l'altra met\u00e0 no. Ed \u00e8 qui che avvengono la maggior parte degli incidenti.\"\nLa band aveva originariamente previsto di auto-prodursi il disco e di registrarlo presso il \"Jackpot Studios\" di Portland dove, come disse Nastanovich intervistato, \u00ababbiamo iniziato a registrare lo scorso luglio, ma poi quello studio si \u00e8 rivelato essere una sorta di spazio per le prove. Poi ci siamo trasferiti in un altro, e poi a Londra. Questa procedura sembra dare un senso al tempo e siamo soddisfatti dei risultati. Steve (West, ndr) viene da noi con le sue idee registrate in un demo e poi iniziamo a lavorare sulle canzoni. Alcune vengono fuori pi\u00f9 o meno allo stesso modo come lui aveva immaginato e altre cambiano completamente.\u00bb\nDopo il periodo iniziale di stallo del gruppo, nello studio di Portland, infatti, l'incarico venne affidato al produttore Nigel Godrich, conosciuto per il suo lavoro con Radiohead e Beck, che convinse il gruppo a trasferirsi a registrare in Inghilterra e diede forma alle idee della band allestendo per loro un disco fatto di piccoli quadretti di folk psichedelico e di ballate in bilico tra blues e country.\nDopo l'uscita del disco, il gruppo intraprese un tour mondiale di sei mesi durante il quale i rapporti personali tra i vari componenti iniziarono a deteriorarsi, in particolare tra Malkmus e gli altri membri della band. Durante l'esibizione al Coachella Festival del 1999, Malkmus si rifiut\u00f2 addirittura di cantare (trasformando il set in un concerto per lo pi\u00f9 strumentale) e, in una riunione convocata dopo lo show, comunic\u00f2 agli altri di non voler pi\u00f9 continuare con la band.\nL'ultima esibizione del gruppo si tenne alla Brixton Academy di Londra il 20 novembre del 1999.\n2009: la reunion.\nIl 17 settembre 2009 la band diede l'annuncio della prossima riunione per un tour mondiale che ebbe poi inizio ad Auckland, in Nuova Zelanda il 1\u00ba marzo 2010. In coincidenza con la riunione, quello stesso mese di marzo, la Matador Records pubblica anche la doppia raccolta dal titolo , contenente 23 brani della decennale carriera del gruppo e il cui titolo \u00e8 tratto dal testo del loro singolo \"Gold Soundz\", brano scelto come apertura del disco che, nel settembre del 2010, \u00e8 stato nominato come miglior canzone degli anni novanta dalla webzine Pitchfork.\nIl programmato tour \u00e8 poi continuato con una serie di date in Australia, Regno Unito e nel resto d'Europa, compresi due concerti in Italia (Roma il 24 maggio e Bologna il 25 maggio 2010) ed alcune esibizioni in altrettanti festival estivi (Coachella Festival, Primavera Sound Festival, Roskilde Festival, \"Les Ardentes\" e \"Pitchfork Music Festival\").\nIl 24 giugno 2010 la band si \u00e8 anche esibita per la prima volta a Stockton (al \"Bob Hope Theatre\"), loro citt\u00e0 natale. In quell'occasione, il batterista Gary Young, si \u00e8 unito di nuovo alla band per un bis di tre brani tratti da Slanted and Enchanted. La cosa si \u00e8 ripetuta poi anche nella data successiva al \"Greek Theater\" di Berkeley, dove Young ha suonato la batteria in sei brani del concerto.\nIl tour della riunione si \u00e8 poi concluso in Sud America, nel novembre del 2010. In un'intervista al \"Las Vegas Weekly\", Malkmus ha poi negato la possibilit\u00e0 di continuare con la band dopo questo tour: \"Ci atteniamo a quello che abbiamo promesso, anche se \u00e8 stato divertente. Non voglio che chi ha acquistato un biglietto per vederci abbia pagato prezzi leggermente pi\u00f9 elevati per poi esibirci subito di nuovo, sarebbe solo malafede. E noi vogliamo che sia solo divertente.\"\nBob Nastanovich, intervistato da \"Spin Magazine\", ha invece escluso la pubblicazione di nuovo materiale: \u00abNon sembra una possibilit\u00e0 realistica. Stephen (Malkmus, ndr) non scrive pi\u00f9 canzoni per i Pavement, o canzoni nella mentalit\u00e0 dei Pavement. Penso che la ritenga parte della sua giovinezza, ed \u00e8 una sua prerogativa. Ha lasciato questa era dietro di lui e poi ha deciso nel 2010 che si sarebbe rimesso in quella mentalit\u00e0 per sette o otto mesi. Per quanto posso dire, sembrava si divertisse un bel po'.\u00bb\nIl 1\u00ba giugno 2019, la band ha annunciato che, nel 2020, in occasione del 30\u00ba anniversario dalla loro nascita, i Pavement si riuniranno nuovamente per esibirsi in due concerti Le due date, al festival Primavera Sound di Barcellona e nella citt\u00e0 di Porto, saranno le uniche esibizioni live della band in quell'anno.\nStile.\nLa storia dei Pavement \u00e8 quella della pi\u00f9 influente band lo-fi degli anni novanta, precursori di un sound che racchiudeva in s\u00e9 l'idea originaria dei Velvet Underground di mutuare rumore e melodia e mettendo a frutto (assieme a band come Sebadoh e Guided by Voices) le innovazioni della scena post-punk attraverso una produzione volutamente primitiva.\nNella prolifica scena indie rock americana di quel decennio, i Pavement furono tra i primi a percorrere le nuove strade della contaminazione tra musica pop e punk, per creare un suono completamente nuovo fondendo il noise-rock dei Sonic Youth con certe dinamiche proprie del country e del folk e cospargendo il tutto con \"ganci\" melodici dalla presa immediata. Diedero forma e contenuto ad un nuovo sound sghembo, ad un pop dissonante in perenne bilico tra distorsioni e melodia e in cui confluiva l'esempio di gruppi come Fall, Pixies, Half Japanese, Television e Swell Maps."}
{"id": "210032", "revid": "122862263", "url": "https://it.wikipedia.org/wiki?curid=210032", "title": "Palio di Ferrara", "text": "Il Palio di Ferrara \u00e8 una competizione tra le otto contrade di Ferrara, costituite dai quattro \"rioni\" all'interno delle mura medievali ed i quattro \"borghi\" all'esterno. \u00c8 una rievocazione storica che trae origine da festeggiamenti del 1259, ripetuti nel 1279 e divenuti palio straordinario nel 1471, col ritorno da Roma di Borso d'Este appena ottenuta l'investitura ducale da parte di papa Paolo II. Dopo secoli la tradizione venne rinnovata a partire dal 1933 e poi, nuovamente, nel 1967.\nStoria.\nLe vicende del palio estense si dividono in tre diversi periodi storici.\nPalio medievale.\nLe cronache locali riferiscono che il popolo ferrarese per festeggiare la vittoria ottenuta a Cassano d'Adda nel 1259 da Azzo VII d'Este, comandante delle truppe pontificie su Ezzelino III da Romano detto \"il Tiranno\" comandante delle truppe imperiali, organizz\u00f2 corse di fanti e fantesche, somari e cavalli per le vie della citt\u00e0. La tradizione divenne cos\u00ec forte che le corse vennero organizzate per festeggiare nascite e matrimoni ed istituzionalizzate nel 1279 stabilendo l'obbligo di correre \"in festo beati Georgi\" il 23 aprile e per la Madonna il 15 agosto. La corsa, in seguito, divenne occasione per ricordare il palio straordinario celebrato per festeggiare Borso d'Este, nominato duca dal papa Paolo II, e rientrato a Ferrara l'ultima domenica di maggio del 1471. La citt\u00e0 venne divisa in borghi e rioni, i borghi esterni alle mura ed i rioni interni ad esse. Le corse si disputarono ininterrottamente fino al 1600 poi vennero in parte sostituite da altre parate e poco a poco se ne perse la tradizione.\nPalio nel XX secolo.\nNegli anni trenta del XX secolo, nella cerchia ristretta di Italo Balbo, tra i quali Renzo Ravenna, podest\u00e0 della citt\u00e0 dal 1926 al 1938, e Nello Quilici, giornalista direttore del Corriere Padano, si decise di rivalutare le antiche tradizioni per dar nuovo lustro al capoluogo estense. Quindi, a partire dal 1933, il Palio riprese vita, e questo in coincidenza con le iniziative legate alla Mostra per le celebrazioni del IV Centenario Ariostesco. Interessante ricordare che il disegno dei costumi per la sfilata fu affidato a Nives Comas Casati, pure lei tra i collaboratori di Balbo, che per questi si ispir\u00f2 agli affreschi del Palazzo Schifanoia. Con gli eventi bellici la manifestazione venne sospesa e quindi soppressa, e riprese solo dopo quasi trent'anni, nel 1967 \nPalio nel XXI secolo.\nNel XXI secolo il Palio si corre stabilmente l'ultima domenica di maggio, e giunge a concludere un mese di festeggiamenti, parate, gare competizioni tra le otto contrade della citt\u00e0 estense (San Giorgio, San Giacomo, San Paolo, Santo Spirito, Santa Maria in Vado, San Luca, San Giovanni e San Benedetto) che si sfidano in appassionanti gare di bandiere e musica, corse tra putti (Palio di San Romano) e putte (Palio di San Paolo), i putti e le putte sono giovani sotto i 15 anni, asine (Palio di San Maurelio) e per aggiudicarsi il prezioso drappo dedicato a San Giorgio nella travolgente corsa dei berberi, cavalli mezzosangue. Otto giorni prima della gara si svolge la sfilata di tutte le contrade. Inizialmente la sfilata si svolgeva lungo corso della Giovecca per poi entrare nel Castello Estense mentre a partire dagli anni duemila la sfilata \u00e8 stata spostata lungo corso Ercole I d'Este (antica via degli Angeli), poich\u00e9 \u00e8 considerata in tal modo la ricostruzione storica dell'evento del ritorno del duca Borso in citt\u00e0 dopo il ritorno da Roma dove ottenne il titolo di Duca di Ferrara. Il Palio si svolge, salvo rare occasioni, sempre l'ultima domenica di maggio in piazza Ariostea.\nContrade.\nLe Contrade che partecipano al Palio di Ferrara sono otto e si dividono in quattro borghi e quattro rioni. Sono definite \"rioni\" le contrade col territorio compreso all'interno delle mura di Ferrara e \"borghi\" le contrade col territorio all'esterno delle mura.\nEdizione del 2006 e sicurezza.\nDomenica 28 maggio 2006 si \u00e8 svolta l'edizione pi\u00f9 drammatica del Palio di Ferrara. La gara dei cavalli si \u00e8 svolta in maniera regolare per due giri. Al secondo giro \u00e8 iniziata una serie di cadute che hanno portato al ferimento del fantino \"Gingillo\", che correva per San Giacomo, alla caduta di due cavalli e all'azzoppamento di altri due; dei cavalli coinvolti negli incidenti Baonero, di propriet\u00e0 dello stesso Gingillo e Blasco, montato da Alessio Corda per San Giovanni, sono stati abbattuti mentre In Space, cavallo di San Benedetto montato da \"Voragine\" ha riportato una ferita che ne ha compromesso definitivamente la partecipazione a corse future. La colpa \u00e8 stata data alle cattive condizioni della pista, in concomitanza con l'eccessiva velocit\u00e0 dei cavalli. Pur non rientrando tra i fattori causali, come invece era stato sostenuto nelle prime ore successive alla corsa, il comportamento scorretto di alcuni fantini (\"Gingillo\" e \"Il Bufera\", fantino della Contrada San Giorgio) \u00e8 stato comunque punito alcuni giorni dopo la gara con quattro anni di squalifica. In seguito agli incidenti dell'edizione 2006, l'Ente Palio di Ferrara ha vagliato alcune sostanziali modifiche da apportare allo svolgimento della corsa dei cavalli per le future edizioni, per garantire maggiore sicurezza a persone e animali. Una prima soluzione individuata \u00e8 quella di bandire i cavalli purosangue dalla corsa, ritenuti troppo veloci e non adatti alle caratteristiche della pista, adottando i cavalli mezzosangue iscritti al \"Protocollo di Siena\" (o che abbiano corso almeno due gare nei palii di provincia). Per il terreno della pista si \u00e8 inoltre adottato un misto di sabbia e limo per rallentare la velocit\u00e0 dei cavalli. A livello di regolamento \u00e8 stato inoltre adottato il concetto della \"responsabilit\u00e0 oggettiva\" delle Contrade per eventuali scorrettezze compiute dai fantini o dagli stessi contradaioli. Infine, si \u00e8 introdotto il doppio controllo antidoping sui cavalli, da effettuare sia prima che immediatamente dopo lo svolgimento della corsa. Tali modifiche, attuate a partire dall'edizione 2007, sembrano avere avuto effetto, poich\u00e9 il Palio si \u00e8 svolto regolarmente e non ci sono state conseguenze per fantini e cavalli.\nAlbo d'Oro del Palio di Ferrara.\nAlbo d'Oro:\nStatistiche.\nStatistiche aggiornate dopo il Palio del 2019.\nVittorie per Contrada.\nNella tabella sono conteggiate tutte le vittorie delle edizioni dal 1933 al 1939 e delle edizioni dal 1969 ad oggi. Il Palio del 1935 viene conteggiato nella colonna \"Corsa dei putti/fanti\".\nAnni di ritardo dall'ultima vittoria.\nLa Contrada che da pi\u00f9 tempo non vince il palio di San Giorgio \u00e8 detta Contrada nonna. Al 2019 la \"Contrada nonna\" \u00e8 il Rione Santa Maria in Vado."}
{"id": "210041", "revid": "124232059", "url": "https://it.wikipedia.org/wiki?curid=210041", "title": "Slint", "text": "Gli Slint sono stati una rock band statunitense, in attivit\u00e0 dal 1986 al 1992. Nonostante l'esigua discografia prodotta e lo scarso successo commerciale, sono considerati una delle band pi\u00f9 influenti di fine anni ottanta ed inizio anni novanta oltre che tra le pi\u00f9 grandi band nella storia del rock tutto . Sono spesso categorizzati come una delle prime band post-rock.\nStoria.\nOrigini (1981-1986).\nBrian McMahan e Britt Walford, compagni di classe alla J. Graham Brown Elementary School, iniziano a suonare insieme fin dalla giovane et\u00e0, quando frequentano il \"sixth grade\", fondando nel 1981 i \"Languid &amp; Flaccid\" insieme a Ned Oldham, fratello maggiore di Will, e altri due amici, Stephanie Karta e Paul Catlett. Con il tempo i membri della band si dividono in due progetti diversi, e McMahan, Walford e Oldham, alla ricerca di una musica pi\u00f9 veloce e aggressiva, formano nel 1982 i \"Maurice\" con Will Oldham e Sean \"Rat\" Garrison, frontman del gruppo. I Maurice funzionarono come raccolta di idee che esploderanno in seguito con la formazione degli Slint. Ma ben presto McMahan ed entrambi i fratelli Oldham decidono di lasciare la band, sostituiti da Mike Bucayu e David Pajo. Per la prima Walford e Pajo fanno parte dello stesso progetto, e grazie anche a questa collaborazione sar\u00e0 possibile la nascita degli Slint.\nNel 1985 nascono gli \"Squirrel Bait\", gruppo che ha una breve storia ma che segna profondamente la musica degli anni novanta. Nella band suonano nuovamente insieme Walford e McMahan, ma Walford abbandona il gruppo subito dopo la prima sessione di registrazione. Nel suo anno di attivit\u00e0 la formazione degli Squirrel Bait registra l'EP omonimo \"Squirrel Bait\" e \"Skag Heaven\", album considerato dalla critica musicale una tappa importante nell'evoluzione della musica rock. Nel frattempo, nello stesso anno, si esibiscono per la prima volta insieme Walford, Pajo e Buckler, tre dei quattro membri che formeranno gli Slint, sotto il nome di \"Small Tight Dirty Tufts of Hair\".\nContemporaneamente la storia dei Maurice si avvia verso un lento declino, e cos\u00ec nel 1986 Mike Bucayu decide di formare una nuova band che lasciasse pi\u00f9 spazio alle sue idee nella stesura delle canzoni, dato che nei Maurice la produzione dei brani era affidata completamente a Walford e Pajo. Il nuovo gruppo, i \"Solution Unknown\", prende forma con la voce di Eric Schmidt, David Pajo alla batteria, Kent Chappelle al basso e Todd Brashear, che suoner\u00e0 il basso negli Slint dopo l'abbandono di Ethan Buckler, come seconda chitarra. La band, dopo aver registrato alcuni dischi, si scioglie definitivamente nell'agosto del 1987.\nTweez (1986-1989).\nGli Slint nacquero nel 1986 a Louisville, in Kentucky, su iniziativa del chitarrista Brian McMahan e del batterista Britt Walford, gi\u00e0 membri della punk band Squirrel Bait. A loro si aggiunsero il bassista Ethan Buckler e il chitarrista David Pajo. Nel 1987 registrarono alcune session insieme al produttore Steve Albini. Il materiale registrato venne pubblicato due anni dopo, nel 1989, nel primo album \"Tweez\", autoprodotto dall'etichetta del gruppo Jennifer Hartman Records.\nBuckler usc\u00ec dalla band e venne sostituito da Todd Brashear, col quale registrarono altro materiale, pubblicato, per\u00f2, solo nel 1994 sull'EP \"Glenn/Rhoda\". Dopo l'uscita del primo album, alcuni membri della band tornarono a dedicarsi ai propri studi universitari.\nSpiderland (1989-1991).\nNel 1991, dopo aver firmato con la Touch and Go Records, pubblicarono l'album \"Spiderland\", considerato dalla quasi totalit\u00e0 dei critici un dei dischi pi\u00f9 importanti e influenti degli anni novanta.\nDopo l'uscita del secondo album la band si sciolse per motivi incerti. Nel 1993 la Touch and Go ripubblic\u00f2 \"Tweez\".\nReunion (2005, 2007, 2013).\nDopo tredici anni di inattivit\u00e0 gli Slint tornano nuovamente a suonare insieme nel 2005, composti da Brian McMahan, David Pajo e Britt Walford. La prima esibizione avviene nella citt\u00e0 dove tutto \u00e8 cominciato, nel W. L. Lyons Brown Theatre di Louisville, il 22 febbraio. Una seconda esibizione ha luogo quattro giorni dopo a Londra, nel primo weekend degli All Tomorrow's Parties, concerto curato proprio dagli Slint. Quando si diffuse la notizia che all'evento si sarebbe esibita la storica band si verific\u00f2 il \"sold out\" pi\u00f9 rapido nella storia degli ATP fino ad allora. In seguito a questo concerto viene aggiunta ed annunciata una serie di concerti di diciannove date, che continuando per l'Inghilterra, e proseguendo nell'Europa continentale, riporteranno gli Slint nel continente americano. Sul terreno americano si esibiscono a San Francisco, Seattle, Los Angeles, New York, Boston, Filadelfia, Washington e Chicago, dove dopo aver effettuato tre concerti consecutivi terminano il loro tour. Durante le varie tappe gli Slint non presentano nuovi brani ma si esibiscono solamente nei quindici brani contenuti nei due album e nell'EP.\nDue anni dopo, nel 2007, i componenti degli Slint decidono di intraprendere un nuovo tour, che parte, anche questa volta, dopo un'esibizione agli All Tomorrow's Parties nel secondo weekend dell'evento. In seguito parte un tour che passa per alcune delle citt\u00e0 europee pi\u00f9 importanti, come Amsterdam, Bruxelles, Parigi, Roma e Barcellona. Dopo una pausa di quasi tre settimane seguono altre due tappe del tour a New York, per poi ritornare ad esibirsi, dopo un mese, in Europa, a Glasgow e a Londra.\nDopo gli Slint.\nI membri degli Slint rimasero molto attivi nella scena musicale indipendente. McMahan fond\u00f2 i The For Carnation, ai quali si aggiunsero Pajo e Walford. Pajo suon\u00f2 anche negli Zwan, con Billy Corgan, nei Tortoise, e pubblic\u00f2 parecchi dischi da solista. Buckler suon\u00f2 nei King Kong e Britt Waltford nei Breeders.\nNel 2005, gli Slint si riunirono per organizzare il festival All Tomorrow's Parties, suonando, in seguito, alcuni concerti.\nNel 2007, la band si riun\u00ec una seconda volta per intraprendere un tour internazionale, proponendo l'esecuzione completa di \"Spiderland\".\nLa terza reunion avviene nel 2013. Gli Slint tornano a suonare al All Tomorrow's Parties.\nNella primavera/estate del 2014, la band torna in tour. Tra le date annunciate, il Primavera Sound Festival e il Bloom di Mezzago.\nCollegamenti esterni.\nhttps://web.archive.org/web/20080602060030/http://www.southern.com/southern/band/SLINT/"}
{"id": "210042", "revid": "287204", "url": "https://it.wikipedia.org/wiki?curid=210042", "title": "Ecordal", "text": ""}
{"id": "210049", "revid": "907190", "url": "https://it.wikipedia.org/wiki?curid=210049", "title": "Elan", "text": ""}
{"id": "210051", "revid": "344646", "url": "https://it.wikipedia.org/wiki?curid=210051", "title": "Viaggio interstellare", "text": "Il viaggio interstellare \u00e8 il viaggio \u2013 con o senza equipaggio \u2013 tra le stelle, come il nostro Sole, per raggiungere altri sistemi planetari (o sistemi stellari con pianeti) simili al nostro sistema solare.\nLa capacit\u00e0 di raggiungere altre stelle \u00e8 frenata dalle enormi distanze. La tecnologia attualmente disponibile non permette di percorrere simili spazi in tempi inferiori ai cento anni.\nL'idea di posare il piede su pianeti ad anni luce di distanza, viaggiando a bordo di un'astronave ha stuzzicato la fantasia di molti romanzieri di fantascienza, a cominciare dai pionieri del genere come Jules Verne passando per il filone della space opera, ma ha affascinato anche numerosi scienziati.\nPer attraversare le enormi distanze interstellari sono state ipotizzate varie soluzioni.\nMissioni robotiche.\nIl problema principale dei viaggi interstellari usando le tecnologie attuali \u00e8 il trasporto di carburante necessario per raggiungere velocit\u00e0 considerevoli.\nAl 2018, quattro sonde hanno lasciato il sistema solare, Voyager 1, Voyager 2, Pioneer 10 e Pioneer 11 e per percorrere una distanza simile a quella della stella pi\u00f9 vicina, Proxima Centauri, occorrerebbero circa 80.000 anni.\nBreakthrough Starshot.\nBreakthrough Starshot \u00e8 un progetto annunciato da Juri Milner e Stephen Hawking per raggiungere Alfa Centauri con una minisonda robotica dotata di vela solare del peso di pochi grammi, spinta da una propulsore laser esterno alla sonda.\nNASA 2069.\nUn concetto simile \u00e8 stato pensato dalla NASA; pur non avendo ancora le tecnologie disponibili, l'agenzia spaziale sta sviluppando un concetto per rendere il viaggio possibile per il 2069, scelto simbolicamente come centenario dello sbarco sulla Luna\nMissioni umane.\nAstronavi generazionali.\nUna nave generazionale \u00e8 un ipotetico tipo di nave spaziale interstellare in grado di viaggiare a velocit\u00e0 variamente inferiori a quella della luce, e proprio per questo destinata ad ospitare generazioni di esseri umani, in vista di un viaggio che potrebbe durare secoli o anche migliaia d'anni. Le navi generazionali sono state descritte come immensi scafi in grado di mantenere in vita per secoli un equipaggio di migliaia di persone, mantenendo un ecosistema necessario alla produzione di aria respirabile e cibo. Allo stato attuale della tecnica \u00e8 l'unico sistema teoricamente attuabile.\nAnimazione sospesa.\nPer ridurre drasticamente la durata soggettiva del viaggio, ma anche il consumo di risorse a bordo, si \u00e8 ipotizzato che l'equipaggio dell'astronave, o buona parte di esso, possa essere messo in uno stato di animazione sospesa (come l'ibernazione), utilizzando una tecnologia non ancora disponibile. L'astronave in questo caso verrebbe guidata da un sistema automatico (un sofisticato computer), oppure da una piccola parte dell'equipaggio in stato di veglia. A seconda della durata del viaggio, sarebbe possibile effettuare delle turnazioni.\nInvio di embrioni.\nLa colonizzazione tramite embrioni \u00e8 un concetto teorico che implica l'invio di una missione robotizzata su un pianeta abitabile di tipo terrestre trasportando embrioni umani surgelati, oppure trasportando mezzi tecnologici o biologici per creare in loco embrioni umani.\nLa proposta aggirerebbe o ridurrebbe alcuni seri problemi tecnologici presenti in altri concetti di colonizzazione interstellare. Contrariamente all'animazione sospesa, non richiede il \"congelamento\" - tecnicamente pi\u00f9 impegnativo - di esseri umani pienamente sviluppati. Rispetto ad una nave generazionale, richiederebbe risorse notevolmente inferiori in termini di pura massa e di complessit\u00e0 nella costruzione del veicolo spaziale. Inoltre, gli embrioni potrebbero essere lanciati dalla Terra con sistemi alternativi, a buon mercato ma incompatibili con un equipaggio, come un cannone spaziale.\nOltre agli embrioni, la nave colonizzatrice deve trasportare una serie di sistemi automatici in grado di far maturare gli embrioni, fino a farli diventare organismi completi in grado di badare a loro stessi.\nContrazione temporale.\nIpotizzando di riuscire a costruire un sistema propulsivo in grado di portare il veicolo ad una velocit\u00e0 molto prossima a quella della luce si sperimenterebbe, secondo il meccanismo della dilatazione del tempo previsto dalla teoria della relativit\u00e0, un effetto di rallentamento dello scorrere del tempo all'interno della nave. Questo permetterebbe all'equipaggio di effettuare un viaggio della durata di decine d'anni mentre a bordo dell'astronave trascorrerebbero solo pochi mesi o anni.\nTipi di propulsione.\nPer un viaggio interstellare a velocit\u00e0 inferiore a quella della luce si potrebbero impiegare razzi a fusione nucleare, che farebbero uso dell'energia generata da un reattore a fusione nucleare (come il Collettore di Bussard) oppure della propulsione nucleare ad impulso, come l'astronave del Progetto Dedalo; quest'ultima potrebbe raggiungere circa il 10% della velocit\u00e0 della luce, per cui potrebbe arrivare solo alle stelle pi\u00f9 vicine al Sole come Alpha Centauri.\nI razzi a fotoni potrebbero raggiungere velocit\u00e0 molto prossime a quella della luce (dall'80% al 99,9%) e potrebbero arrivare pi\u00f9 lontano, ma per il momento sono soltanto teorici.\nUna possibilit\u00e0 per superare i limiti dei razzi a fotoni \u00e8 costituita dalla propulsione di Alcubierre, un ipotetico sistema in grado di curvare lo spaziotempo e far compiere ad un veicolo spaziale un viaggio globalmente pi\u00f9 veloce della luce, pur non superando localmente tale velocit\u00e0, cosa vietata dalla teoria della Relativit\u00e0 generale. In teoria ci\u00f2 risulterebbe fattibile, ma in pratica ci sarebbero fortissime difficolt\u00e0, dato che ci\u00f2 implicherebbe la generazione di un campo di densit\u00e0 di energia negativa e non si sa come si potrebbe realizzarlo. \u00c8 stato ipotizzato l'impiego di materia esotica con determinate propriet\u00e0, ma se questo tipo di materia esotica non esistesse, non sarebbe possibile costruire un veicolo spaziale con questo tipo di propulsione."}
{"id": "210053", "revid": "1363832", "url": "https://it.wikipedia.org/wiki?curid=210053", "title": "Max Reinhardt", "text": "Biografia.\nMax Reinhardt nacque il 9 settembre 1873 con il nome di Maximilian Goldmann da una famiglia ebraica dell'alta borghesia austriaca a Baden, cittadina termale a pochi chilometri da Vienna, luogo di soggiorno della famiglia imperiale, dove la famiglia Reinhardt era solita trascorrere l'estate. \u00c8 morto il 31 ottobre 1943 a New York. Fu un regista teatrale e cinematografico austriaco, produttore ed innovatore teatrale e il 22 agosto 1920, ha fondato il Festival di Salisburgo.\nOrigine ed educazione.\nI genitori di Reinhardt erano il rivenditore ebreo Wilhelm Goldmann di origine ungherese, e sua moglie Rosa, nata Wengraf. La prima compagnia di Wilhelm Goldmann era fallita nel corso di un incidente.\nDopo aver frequentato la scuola secondaria e la scuola media, descritto come il \"ragazzo tranquillo e molto timido\", ha inizialmente completato un apprendistato bancario, prendendo nel contempo lezioni di recitazione al Burgtheater, da Rudolf Perak. Fece il suo debutto nell'aprile del 1890 al \"Princely Sulkowsky Private Theater\" a Matzleinsdorf. Nel 1904 il nome dell'intera famiglia fu cambiato da Goldmann a Reinhardt, cognome presumibilmente ispirato dal personaggio principale della novella \"Immensee\" di Theodor Storm.\nDa giovane attore, a Reinhardt piaceva imitare i vecchi che gli erano molto vicini. Dopo le sue prime apparizioni, prese lezioni private con l'ex attore di corte della 'Royal Saxon' e Professore conservatore Emil B\u00fcrde. Ha ricevuto il suo primo impegno permanente in un teatro suburbano, il \"Volkstheater\" di Rudolfsheim. Fuori da Vienna, Reinhardt \u00e8 apparso per la prima volta nel settembre 1893 al \"Salzburg City Theater\", dove ha recitato in totale 49 ruoli diversi durante una stagione. Nel 1894 \"Otto Brahm\", il regista designato del teatro tedesco di Berlino, vide l'attore a Rudolfsheim e gli offr\u00ec un lavoro a Berlino.\nGli inizi.\nNel 1894 fu ingaggiato come attore dal \"Deutsches Theater\" di Berlino, sotto la direzione di Otto Brahm. Nel 1898 si un\u00ec al collettivo artistico \u201cDie Brille\u201d, assieme all\u2019attore Friedrich Kayssler ed al regista Martin Zickel, mettendo in scena - 23 gennaio 1901 alla K\u00fcnstlerhaus di Bellevuestra\u00dfe a Berlino- la prima di una serie di spettacoli intitolati \"Schall und Rauch\". Il 9 ottobre dello stesso anno, al \"Kabarett Schall und Rauch\" furono tenuti altri spettacoli. In tale ambiente Reinhardt scrisse numerose parodie di opere letterarie e teatrali, come per esempio le quattro versioni del \"Don Carlos\" di Friedrich Schiller, interpretate in altrettanti stili teatrali diversi: classico, naturalista, simbolista e cabaret. Gli spettacoli continuarono sino al 1903, quando Reinhardt decise di dedicarsi al teatro, in quanto divenuto amico di Otto Brahm, il celebre regista del teatro naturalista tedesco, Reinhardt lo affianc\u00f2 nelle sue produzioni al \"Deutsches Theater\", il pi\u00f9 importante teatro berlinese.\nI teatri di Berlino (1902-1933).\nDal 1902 fino all'inizio del dominio nazista nel 1933, Max Reinhardt ha lavorato come regista in vari teatri e ha rifondato il teatro stesso, in particolare a Berlino, dove ha costruito un vero impero teatrale. Suo fratello Edmund (1871-1929) lo sostenne come impresario e manager. La rifondazione del teatro di lingua tedesca da parte di Reinhardt ha aperto una nuova dimensione attraverso produzioni potenti e un'interazione mirata di scenografia (cre\u00f2 la prima scenografia su palco girevole della storia, che us\u00f2 nel gennaio 1905 nel \"Sogno di una notte di mezza estate\" di Shakespeare), lingua, musica e danza. \nIl successo clamoroso dello spettacolo scespirano, spinse Reinhardt a lasciare lo \"Schall und Rauch\" e ad aprire una sua scuola di recitazione, la \"Reinhardts Schauspielschule des Deutschen Theaters\".\nNel 1905 Reinhardt, essendo tramontato l'astro del naturalismo, fu chiamato ad assumere la conduzione del \"Deutsches Theater\" e sotto la sua supervisione nacquero delle produzioni spettacolari e modernissime come sino a quel momento non se ne erano mai viste di simili in Germania.\nFrequent\u00f2 ogni genere teatrale privilegiando per\u00f2 le tragedie greche e i repertori shakespeariani.\nPassarono sotto la sua conduzione i pi\u00f9 importanti uomini di teatro tedeschi del primo ventennio del Novecento.\nFra i primi teatri passati sotto la direzione di Reinhardt ci fu il \"Theater am Schiffbauerdamm\" dove, fra il 1903 e il 1906 mise in scena testi come l\"'Elettra\" di Hugo von Hofmannsthal e \"Salom\u00e9\" di Oscar Wilde.\nReinhardt mise in scena autori non graditi al pubblico borghese come Romain Rolland, August Strindberg e Georg B\u00fcchner ma la sua pi\u00f9 grande scommessa fu Arthur Schnitzler del quale il 13 febbraio 1904 rappresent\u00f2 al \"Deutsches Theater\", il dramma in cinque atti \"Der einsame Weg\" (\"La strada solitaria\") e il 22 novembre dello stesso anno al \"Kleines Theater\" (nuovo nome del \"Cabaret Schall und Rauch\") gli atti unici \"Der tapfere Cassian\" (\"Il valoroso Cassian\") e \"Der gr\u00fcne Kakadu\" (\"Il pappagallo verde\"), mentre un terzo atto unico, \"Das Haus Delorme\" (\"Mathilde Delorme\"), non ebbe luogo per un divieto della censura.\nFu un coraggioso sperimentatore del teatro suo contemporaneo, nel 1906 mise in scena \"Spettri\" di Henrik Ibsen per le cui scenografie us\u00f2 il famoso pittore norvegese come l'autore del dramma, Edvard Munch, e la messinscena del capolavoro di Frank Wedekind, sempre nel 1906, \"Lo spirito della terra\", dramma d'esordio dell'immorale personaggio di Lul\u00f9, nonch\u00e9 un'altrettanto famoso allestimento, nel novembre dello stesso anno, dell'opera \"Risveglio di primavera\" dello stesso Wedekind che finalmente pass\u00f2 la censura e, grazie al coraggio di Reinhardt, fu rappresentata dopo quasi dieci anni (era del 1891) dalla sua composizione.\nNel 1910 Reinhardt spos\u00f2 l'attrice Else Heims (1878-1958), con la quale ebbe due figli, Wolfgang Reinhardt e Gottfried Reinhardt. Entrambi i figli sono diventati produttori cinematografici a Hollywood. Dal 1911 al 1921 Reinhardt visse nella \"Magnus House\".\nNel 1911 ha ospitato la prima mondiale di \"Hugo von Hofmannsthals\" \"Jedermann\" e la prima mondiale del \"Rosenkavalier\" di \"Richard Strauss\", per il quale \"Ernst von Schuch\" lo ha diretto alla \"Semper Opera\" di Dresda. Sempre nel 1911, il 23 dicembre, Reinhardt diresse \"The Miracle\" di \"Karl Gustav Vollmoeller\" all\"'Olympia Hall\" di Londra. Con le produzioni di cui sopra, ha guadagnato l'attenzione internazionale, per cui la sua fama internazionale, in particolare in Europa e negli Stati Uniti, pu\u00f2 essere fatta risalire alla messa in scena miracolosa di \"Karl Gustav Vollmoeller\". Con la produzione del \"Rosenkavalier\", Reinhardt divenne anche uno dei primi pionieri del teatro di musica moderna esigendo esibizioni di canto da cantanti.\nNel 1914 gir\u00f2 \"Eine venezianische Nacht\", di cui parleremo fra poco.\nSpesso si avvicin\u00f2 anche ai classici italiani, specialmente settecenteschi. Nel 1911 collabor\u00f2 con Ferruccio Busoni per una produzione della fiaba teatrale di Carlo Gozzi, \"Turandot\", per la quale Busoni scrisse le musiche di scena e nel 1924 per la riapertura del \"Theater in der Josefstadt\" di Vienna fece il primo esperimento di Commedia dell'arte rediviva con il goldoniano \"Il servitore di due padroni\" con la partecipazione della famiglia teatrale austriaca pi\u00f9 famosa del tempo: i Thimig.\nNell'aprile del 1918 acquist\u00f2 il \"Palazzo Leopoldskron\"del XVIII secolo , a \"Salisburgo\" con grandi sale, una scala rappresentativa, 40 camere ed un grande parco che era in rovina. Reinhardt fece ricostruire il castello e rinnov\u00f2 la scala, la grande sala e la sala di marmo. Nel parco del castello fu costruito un piccolo teatro da giardino. Reinhardt fece vedere spettacoli teatrali nel suo castello, in cui il pubblico si spostava da una stanza all'altra. Il \"Palazzo Leopoldskron\" divenne un importante punto d'incontro per scrittori, registi, compositori e attori.\nDopo che Reinhardt trov\u00f2 sempre pi\u00f9 difficile affermare la sua priorit\u00e0 nei teatri di Berlino nell'immediato primo dopoguerra, \"Leopold Jessner\", il nuovo regista del \"State Drama Theater\" di Berlino, inizi\u00f2 a celebrare i suoi primi successi al \"Gendarmenmarkt\" e al monumentale progetto di Reinhardt del \"Great Drama Theater\", Reinhardt decise di abbandonare la gestione dei suoi teatri e di staccarsi da Berlino. Nell'ottobre 1920 annunci\u00f2 al \"Deutsches Theater\" che avrebbe lasciato Berlino, e che la direzione dei suoi teatri sarebbe passata al suo vicino collega \"Felix Hollaender\". Reinhardt si trasfer\u00ec a Salisburgo, fondando il Festival di Salisburgo insieme allo scrittore Hugo von Hofmannsthal ed altri.\nDopo la fallita rivoluzione spartachista del 1919 che aveva avuto fra i suoi fautori il movimento dadaista berlinese e un autore teatrale come Ernst Toller, Reinhardt, che gi\u00e0 aveva fondato fra il 1915 il 1918 il \"Berliner Volksb\u00fchne\", ovvero il teatro proletario berlinese, si scontr\u00f2 con Erwin Piscator per la conduzione di questo teatro, in quanto Piscator, che lo considerava rappresentante del teatro borghese non politicizzato, lo dichiarava inadatto alla conduzione di un teatro d'impronta comunista.\nEppure, oltre alle messinscena di Schnitzler e Wedekind, due veri macigni lanciati nello stagno del teatro borghese, Reinhardt aveva dimostrato spesso la sua natura progressista come quando nella rivista \"Tage Buch\" aveva firmato l'articolo \"Rettet Sacco und Vanzetti!\" (\"Salvate Sacco e Vanzetti!\") sottoscritto anche da Stefan Gro\u00dfmann, Egon E. Kisch, Thomas Mann e Heinrich Mann.\nNel 1917, aveva partecipato alla nascita dell'UFA i grandi studi cinematografici tedeschi che negli anni venti furono gli unici a poter competere con Hollywood, per i quali diresse, nel 1912, il cortometraggio \"Das Mirakel\" uno dei primi film in cui si speriment\u00f2 l'uso del sonoro, nel 1913 diresse \"Die Insel der Seligen\" (L'isola dei beati) contrastato dalla censura perch\u00e9 conteneva fra le prime scene di nudo del neonato cinema e addirittura un simulato atto sessuale.\nNel 1919 Reinhardt fond\u00f2 il \"Gro\u00dfes Schauspielhaus\" un teatro con un palco enorme che per la prima volta realizzava il sogno wagneriano del \"teatro totale\" che eliminava la separazione fra palcoscenico e pubblico che fu inaugurato con una colossale messinscena dell\"'Edipo re\" di Sofocle, ma in seguito ospit\u00f2 anche drammi pi\u00f9 moderni come \"Tamburi nella notte\" di Bertolt Brecht, ispirato alla rivolta spartachista.\nDurante la Repubblica di Weimar il teatro ebbe un'importanza fondamentale nella societ\u00e0 della capitale tedesca data anche la concentrazione di personalit\u00e0 geniali, sia attori, che registi, musicisti e pittori come Bertolt Brecht, George Grosz, Erwin Piscator, Richard Strauss, Hugo von Hofmannsthal, Kurt Weill, Alexander Moissi, la famiglia Thimig, Karl Valentin, Karl Kraus ed altre celebrit\u00e0 che si muovevano tra Vienna, Monaco e Berlino.\nNel 1928 un altro teatro berlinese affid\u00f2 la direzione a Reinhardt, il \"Theater am Kurf\u00fcrstendamm\", teatro dove si tenne nel 1931 la prima rappresentazione berlinese de l\"'Ascesa e caduta della citt\u00e0 di Mahagonny\" di Bertolt Brecht. Nel 1932 Reinhardt lasci\u00f2 la direzione di questo teatro.\nAnche molti stranieri scelsero di lavorare nei teatri tedeschi e furono influenzati dalle scelte sceniche di Reinhardt: Luigi Pirandello, che nel 1924 vide una delle sue maggiori opere, \"Sei personaggi in cerca d'autore\", messa in scena da Reinhardt, nel 1930 dedic\u00f2 proprio a lui la versione tedesca di \"Questa sera si recita a soggetto\", altro grande esempio della scelta pirandelliana di soggetti ispirati al teatro nel teatro.\nDurante la conduzione del \"Deutsches Theater\" Reinhardt fond\u00f2 una specie di scuola-teatro per giovani promesse, il \"Kammerspiel\", dove si formarono attori come Marlene Dietrich, Leopoldine Konstantin e Greta Garbo, registi come Leni Riefenstahl, in seguito portavoce del cinema del regime nazista, ma anche i pi\u00f9 importanti registi dell'espressionismo tedesco come Friedrich Wilhelm Murnau, Georg Pabst e Fritz Lang che esportarono la lezione di Reinhardt fino ad Hollywood, oltre che il regista greco Dimitrios Mir\u00e0t, figlio dell'attore Mitsos Mir\u00e0t.\nQuando i teatri di Berlino si trovarono in acque difficili tra i suoi successori, Reinhardt fu di nuovo pi\u00f9 presente dal 1924. Fu solo nel 1932 che abbandon\u00f2 definitivamente la gestione del suo gruppo teatrale di Berlino. Nello stesso anno diresse una produzione radiofonica dell'opera teatrale di \"Heinrich von Kleist\" \"Prinz Friedrich von Homburg\" per il tedesco \"Reichs-Rundfunk-Gesellschaft\". Dopo la presa del potere da parte dei nazionalsocialisti tedeschi, che inizialmente volevano mantenerlo concedendo un \"onore ariano\", spost\u00f2 il suo lavoro in Austria, Francia e Stati Uniti, dove tenne spettacoli e gir\u00f2 il \"Sogno di una notte di mezza estate\" di \"Shakespeare\" (1935).\nNel 1935 spos\u00f2 l'attrice Helene Thimig (1889-1974) della famosa dinastia di attori viennesi. Suo padre \"Hugo Thimig\" era attore e talvolta direttore del \"Burgtheater\" di Vienna. I suoi fratelli \"Hermann Thimig\" e \"Hans Thimig\" hanno lavorato come attori e registi per tutta la vita. Hugo Thimig recit\u00f2 nella parte di Pantalone, Hermann Thimig in quella di Truffaldino (l'Arlecchino della versione di Giorgio Strehler che molto deve a questa di Reinhardt) e Helena Thimig nella parte di Colombina, attrice che in seguito divenne la moglie di Reinhardt.\nRitorno in Austria (1933).\nNel 1933 Max Reinhardt in tourn\u00e9e in Italia rappresent\u00f2 nella magica atmosfera del Giardino di Boboli a Firenze il \"Sogno di una notte di mezza estate\". L'anno dopo sfrutt\u00f2 il palcoscenico naturale della citt\u00e0 di Venezia per una stupenda messinscena del \"Mercante di Venezia\" di Shakespeare.\nDal 1918 aveva acquistato il settecentesco castello di Leopoldskron a Salisburgo nelle cui sale e il cui giardino si dilett\u00f2 a far rappresentare delle commedie ad invito la pi\u00f9 celebre delle quali fu \"Il malato immaginario\" di Moli\u00e8re con l'attore Max Pallenberg.\nIncalzato dall'ascesa al potere di Hitler nel 1933, Reinhardt, si trasfer\u00ec definitivamente a Salisburgo anche per seguire la sua ultima fatica il \"Festival di Salisburgo\" da lui promosso, sin dal 1918, in collaborazione con Hugo von Hofmannsthal e Richard Strauss.\nPer il Festival Reinhardt allest\u00ec una rappresentazione di \"Jedermann\" (\"Ognuno\") dell'amico Hofmannsthal all'aperto davanti allo scenografico duomo, una rappresentazione che ancora oggi si tiene a Salisburgo durante il Festival.\nL'esilio negli USA.\nNell'ottobre 1937, Max Reinhardt fugg\u00ec con sua moglie negli Stati Uniti a causa del crescente antisemitismo in Austria, della persecuzione degli ebrei nella Germania nazista, cui fece seguito nel 1938 l'invasione nazista dell'Austria. Dopo la sua fuga dal governo di Hitler, scrisse: \u201cLa decisione di staccarmi definitivamente dal Deutsches Theater non \u00e8 per me facile. Non solo sto perdendo il frutto di 37 anni di attivit\u00e0 con questa propriet\u00e0, ma sto anche perdendo il terreno che ho costruito per una vita e in cui sono cresciuto io stesso. Sto perdendo la mia casa.\"\nInizialmente Reinhardt ha lavorato a Hollywood, dove ha fondato un'accademia teatrale e cinematografica. Ha appreso dalla stampa che la sua propriet\u00e0 di Salisburgo, il Palazzo Leopoldskron, \u00e8 stata espropriata nell'aprile 1938. Nel 1940 divenne cittadino degli Stati Uniti. Nel 1941 si trasfer\u00ec a New York con sua moglie. Ha firmato un appello di emigranti austriaci di spicco per unirsi a un \"battaglione austriaco\" previsto per la liberazione dalla Germania nazista.\nIl 31 ottobre 1943, Max Reinhardt mor\u00ec poche settimane dopo il suo settantesimo compleanno nel suo hotel di New York a causa delle conseguenze di diversi colpi causati da un morso di cane.\nReinhardt \u00e8 sepolto nella cripta di un piccolo mausoleo nel cimitero di Westchester Hills, Hastings-on-Hudson, nella contea di Westchester, New York. La famiglia considerava il funerale nello stato di New York solo come una \"soluzione temporanea\" [11] fino alla fine della seconda guerra mondiale, ma i sopravvissuti lo lasciarono in questo luogo di sepoltura, dal momento che Reinhardt aveva mostrato la sua determinazione durante la sua vita, \"n\u00e9 la Germania n\u00e9 l'Austria hanno mai per entrare di nuovo \". [12]\nLuoghi di lavoro.\nBerlino.\nNel 1901 fu co-fondatore del cabaret Schall und Rauch (in seguito il Piccolo Teatro Unter den Linden) sviluppato dall'\u00dcberbrettl di Berlino. Dal 1902 al 1905 ne assunse la direzione, oltre al New Theater (in seguito Theater am Schiffbauerdamm).\nNell'ottobre 1905 rilev\u00f2 il principale edificio tradizionale del teatro di lingua tedesca con il Deutsches Theater di Schumannstrasse a Berlino. \u201cIl teatro letterario insensato Otto Brahms non ebbe pi\u00f9 successo. L'amministratore di un'unit\u00e0 di stile naturalistico, attraverso la quale anche lo stilista Reinhardt si trova in una posizione marginale, viene spinto nel Lessingtheatre dal proprietario e proprietario Adolph L'Arronge [\u2026] \u201d. Nello stesso mese ha aperto la scuola di recitazione del Teatro tedesco per aiutare i giovani \u201cinsegnare al mestiere che ha un fondo d'oro\"e allo stesso tempo\" diffondere ideali il cui fondo non \u00e8 sempre d'oro \". Reinhardt fond\u00f2 il Kammerspiele nell'annesso del Deutsches Theater.\nDal 1915 al 1918 diresse anche la Volksb\u00fchne di Berlino.\nNel 1919, il Gro\u00dfer Schauspielhaus di Berlino fu costruito secondo i piani di Hans Poelzig dell'ex Circo Renz, in seguito Schumann (ribattezzato Friedrichstadt-Palast dopo la guerra). Come ringraziamento per l'aiuto e il sostegno del suo amico Karl Gustav Vollmoeller, la sua sistemazione di Orestie di Eschilo fu diretta da Reinhardt per l'apertura. Reinhardt diresse il Gro\u00dfer Schauspielhaus fino al 1920. Soprattutto, svilupp\u00f2 il nuovo stile di regia di massa con grandi cori di comparse e elaborati macchinari scenici. Con questa forma di spettacolo teatrale divenne noto a livello internazionale. Il Great Drama Theatre \u00e8 stato anche deriso come \"Reinhardt Circus\" per la messa in scena di routine.\nNel 1924 fond\u00f2 la commedia su Kurf\u00fcrstendamm e assunse Bertolt Brecht e Carl Zuckmayer come drammaturghi per il teatro tedesco, che diresse fino al 1930.\nSalisburgo.\nNel 1920 fond\u00f2 il Festival di Salisburgo in collaborazione con lo scrittore Hugo von Hofmannsthal, il compositore Richard Strauss, lo scenografo Alfred Roller ed il direttore d'opera della corte di Vienna Franz Schalk. La prima esibizione, Hofmannsthals Jedermann, ebbe luogo il 22 agosto 1920 a Domplatz. Reinhardt ha diretto il Festival di Salisburgo per 18 anni. Nel 1937 diresse per l'ultima volta con il Faust di Goethe, per il quale Clemens Holzmeister costru\u00ec la famosa citt\u00e0 di Faust nella Felsenreitschule.\nDopo \"l'annessione\" dell'Austria nel marzo 1938, la monografia Max Reinhardt di Siegfried Jacobsohn fu bruciata anche quando i libri furono bruciati sulla Residenzplatz a Salisburgo il 30 aprile 1938, quando furono chiamati: \"Possa il fuoco consumare anche abusi e vergogna, quello che \u00e8 successo alla nostra citt\u00e0 tedesca da questa merda. La citt\u00e0 di Mozart \u00e8 libera e tedesca! \u201d, scrisse Johannes Hofinger.\nVienna.\nDal 1 \u00b0 aprile 1924 [18] al 1933 - e quindi in parte contemporaneamente al teatro tedesco - Reinhardt diresse il teatro a Josefstadt a Vienna, che acquist\u00f2 e che aveva rinnovato dalla sua compagnia teatrale. Il teatro di Josefstadt, che risale all'inizio del XIX secolo, sub\u00ec una ricostruzione ispirata a Reinhardt nello stile del Teatro La Fenice di Venezia dal 1923 al 1924.\nL'ensemble guidata da Reinhardt ha rapidamente guadagnato fama internazionale, e molti degli attori sono stati in grado di costruire una carriera cinematografica di successo. L'ensemble comprendeva Hans Albers, Albert Bassermann, Else Bassermann, Herbert Berghof, Theodor Danegger, Lili Darvas, Vilma Degischer, Ernst Deutsch, Wilhelm Dieterle, Tilla Durieux, Lucie Englisch, OW Fischer, Egon Friedell, Rudolf Forster, Adrienne Gessner, K\u00e4the Gold, Marte Harell, Paul Hartmann, Maria Holst, Oskar Homolka, Attila H\u00f6rbiger, Gusti Huber, Hans Jaray, Oskar Karlweis, Fritz Kortner, Hilde Krahl, Fred Liewehr, Peter Lorre, Christl Mardayn, Alexander Moissi, Hans Moser, Erich Nikowitz , Hans Olden, Max Paulsen, Otto Preminger, Luise Rainer, Hortense Raky, Richard Romanowsky, Annie Rosar, Marianne Sch\u00f6nauer, Oskar Sima, Camilla Spira, Hans Thimig, Johanna Terwin-Moissi, Helene Thimig, Hermann Thimig, Hugo Thimig, Jane Tilden , Gustav Waldau, distretto di Gisela Wer, Paula Wessely, Lina Woiwode. Werner Krauss \u00e8 stato uno dei fondatori dell'ensemble Josefstadt nel 1924, ma non si \u00e8 mai esibito in questo teatro.\nIl 1 aprile 1924, la riapertura de \"Il servitore di due padroni\" di Carlo Goldoni fu diretta da Reinhardt. La successiva produzione di Reinhardt segu\u00ec il 9 aprile: \"Cabal and Love\" di Friedrich Schiller (set e costumi di Alfred Roller). Il 16 aprile, la nuova produzione di Reinhardt di \"The Difficult\" di Hugo von Hofmannsthal (impostata da Oskar Strnad) \u00e8 stata finalmente presentata.\nAltri lavori alla regia durante il suo periodo come regista sono stati:\nSu suggerimento di Reinhardt, il \"Seminario Max Reinhardt\" di Vienna fu fondato nel 1929.\nTra gli attori del teatro c'erano anche artisti che non potevano pi\u00f9 esibirsi in Germania dopo il 1933, e che volevano trasferirsi a Vienna, come lo stesso Reinhardt. Dopo la fine del suo mandato, diresse sotto il suo successore, Otto Preminger, che era in carica dal 1933 al 1935:\nDal 1935, Reinhardt si prepar\u00f2 a emigrare negli Stati Uniti. Durante la regia di Ernst Lothar (1935-1938), Reinhardt diresse di nuovo: In una notte di Franz Werfel (5 ottobre 1937). Questa \u00e8 stata l'ultima opera di Reinhardt in Europa.\nAmerica.\nNel 1937 apr\u00ec il \"Max Reinhardt Workshop\" per teatro, televisione e radio, una sorta di accademia di teatro e cinema a Hollywood, ma l'inizio delle lezioni fu ritardato fino al giugno 1938, perch\u00e9 a volte non era stato trovato nessun edificio scolastico adatto. Sua moglie Helene Thimig ha lavorato come docente e regista per il \"Max Reinhardt Workshop\", che alla fine si \u00e8 trasferito nel \"Columbia Broadcasting System Building\" sul Sunset Boulevard a Hollywood.\nDopo il ritiro di Reinhardt dalla partecipazione attiva al seminario nel 1941, la coppia si trasfer\u00ec a New York. Reinhardt aveva sempre cercato di spostare la sua sfera di attivit\u00e0 interamente a New York, di cui molto probabilmente sperava in \"continuit\u00e0 nel lavoro della sua vita precedente\". Il suo obiettivo era quello di rompere i meccanismi commerciali della produzione di spettacoli teatrali, e contrastare il modo di fare teatro in America, col palcoscenico permanente, in gran parte definito da preoccupazioni artistiche, con un ensemble permanente e un repertorio sofisticato pianificato a lungo termine.\nL'importanza di Reinhardt nella storia del teatro e del cinema.\nEstetica teatrale.\nContrariamente al teatro naturalistico del XIX secolo, il giovane Reinhardt ha elaborato un teatro festoso ed opulento, per ridare gioia alle persone. Chi conduce la grigia miseria quotidiana aveva bisogno di un'aria allegra e pura di bellezza, in quanto le persone si erano stufate di ritrovare la propria sofferenza ancora e ancora a teatro. Bisognava dare al pubblico colori pi\u00f9 brillanti. \nAl centro del teatro di Reinhardt c'era l'arte della recitazione e la personalit\u00e0 dell'attore, da cui dovrebbe iniziare tutta l'arte teatrale, come ha sottolineato nel 1924: \u201cOggi e per sempre, le persone devono essere al centro di tutta la recitazione, le persone come attori. Laddove l'attore \u00e8 allo stesso tempo uno scrittore drammatico, ha il potere di creare un mondo a sua immagine e quindi di risvegliare il dramma nella sua pi\u00f9 alta forma di vita, come Shakespeare e Moli\u00e8re. Chiunque abbia qualcosa a che fare con il teatro dovrebbe essere un attore. Se reciti o meno nel dramma \u00e8 la domanda secondaria\u201d. L'ideale di Reinhardt rappresentava quindi un teatro di cui il regista non aveva bisogno come intermediario tra l'autore e l'attore. Il fatto che i registi siano ancora necessari \u00e8 dovuto solo al fatto che gli sceneggiatori non capiscono davvero il loro mestiere.\nConsiglio di leggere, quanto allo stile di Max Reinhardt, quanto scritto da Giuseppe Gabetti (\"Enciclopedia Italiana\", 1936), reperibile al link: http://treccani.it/enciclopedia/max-reinhardt_(Enciclopedia-Italiana)/\nCarriera cinematografica.\nMax Reinhardt era anche pi\u00f9 interessato al mezzo cinematografico della maggior parte delle persone del teatro del suo tempo. Ha realizzato i suoi film come regista, ed occasionalmente come produttore. La sua prima produzione per il film fu \"Sumur\u00fbn\" (1910). Ha quindi fondato la sua compagnia cinematografica a Vienna e ha diretto l'adattamento cinematografico di \"The Miracle\" (1912). Dopo le polemiche sulla messa in scena dei miracoli avvenuta nella Rotonda di Vienna nel 1912, Reinhardt si ritir\u00f2 dal progetto. In accordo con il produttore berlinese Joseph Menchen, l'autore della commedia ed intimo amico di Reinhardt, Karl Gustav Vollmoeller, chiamarono il regista francese Michel Carr\u00e9, che complet\u00f2 il film che era iniziato sulla base della sua sceneggiatura.\nNel 1913 Reinhardt stipul\u00f2 un contratto con il gruppo di proiezione di Berlino \"Union\" (PAGU) di Paul Davidson. Per 200.000 Reichsmarks (1.085.597 euro), ha realizzato i film muti prodotti in Italia: \"L'Isola dei Beati\" e \"Una notte veneziana\", opera dell'amico Karl Gustav Vollmoeller. In entrambi i film, Max Reinhardt ha chiesto molto impegno al suo cameraman Karl Freund per via di scatti speciali come la laguna al chiaro di luna.\n\"L'isola dei beati\" \u00e8 stata particolarmente apprezzata dalla critica perch\u00e9 Reinhardt ha posto maggiormente l'accento sulla chiarezza dell'espressione e sulla rivitalizzazione dell'espressione facciale. Il film, che si distingue per il suo stile di gioco erotico, \u00e8 stato in parte interpretato nell'antichit\u00e0, in cui apparivano divinit\u00e0 marine, ninfe e fauni e gli attori apparivano nudi, e in parte nel presente, adattati ai rigidi costumi. Gli attori, per lo pi\u00f9 da Berlino, dovevano interpretare doppi ruoli, come spesso accadeva nei film muti dell'epoca: uno nel passato e uno nel presente. Wilhelm Diegelmann e Willy Prager interpretarono sia i padri borghesi che gli dei del mare, ed Ernst Matray uno scapolo e un fauno. Leopoldine Konstantin ha giocato il circe. Tuttavia, gran parte del film avrebbe dovuto essere vittima della censura cinematografica. Oltre alle scene di nudo, queste erano le prime scene di sesso girate da una mano del maestro, descritte nel rapporto sulla censura come segue: \"Nell'atto II,\" People in Sight \", le scene delle naiadi nude devono essere rimosse fino a quando non si girano e saltano in acqua. Inoltre, con l'esclusione della scena in cui il fauno \u00e8 punto dalla freccia di Cupido e fa contrazioni convulse, dove sente e porta via la ragazza, le scene in cui la ragazza \u00e8 sdraiata a terra e accarezzata dal fauno, dove \u00e8 il dio del mare, devono essere rimosse vuole strappare dal fauno, in modo che la scena ricomincia solo dove il giovane salva la ragazza. In III. Recita dalla scena filistea sull'Isola della Beata, dove Circe \u00e8 seduto sulla panchina con i due anziani, tutto deve essere rimosso dal momento in cui il suo servitore porta la pozione. Inoltre, la scena d'amore tra Circe e i due scapoli deve stare alla larga. Il film pu\u00f2 essere proiettato solo se tutte le scene qui elencate sono state escluse\". In realt\u00e0, nulla \u00e8 stato tagliato, come prescritto dalla censura.\nIn \"Una notte veneziana\" di Karl Gustav Vollmoeller (1914) recitavano anche attori del teatro tedesco. Maria Carmi ha interpretato la sposa, Alfred Abel, il giovane sconosciuto, e questa volta Ernst Matray ha ricevuto i ruoli di Anselmo e Pipistrello da Reinhardt. Le riprese che sono iniziate alla stazione ferroviaria di Venezia sono state particolarmente evidenti in quanto i veneziani presenti sono stati incitati da un fanatico contro i cineasti di lingua tedesca, che successivamente si sono tuffati sull'apparato cinematografico e hanno bloccato le registrazioni. Quando arriv\u00f2 la polizia, tuttavia, non furono i piantagrane, ma i cineasti ad essere arrestati. Solo dopo l'intervento di un console tedesco le sparatorie potevano continuare ed essere completate alla presenza della polizia.\nNel 1935, Reinhardt ha diretto il suo unico film negli Stati Uniti, \"Sogno di una notte di mezza estate\", insieme a William Dieterle (musica per film di Erich Wolfgang Korngold dopo Felix Mendelssohn Bartholdy). Il film per Warner Brothers \u00e8 stato prodotto con grande sforzo, e ha unito un cast di star, ma ha avuto scarso successo al botteghino. Reinhardt ha anche scoperto Olivia de Havilland durante questo periodo, che ha fatto il suo debutto in questo film. Ma il suo lavoro teatrale ha anche ricevuto forti suggerimenti dal film. Dal momento che ha trasferito troppo il concetto di stilizzazione del suo teatro al film e non \u00e8 stato in grado di utilizzare i mezzi espressivi del film in modo creativo, i suoi film sono stati comunque accolti freddamente dalla critica e dal pubblico.\nContrariamente a molti altri registi che consideravano il \"Kintopp\" un intrattenimento basso, Max Reinhardt incoraggi\u00f2 i suoi attori a lavorare per il film. Ha fondato la \"Drama School Berlin\" e il seminario Max Reinhardt a Vienna, di cui molti hanno fatto carriera nel cinema. Anche gli attori che appartenevano all'ensemble del cabaret di Berlino Schall und Rauch fondato da Reinhardt (compresi Trude Hesterberg e Rosa Valetti) acquisirono importanza.\nBibliografia.\nEintrag zu Max Reinhardt im Austria-Forum (als Briefmarkendarstellung) abgerufen am 9. Dezember 2011\nOnori.\nIl 18 novembre 2015 il Friedrichstadt-Palast Berlin ha inaugurato solennemente in onore dei suoi fondatori Max Reinhardt, Hans Poelzig e Erik Charell il monumento sulla Friedrichstra\u00dfe 107."}
{"id": "210056", "revid": "287204", "url": "https://it.wikipedia.org/wiki?curid=210056", "title": "Le porte della percezione", "text": "Le porte della percezione (\"The Doors of Perception\") \u00e8 un saggio breve di Aldous Huxley del 1954 che tratta esperienze vissute tramite l'uso della mescalina, principio attivo del cacto Lophophora williamsii (ossia il peyote). Il testo \u00e8 il frutto della collaborazione con lo psicologo Humphrey Osmond. L'opera \u00e8 seguita nel 1956 dal saggio breve \"Paradiso e Inferno\", che la continua. I due saggi sono pubblicati insieme nell'edizione italiana Mondadori.\nIl libro prende forma dal ricordo di Huxley sotto assunzione di mescalina che ha avuto luogo nel corso di un pomeriggio del maggio 1953. Il titolo deriva da una frase del poema di William Blake \"Il matrimonio del cielo e dell'inferno\" del 1793. Huxley ricorda le percezioni che ha vissuto durante il trip che vanno dal \"puramente estetico\" a \"visioni sacre\". Egli comprende anche riflessioni successive all'esperienza farmacologica e il suo significato per l'arte e la religione. Descrive dunque le esperienze psichedeliche dovute alle droghe allucinogene come esperienze reali, proprio come gli sciamani, droghe in grado di aprire, appunto, le porte della percezione della realt\u00e0, ad una realt\u00e0 invisibile ma reale (quantomeno non provato non esista) fatta di spettri ed entit\u00e0 ultraterrene.\nL'esperienza di Huxley con la mescalina.\nIl testo \u00e8 suddiviso in due parti: il racconto delle esperienze e l'analisi di esse.\nDopo l'assunzione della sostanza psichedelica, l'autore nota una vivificazione dei colori che risultano oltremodo sgargianti, e un'inibizione ad agire.\nIl testo dell'opera, misto a continue citazioni e paragoni, tende a dimostrare che la funzione del cervello \u00e8 di valvola riduttrice delle esperienze che l'organo ritiene inutili alla sopravvivenza dell'individuo.\nLa mescalina, inibendo l'assimilazione di glucosio da parte del cervello, ne ridurrebbe la facolt\u00e0 di filtro. L'attenzione viene distolta per effetto della sostanza psichedelica dai costrutti culturali consueti della quotidianit\u00e0 e rediretta verso diverse forme di interesse. Huxley ritiene che qui si possa formare una sorta di esperienza mistica, un grado diverso e pi\u00f9 elevato di consapevolezza e di percezione.\nCome prova di esperienza mistica, Huxley \u00e8 convinto che rivesta una particolare importanza il riconoscimento del colore, motivo per cui considera il sogno - normalmente monocromatico - un'esperienza parziale. In proposito riporta una lunga citazione di Goethe per sostenere come la comunicazione verbale sia una convenzione necessaria della nostra cultura ma non lo strumento pi\u00f9 alto: la comunicazione visuale ha maggiore capacit\u00e0 evocativa e di risveglio delle facolt\u00e0 spirituali.\nHuxley riprende l'espressione \"Breccia nel muro\" di H. G. Wells per tutte quelle forme di evasione dai vincoli culturali e mentali del quotidiano. Di fronte a una vita sempre pi\u00f9 uniformata e schematizzata, gli individui reagirebbero con degli sfoghi. Si tratta di momenti di sollievo, inefficaci dal punto di vista dell'evoluzione spirituale. Questi sfoghi possono essere sani, come l'attivit\u00e0 sportiva, o apparentemente illogici e controproducenti, come l'alcol e il tabacco. In nessun caso, nota Huxley, queste forme di evasione sono finalizzate all'esperienza mistica. La mescalina sarebbe invece uno strumento migliore, meno dannoso. L'autore auspica la diffusione di droghe a minimo impatto ambientale (rispetto per esempio a alcol, tabacco e oppio che rubano spazio coltivabile ai cereali) e sociale (rispetto all'alcol pericoloso nelle strade). L'uomo ha da sempre cercato l'assunzione di droghe e l'alterazione chimica del proprio corpo. In tal senso, Huxley non solo si presenta a favore della liberalizzazione delle droghe psichedeliche, bens\u00ec auspica uno sforzo tecnologico e culturale significativo alla ricerca di psichedelici utili alla crescita spirituale della collettivit\u00e0.\nTale contributo delle droghe psichedeliche dovrebbe essere, naturalmente, strumentale a una pi\u00f9 profonda indagine mistica. L'autore osserva come n\u00e9 la societ\u00e0 n\u00e9 le religioni occidentali siano strutturate per fornire agli uomini un percorso spirituale, e auspica una nuova generazione di scienziati, con approccio umanistico, in grado di sviluppare tecnologia finalizzata all'accrescimento della consapevolezza e della spiritualit\u00e0. Huxley critica l'importanza del sapere e delle nozioni e li pone in un gradino nettamente pi\u00f9 basso, e conclude l'opera raccontando di Tommaso d'Aquino che, avuta verso la fine della propria vita l'estatica contemplazione, avrebbe perso ogni interesse nella conclusione del libro che stava scrivendo.\nEdizioni.\nIn Italia \u00e8 edito da Mondadori come prima parte del libro \"Le porte della percezione - Paradiso e inferno\"."}
{"id": "210058", "revid": "9", "url": "https://it.wikipedia.org/wiki?curid=210058", "title": "Viaggi interstellari", "text": ""}
{"id": "210059", "revid": "438678", "url": "https://it.wikipedia.org/wiki?curid=210059", "title": "Union", "text": ""}
{"id": "210060", "revid": "55354672", "url": "https://it.wikipedia.org/wiki?curid=210060", "title": "Esercito italiano", "text": ""}
{"id": "210077", "revid": "1522738", "url": "https://it.wikipedia.org/wiki?curid=210077", "title": "Vittorio Emanuele, Principe di Napoli", "text": ""}
{"id": "210081", "revid": "599013", "url": "https://it.wikipedia.org/wiki?curid=210081", "title": "Forza elettromotrice", "text": "La forza elettromotrice, o f.e.m., \u00e8 il rapporto tra il lavoro compiuto da un generatore elettrico per muovere le cariche (convenzionalmente positive) dal polo ad alto potenziale al polo a potenziale pi\u00f9 basso e la quantit\u00e0 di carica spostata. \nQuesta grandezza fisica corrisponde alla differenza di potenziale massima ai capi di un generatore elettrico sconnesso dal circuito elettrico. La f.e.m. si differenzia da una differenza di potenziale, in quanto \u00e8 sempre maggiore della differenza di potenziale utile presente quando il generatore viene connesso al circuito elettrico, dal momento che la resistenza interna del generatore riduce questa tensione.\nL'utilizzo della parola \"forza\" ha un significato differente da quello oggi generalmente accettato, cio\u00e8 di forza in senso meccanico; essa, tuttavia, trova ancora applicazione, ad esempio, per esprimere la massima differenza di potenziale che un generatore di tensione produce fra i suoi poli o la differenza di potenziale fra gli elettrodi di una cella elettrochimica. In particolare, nel caso di una cella galvanica, la forza elettromotrice corrisponde alla differenza di potenziale che si instaura in corrispondenza dei morsetti della cella a circuito aperto (cio\u00e8 in assenza di circolazione di corrente, ovvero all'equilibrio).\nStoria.\nNel 1800, dopo un disaccordo professionale sulla risposta galvanica sostenuta da Luigi Galvani, Alessandro Volta svilupp\u00f2 la nota pila voltaica, precursore della batteria, che produce una tensione costante ai suoi capi. Nei suoi studi Volta accanto ai concetti di \"capacit\u00e0\" e di \"quantit\u00e0\" us\u00f2 per la prima volta il concetto di \"tensione elettrica\" per rendere conto delle propriet\u00e0 intensive dell'elettricit\u00e0.\nDescrizione.\nF.e.m. di un generatore.\nAll'interno di un generatore elettrico si verificano processi che trasportano le cariche positive verso il polo positivo e le cariche negative verso quello negativo. Questi processi si oppongono alla repulsione fra cariche elettriche dello stesso segno.\nEssi possono essere di natura elettrochimica, elettromagnetica, termoelettrica, fotoelettrica, piezoelettrica e cos\u00ec via.\nIl lavoro \"L\" necessario al trasporto delle cariche verso i rispettivi poli \u00e8 direttamente proporzionale alla quantit\u00e0 di carica \"q\"; la forza elettromotrice \"E\" \u00e8 definita come quantit\u00e0 di lavoro compiuto per unit\u00e0 di carica, secondo la formula:\nL'unit\u00e0 di misura SI della forza elettromotrice \u00e8 il volt, la stessa che si impiega per misurare il potenziale e la tensione; l'unit\u00e0 di misura CGS \u00e8 lo statvolt. Nelle formule, la forza elettromotrice viene indicata talora con le lettere \"f\", \"e\", \"E\" o \"V\".\nIn un circuito chiuso, la differenza di potenziale \u0394\"V\" misurata ai poli di un generatore reale risulta sempre leggermente inferiore alla forza elettromotrice del generatore per effetto della resistenza interna \"ri\" dello stesso:\nF.e.m. indotta.\nLa forza elettromotrice indotta in un circuito chiuso \u00e8 uguale all'opposto della variazione del flusso magnetico \u03a6B che lo attraversa in una unit\u00e0 di tempo, come stabilisce la Legge di Faraday-Neumann-Lenz nella notazione di Newton:\nE per la definizione di induttanza elettrica formula_4,\nIl segno \u2013 \u00e8 dovuto al fatto che la forza elettromotrice indotta si oppone alla variazione del flusso magnetico che l\u2019ha generata in virt\u00f9 della legge di Lenz.\nNel caso in cui la variazione del flusso sia dovuta a una modifica meccanica del sistema, come ad esempio la riduzione dell'area di una spira, si parla di forza elettromotrice cinetica."}
{"id": "210086", "revid": "124912691", "url": "https://it.wikipedia.org/wiki?curid=210086", "title": "Magazzino", "text": "Il termine magazzino (dall', plur. \"makh\u0101zin\", che significa \"deposito\", dalla radice araba &lt;kh-z-n&gt;, \"difendere, preservare\") viene solitamente utilizzato con due significati diversi:\nIl magazzino edificio.\nPer magazzino si intende quella struttura logistica in grado di ricevere le merci, conservarle (stoccaggio) e renderle disponibili per lo smistamento, la spedizione e la consegna.\nPrincipali tipologie di magazzino.\nMagazzino interno all'azienda.\nIl magazzino interno ad una azienda viene definito anche \"in conto proprio\", dove vengono ricevute le materie prime in entrata e dove vengono poi posizionati i prodotti finiti in attesa di spedizione o di lavorazione. Ogni articolo di magazzino \u00e8 contrassegnato da un codice articolo, una descrizione, una quantit\u00e0, a volte anche da una locazione (che pu\u00f2 essere a sua volta costituita dal numero di scaffali, dal ripiano dello scaffale e da altre informazioni utili a reperire nel minor tempo possibile l'articolo; il magazzino interno pu\u00f2 essere diviso anche in zone).\nEsistono anche tipi di magazzini completamente o parzialmente automatizzati, in grado di catalogare, imballare e disporre i pezzi da mettere in magazzino.\n\u00c8 poco nota, ma \u00e8 fondamentale ricordare un'importante frase simbolo che dice: \"Nell'azienda ideale il magazzino \u00e8 proprio quello che non c'\u00e8\". Questa affermazione \u00e8 valida in quanto la detenzione di un magazzino si risolve in oneri sostenuti dall'azienda, ovvero costi per il personale delegato, costi per la manutenzione di impianti e macchinari e costi che sono rappresentati dalle scorte in rimanenza.\nCross-Docking Points.\nOltre ai magazzini propriamente detti, che prevedono lo stoccaggio della merce e la successiva distribuzione, vi sono anche i cosiddetti cross-docking points: questi ultimi prevedono che tutta la merce entrante nel magazzino esca in giornata, non occupandone gli scaffali. Ci\u00f2 \u00e8 utile, ad esempio, nel caso di merci fresche o di beni dalla rapida deperibilit\u00e0, i quali necessitino di arrivare il pi\u00f9 velocemente possibile a valle, presso i dettaglianti.\nMagazzino in conto terzi.\nSi tratta del magazzino posseduto da operatori della logistica, spedizionieri e altre aziende di trasporto, dove le merci vengono depositate provvisoriamente in attesa di carico sui mezzi di trasporto.\nEsistono anche tipi di magazzini completamente o parzialmente automatizzati, in grado di catalogare, imballare e disporre i pezzi da mettere in magazzino.\nMagazzino doganale.\n\u00c8 il magazzino pubblico, gestito da societ\u00e0 abilitate ed autorizzate, ma sotto il controllo della dogana dove i materiali in arrivo da Stati esteri non appartenenti alla CEE vengono custoditi in attesa dello svolgimento delle regolari operazioni doganali.\nMagazzino mobile.\n\u00c8 una soluzione logistica che non prevede opere murarie, ma generalmente \u00e8 una copertura, un tunnel o un capannone costituito principalmente da acciaio inox e pvc e che pu\u00f2 essere all'occorrenza montato e smontato. Un magazzino mobile \u00e8 principalmente utilizzato nel settore agrario per lo stoccaggio di sementi, prodotti e macchinari, ma anche nelle industrie in genere per aumentare lo spazio coperto per lo stoccaggio delle merci in attesa del carico e scarico.\nIl magazzino nella contabilit\u00e0.\nLa giacenza di magazzino in dettaglio.\nUna quantit\u00e0 maggiore di 0 per un codice articolo costituisce una giacenza di magazzino. \nLa disponibilit\u00e0 di un articolo viene invece data dalla differenza tra il numero di articoli in giacenza ed il numero di articoli impegnati. L'articolo, infatti, pu\u00f2 essere effettivamente disponibile o pu\u00f2 essere gi\u00e0 impegnato per un ordine. Se il numero di articoli impegnati \u00e8 maggiore del numero di articoli in giacenza la disponibilit\u00e0 risulta essere negativa ed andr\u00e0 generato un ordine di acquisto a fornitore oppure un ordine di produzione, che paregger\u00e0 il numero di giacenze con il numero di impegnati.\nLa valorizzazione delle giacenze di magazzino deve tener conto del fatto che all'interno di una singola giacenza possono esserci oggetti acquistati in momenti diversi e quindi anche con costi diversi. Per la valorizzazione si possono seguire diverse tecniche, tra cui le pi\u00f9 comuni sono quelle a costo specifico, a costo standard, a costo medio ponderato, FIFO (first in - first out), LIFO (last in - first out) continuo, LIFO annuale a scatti.\nGestione del magazzino.\nBenefici derivanti dal magazzino.\nOltre a stoccare le merci, consentendo di disaccoppiare produzione e consumo, il magazzino permette anche di sfruttare economie di scala nei trasporti, effettuando consegne congiunte di prodotti presso i dettaglianti ed utilizzando mezzi di trasporto pi\u00f9 adatti alla consegna nel tragitto dal magazzino ai centri di distribuzione (ad esempio, si possono utilizzare tir o treni per portare la merce dal produttore al magazzino, mentre furgoncini \"daily\" (di piccola dimensione per consegne frequenti ed episodiche) per effettuare piccole consegne dal magazzino ai clienti).\nI magazzini, inoltre, da un punto di vista statistico permettono \"variability pooling\": considerando la domanda dei clienti una variabile casuale, \u00e8 possibile bilanciare la variabilit\u00e0 di tale domanda facendo arrivare una quantit\u00e0 aggregata di merce minore di quella che si sarebbe dovuta ordinare considerando la variabilit\u00e0 della domanda di ogni singolo negozio (la somma delle varianze delle domande \u00e8 inferiore al quadrato della somma delle singole deviazioni standard della domanda).\nSvantaggi derivanti dal magazzino.\nIl magazzino \u00e8 una utilit\u00e0, ma di per s\u00e9 non produce utile. Occorre considerare infatti che i materiali a magazzino sono potenzialmente una immobilizzazione di capitale, quindi se si verifica una aumentata agilit\u00e0 e versatilit\u00e0 produttiva, (o di approvvigionamento), ed una altrettanto agile possibilit\u00e0 di erogazione in uscita dei materiali, il magazzino pu\u00f2 essere drasticamente ridimensionato, o al limite annullato, producendo di fatto notevoli risparmi di spazi impegnati e di materiali immobilizzati.\nIn sintesi un largo disaccoppiamento tra i tempi della produzione (o quelli di approvvigionamento) e i tempi di consumo pu\u00f2 essere comodo, ma \u00e8 costoso.\nCome \u00e8 evidente le condizioni di ridimensionamento qui descritte esulano dalla gestione dello stesso magazzino, ma dipendono da logistiche esterne a questo\nTipologie di gestione.\nEsistono numerose tecniche per una gestione efficiente del magazzino al fine di ridurre le scorte:\nE altre tecniche per la gestione dei magazzini in una catena di distribuzione:"}
{"id": "210087", "revid": "8596", "url": "https://it.wikipedia.org/wiki?curid=210087", "title": "Maria Jos\u00e9 di Savoia", "text": ""}
{"id": "210093", "revid": "725642", "url": "https://it.wikipedia.org/wiki?curid=210093", "title": "Marco Manilio", "text": "Biografia.\nSulle sue origini si possono soltanto avanzare delle ipotesi, la pi\u00f9 accreditata \u00e8 quella di origini orientali, dove l'astronomia godeva di grande importanza. \u00c8 comunque sicuro che visse sotto gli imperatori Ottaviano Augusto (nel libro I degli \"Astronomica\" \u00e8 ricordata la Battaglia di Teutoburgo) e Tiberio (citato nel libro I), e che scrisse un poema didascalico in esametri, diviso in cinque libri ed intitolato \"Astronomica\". L'opera, che tratta di astronomia e astrologia, ha come modello strutturale il \"De rerum natura\" di Lucrezio, ma \u00e8 impregnata di filosofia stoica.\nL'influsso di Lucrezio.\nGli \"Astronomica\" appartengono al genere didascalico, che aveva come principale modello Lucrezio. Da lui Manilio riprende il gusto per l'allitterazione, l'uso dei proemi con l'annuncio dell'argomento, i riepiloghi posti alla fine di ogni brano e i frequenti appelli al lettore. Nonostante le somiglianze formali fra il \"De Rerum Natura\" e gli \"Astronomica\", la posizione di Manilio, per quanto concerne l'astronomia, non poteva essere pi\u00f9 diversa da quella di Lucrezio. Secondo Lucrezio, infatti, le stelle ed i pianeti si muovevano in modo casuale; Manilio, invece, ritiene non solo di aver trovato un ordine nel moto degli astri, ma anche che essi influenzino il comportamento ed il destino degli uomini.\nL'etnoastrologia.\nNon solo le differenze fra gli individui, ma anche quelle fra gli interi popoli verrebbero ricondotte ai diversi influssi astrali legati alla diversa latitudine. Questa forma di determinismo geografico \u00e8 piuttosto diversa da quella di Tacito (basata su cause climatiche e legata agli aspetti culturali dei vari popoli). In essa ad influenzare un popolo non sono le condizioni ambientali e climatiche, bens\u00ec la fitta rete di corrispondenze fra macrocosmo (quello delle stelle) e microcosmo (quello degli uomini). Il modello etnoastrologico, quindi, consentirebbe di conoscere le caratteristiche di un popolo, cio\u00e8 la sua bellicosit\u00e0, la sua cultura ecc., semplicemente sapendo dove esso \u00e8 ubicato. Ma a dalla rigidezza dello schema si poteva fuggire facilmente: i troppi parametri in gioco (posizione di stelle, Sole, singoli pianeti) e la tremenda complessit\u00e0 del sistema consentirebbero, con un po' di abilit\u00e0, di predire tutto ed il contrario di tutto.\nOpera.\n\"Astronomica\".\nL'opera principale di Marco Manilio si divide in cinque libri; egli parla di simpatia cosmica che salda il cosmo nelle sue parti e che unisce l'uomo, la mente umana alla mente divina che sono l'espressione di un tutto organico.\nL'ultimo capitolo di quest'opera si conclude bruscamente; molti studiosi hanno quindi ritenuto che si tratti di un'opera incompiuta che l'autore non pot\u00e9 completare a causa del suo decesso oppure, secondo altre fonti, a causa del bando contro gli astrologi indetto da Tiberio all'inizio del proprio principato. Manilio, al pari di Lucrezio, deve sforzarsi per rendere comprensibili ai romani dei concetti oscuri, a questo scopo deve piegare il latino ad esprimere idee astratte attraverso l'uso di neologismi e di grecismi, oltre che con frasi costruite in modo spesso complesso."}
{"id": "210094", "revid": "16066", "url": "https://it.wikipedia.org/wiki?curid=210094", "title": "Campo elettrostatico", "text": ""}
{"id": "210096", "revid": "409613", "url": "https://it.wikipedia.org/wiki?curid=210096", "title": "Tod", "text": "Tod \u00e8 il nome moderno di una localit\u00e0 che si trova a circa 20\u00a0km a sud di Luxor, in Egitto, sulla riva orientale del Nilo.\nIl nome originale della localit\u00e0 egizia era \"Djerty\" o \"Djerw\" ed era situata nel IV Nomo dell'Alto Egitto divenendo poi \"Thuphium\" in epoca classica.\nTod conserva testimonianze che datano alla V dinastia.\nI principali edifici eretti a Tod, bench\u00e9 ne rimangano poche tracce, sono quelli risalenti al Medio Regno costituiti principalmente dal tempio di Montu che fu ampliato da molti re a partire dall'XI dinastia\nLa maggior parte di ci\u00f2 che \u00e8 attualmente osservabile nel sito risale agli anni che vanno dal Nuovo Regno al periodo romano.\nL'instabile situazione politica del tempo di Amenemhat I, si accentu\u00f2 con il figlio Sesostri I che si vide costretto a proteggere militarmente le oasi dagli attacchi dei Nubiani dal sud e Hyksos dal nord ma non riusc\u00ec a salvare il tempio di Tod (Djerty) che venne saccheggiato e distrutto.\nIl sovrano provvide alla ricostruzione ed all'ampliamento del tempio come testimoniano numerosi blocchi rinvenuti recanti inciso il cartiglio con il suo nome.\nIl tempio, di cui restano le fondamenta, era costituito da un ingresso con quattro colonne, numerose camere di culto ed un naos dedicato al dio Montu.\nSuccessivamente il sovrano Ramses II restaur\u00f2 la cappella per la barca sacra eretta nella XVIII dinastia.\nIl sito ha restituito anche numerosi frammenti di statue tra le quali si annovera una diade del sovrano Amenemhat I e della dea Sekhmet.\nScavi eseguiti dal Museo del Louvre hanno consentito il ritrovamento di un tesoro contenuto in quattro casse di bronzo recanti il nome di Amenemhat II e poste tra le fondamenta del tempio.\nGli oggetti ritrovati, tra i quali vi sono lingotti, collane, pietre preziose, vasellame in oro e argento, costituiscono il pi\u00f9 prezioso tesoro ritrovato nella Valle del Nilo."}
{"id": "210097", "revid": "1226", "url": "https://it.wikipedia.org/wiki?curid=210097", "title": "Mk-Ultra", "text": ""}
{"id": "210098", "revid": "1904508", "url": "https://it.wikipedia.org/wiki?curid=210098", "title": "Baldovino del Belgio", "text": "Sal\u00ec al trono in una fase di crisi politica, e molte altre segnarono il suo lungo regno, almeno una delle quali fu il risultato della pubblica espressione della sua fede cattolica.\nBiografia.\nInfanzia.\nEra figlio del re Leopoldo III del Belgio (fratello di Maria Jos\u00e9, moglie dell'ultimo re d'Italia Umberto II) e della regina Astrid, nata principessa di Svezia. I suoi fratelli erano il fututo re Alberto II del Belgio e la principessa Giuseppina Carlotta del Belgio (granduchessa del Lussemburgo). I suoi fratellastri erano il principe Alexandre del Belgio e le principesse Marie-Christine e Marie-Esm\u00e9ralda del Belgio, figli di Mary Lilian Baels, seconda moglie del padre Leopoldo. I suoi nonni paterni erano il re Alberto I del Belgio e la regina Elisabetta Gabriella, nata duchessa in Baviera; quelli materni il principe Carlo di Svezia e la principessa Ingeborg di Danimarca.\nLa sua infanzia fu segnata dalla morte accidentale della madre, avvenuta quando Baldovino aveva cinque anni, e dalla seconda guerra mondiale, durante la quale la famiglia reale belga fu tenuta prigioniera nel castello di Laeken dal 1940 al 1944. In seguito, i sovrani vennero deportati prima in un campo di prigionia tedesco e poi in uno austriaco, dove gli americani li liberarono nel maggio del 1945.\nDopo la guerra ci fu la \"questione reale\", che costrinse la famiglia a vivere in esilio in Svizzera fino al 1950. A seguito di un referendum popolare, il re Leopoldo III pot\u00e9 ritornare in Belgio, ma da questo stesso referendum era emerso che le Fiandre erano favorevoli al re, mentre la Vallonia non lo era. Per non dividere il paese, il re Leopoldo III abdic\u00f2, il 16 luglio del 1951, in favore del figlio maggiore Baldovino, che divenne, all'et\u00e0 di 21 anni, il quinto re dei belgi.\nMatrimonio.\nIl 15 dicembre del 1960 spos\u00f2 nella cattedrale di Bruxelles la contessa Fabiola de Mora y Arag\u00f3n (1928-2014), che divenne la regina Fabiola del Belgio. La cerimonia fu trasmessa dalla televisione, e fu la prima volta per un matrimonio della casa reale belga. Baldovino e Fabiola non ebbero figli in quanto le cinque gravidanze della regina terminarono con un aborto spontaneo. Il principe Filippo, figlio del fratello Alberto, fu designato come suo successore, e fu educato per questo scopo.\nRe dei Belgi.\nQuesti anni furono segnati in Belgio dalla secolare questione che vedeva contrapposti i sostenitori della scuola cattolica e quelli della scuola pubblica.\nSul piano internazionale ci fu la fondazione della CECA nel 1951, e della CEE nel 1957. Nel 1955 Baldovino fece un viaggio ufficiale nel Congo Belga, possedimento belga d'Africa, visitando tutte le regioni della colonia. Fu accolto dappertutto calorosamente. Cinque anni dopo questo viaggio, seppur riluttante, dovette concedere l'indipendenza al Congo a causa delle continue e incessanti rivolte nel paese contro il governo belga. Il 30 giugno 1960 Baldovino assist\u00e9 alla cerimonia d'indipendenza a Leopoldville. Al parlamento riunito in seduta comune, dopo un'ovazione (inaspettata) da parte di tutti i deputati congolesi, Baldovino fece un elogio alla colonizzazione; questo discorso fu considerato da molti come una provocazione. \nIl re proclam\u00f2 presidente della Repubblica Democratica del Congo Joseph Kasa-Vubu, il quale non tenne nessun discorso per non mancare di rispetto a quello che sebbene per poche ore era ancora il proprio sovrano; fu invece Patrice Lumumba, neo proclamato primo ministro, a tenere un discorso particolarmente duro in risposta a quello del Re. Baldovino ne rimase alquanto seccato, non essendo abituato a sentire un discorso in netta critica e avversione al proprio. Fu uno dei rarissimi casi in cui un sovrano pass\u00f2 i propri poteri a un Presidente della Repubblica e l'unico caso in cui un re presenziava direttamente alla cerimonia di indipendenza di un suo possedimento.\nIl Belgio \u00e8 una monarchia parlamentare dove il re non pu\u00f2 esprimere pubblicamente le sue opinioni senza l'approvazione del Parlamento. Baldovino ebbe un'importante influenza sui governi che si susseguirono durante i suoi quarantadue anni di regno.\nSotto il suo regno il Belgio si trasform\u00f2 in uno Stato federale. Egli difese l'unit\u00e0 del Paese, ma non pot\u00e9 impedire, nell'ambito della questione linguistica, la formazione di una frontiera linguistica (infatti il Belgio \u00e8 composto da tre regioni distinte ognuna con la propria lingua).\nMini-questione reale.\nFu un uomo profondamente credente e tutta la sua vita fu consacrata alla sua fede cristiana e alle sue convinzioni religiose, che non accett\u00f2 mai di compromettere. Nel 1990, non volendo firmare la legge favorevole all'aborto approvata dal Parlamento, espose le sue ragioni in una lettera all'allora primo ministro Wilfried Martens. Fu cos\u00ec che il Parlamento fece una particolare interpretazione dell'articolo 93 della Costituzione (art. 82 secondo la vecchia numerazione): constat\u00f2 una temporanea \"impossibilit\u00e0 di regnare\" di Baldovino, in modo tale che fosse lo stesso a promulgare, in sua vece, il provvedimento in data 3 aprile. Il 5 aprile seguente fu ristabilito nelle sue funzioni con un voto delle Camere riunite che constatarono che questa \"impossibilit\u00e0 di regnare\" aveva avuto fine. \nFondazione re Baldovino.\nNel 1976, con i fondi raccolti durante i festeggiamenti per il suo venticinquesimo anno di regno, fu istituita la \"Fondazione re Baldovino\" con l'obiettivo di migliorare le condizioni di vita della popolazione sul piano economico, sociale, culturale e scientifico.\nMorte.\nIl 31 luglio 1993 il re mor\u00ec per un attacco cardiaco mentre era in vacanza a Motril in Spagna. Il fratello Alberto gli succedette sul trono il 9 agosto con il nome di Alberto II.\nDopo la sua morte il suo nome \u00e8 stato inserito nei registri della Congregazione per le Cause dei Santi, iniziando cos\u00ec il processo di beatificazione."}
{"id": "210101", "revid": "125341342", "url": "https://it.wikipedia.org/wiki?curid=210101", "title": "Alberto II del Belgio", "text": "Biografia.\nInfanzia.\n\u00c8 il terzo figlio del re Leopoldo III del Belgio (fratello di Maria Jos\u00e9, moglie dell'ultimo re d'Italia Umberto II) e della regina Astrid di Svezia. I suoi fratelli sono re Baldovino del Belgio e la principessa Giuseppina Carlotta del Belgio (granduchessa del Lussemburgo). I suoi fratellastri sono il principe Alexandre del Belgio e le principesse Marie-Christine e Marie-Esm\u00e9ralda del Belgio, figli di Mary Lilian Baels, seconda moglie del padre Leopoldo. I suoi nonni paterni erano il re Alberto I del Belgio e la regina Elisabetta Gabriella nata duchessa in Baviera; quelli materni il principe Carlo di Svezia e la principessa Ingeborg di Danimarca. Alla sua nascita, Alberto II ricevette il titolo di principe di Liegi.\nLa sua infanzia e l'adolescenza furono segnate dalla morte accidentale della madre, il 29 agosto 1935 a K\u00fcssnacht in Svizzera, e dalla seconda guerra mondiale. Durante la guerra visse tra la Francia, la Spagna franchista ma soprattutto a Bruxelles. Il 6 giugno 1944, quando Alberto comp\u00ec dieci anni, avvenne lo Sbarco in Normandia. La famiglia reale fu imprigionata in Germania e poi in Austria, dove fu liberata il 7 giugno 1945 dalle truppe americane: questa liberazione non signific\u00f2 per\u00f2 il ritorno in patria.\nLa \u00abquestione reale\u00bb obblig\u00f2 Alberto, come tutti i membri della sua famiglia, all'esilio in Svizzera, fino al 22 luglio 1950; in quella data al padre venne consentito di tornare in Belgio in seguito a referendum popolare. L'11 agosto di quello stesso anno il Duca del Brabante, fratello maggiore di Alberto, divenne Principe reale (con delega parlamentare all'esercizio di ogni potere sovrano) e quindi re dei Belgi l'anno successivo, con il nome di Baldovino I, dopo avere giurato il 17 luglio 1951, un giorno dopo l'abdicazione di Leopoldo III.\nFratello del re e matrimonio.\nNel 1958, divenne presidente della Croce Rossa del Belgio e, nel 1962, presidente onorario dell'Ufficio belga per il commercio estero. Questa carica lo port\u00f2 a compiere numerose missioni commerciali in tutto il mondo.\nIl 2 luglio 1959 spos\u00f2 la principessa Paola Ruffo di Calabria, di famiglia nobile italiana.\nRe dei Belgi.\nIn seguito alla morte del fratello Baldovino, Alberto II prest\u00f2 giuramento il 9 agosto 1993 quale sesto re dei Belgi. Al contrario dei suoi predecessori, Alberto II regn\u00f2 su uno Stato federale, del quale firm\u00f2 la nuova Costituzione il 17 febbraio 1994.\nDurante il suo regno, Alberto II credette che il suo ruolo principale fosse di incoraggiare e sostenere l'intesa tra il nuovo stato federale, le tre regioni e le tre comunit\u00e0; nel corso del suo regno cerc\u00f2 di promuovere una migliore conoscenza delle tre lingue nazionali.\nAbdicazione.\nIl 3 luglio 2013 annunci\u00f2 tramite la televisione di stato la propria intenzione di abdicare: \"Sono entrato negli 80 anni, un'et\u00e0 mai raggiunta dai miei predecessori - ha detto - la mia et\u00e0 e la mia salute non mi permettono pi\u00f9 di esercitare le mie funzioni\" spieg\u00f2, aggiungendo che l'erede al trono Filippo \"\u00e8 ben preparato e ha tutta la mia fiducia, il futuro del Paese \u00e8 in buone mani\". Il 21 luglio, festa nazionale in Belgio, abdic\u00f2 in favore del figlio Filippo.\nNumismatica.\nAlberto II \u00e8 stato rappresentato su tutte le prime monete di euro del Belgio.\nDiscendenza.\nAlberto II e Paola Ruffo di Calabria hanno avuto tre figli:\nL'ex re ha inoltre una figlia illegittima, nata da una relazione extraconiugale con la baronessa Sibilla di Selys Longchamps:\nParentele.\nLa madre di Alberto II, la regina Astrid, era sorella di Marta di Svezia, principessa della corona di Norvegia. Entrambe erano figlie del principe di Svezia Carlo, duca di V\u00e4sterg\u00f6tland e della principessa Ingeborg di Danimarca; il padre Leopoldo III era fratello di Maria Jos\u00e9, ultima regina d'Italia, questo rende Alberto II cugino di primo grado di re Harald V di Norvegia, del principe Vittorio Emanuele di Savoia, pretendente al trono d'Italia, e delle principesse Maria Pia, Maria Gabriella e Maria Beatrice di Savoia.\nTitoli e trattamento.\nDopo la sua abdicazione in favore del figlio, Filippo, il 21 luglio 2013, viene chiamato \"Sua Maest\u00e0, re Alberto II\", la stessa forma con cui ci si riferiva a suo padre, Leopoldo III del Belgio, dopo la sua abdicazione."}
{"id": "210107", "revid": "6923", "url": "https://it.wikipedia.org/wiki?curid=210107", "title": "Alberto I del Belgio", "text": "Fu il padre dell'ultima regina d'Italia Maria Jos\u00e9 del Belgio e a partire dalla prima guerra mondiale venne soprannominato \"il Re soldato\" o \"il Re cavaliere\" per il suo ruolo in prima linea negli scontri e per l'aspetto galante e per i modi raffinati.\nBiografia.\nInfanzia.\nFiglio cadetto del principe Filippo del Belgio, conte di Fiandra e della principessa Maria di Hohenzollern-Sigmaringen, Alberto venne nominato \"principe ereditario\" nel 1905, dopo la morte del padre, e sal\u00ec al trono nel 1909, alla morte dello zio Leopoldo II.\nEssendo un figlio cadetto, Alberto ebbe modo di avere pi\u00f9 contatto con la vita reale e con il popolo, opportunit\u00e0 che gli fu molto utile quando in seguito divenne Re. Rimpianse molte volte di avere perso il fratello maggiore Baldovino. Diceva spesso: \u00abLui [Baldovino] avrebbe fatto tutto meglio di me...\u00bb.Parlava sia il fiammingo sia il vallone. N\u00e9 suo padre n\u00e9 il re Leopoldo II li conoscevano. Al contrario del padre Filippo, celebre cacciatore, detestava sia la caccia sia l'equitazione e non aveva passione neppure per la danza.\nPer tutta la vita ritenne di \u00abnon sapere abbastanza\u00bb e per questo intraprese continuamente studi sia in campo scientifico sia umanistico.\nMatrimonio.\nSpos\u00f2 il 2 ottobre del 1900, a Monaco di Baviera, Elisabetta Gabriella, duchessa in Baviera, figlia del duca Carlo Teodoro e della sua seconda moglie Maria Jos\u00e9 di Braganza, nata infanta di Portogallo.\nAlberto ed Elisabetta si erano incontrati per la prima volta nel 1897, alle esequie della Duchessa d'Alen\u00e7on, morta in un incendio a Parigi mentre cercava di prestare soccorso al Bazar de la Charit\u00e9. Elisabetta era presente al funerale come nipote della defunta, Alberto invece rappresentava la famiglia reale belga in quanto la Duchessa era suocera di sua sorella Enrichetta.\nIl loro fu un legame straordinario e molto profondo fin dall'inizio, come testimoniano le numerose lettere che si scambiarono per tutto il corso della loro vita, a partire dal giorno successivo a quello del fidanzamento ufficiale, il 30 maggio 1900.\nAnte-guerra.\nDal 1893 sino alla sua ascesa al trono paterno, il principe Alberto fu senatore di diritto presso il Senato del Belgio e, con questo incarico, pronunci\u00f2 numerosi discorsi sulla necessit\u00e0 di migliorare le infrastrutture del paese: navali, ferroviarie e stradali. Nel 1898 comp\u00ec la propria prima visita di stato all'estero, negli Stati Uniti.\nNel 1906 fond\u00f2 una scuola, l\"'\u0152uvre royale de l'Ibis\", aperta a tutti i giovani pescatori che, fino a quel momento, non avevano ricevuto nessun tipo di istruzione.\nTra tutti i rappresentanti della sua famiglia, Alberto seppe sempre distinguersi per imparzialit\u00e0 e buon giudizio, come quando nel 1909 si rec\u00f2 in visita nel Congo belga criticando violentemente la politica di spogliazione della colonia messa in opera da suo zio Leopoldo II.\nAscesa al trono.\nIl popolo belga provava molta simpatia per Alberto e per sua moglie Elisabetta, gi\u00e0 prima che essi salissero al trono e il 23 dicembre del 1909 l'enorme folla presente a Bruxelles per il giuramento riserv\u00f2 un'accoglienza particolarmente calorosa ai nuovi sovrani. Alberto I fu il primo sovrano del Belgio a prestare giuramento sia in lingua francese sia in lingua fiamminga.\nDurante i primi anni del suo regno, Alberto I si releg\u00f2 strettamente al proprio ruolo costituzionale, non mancando per\u00f2 di circondarsi di personalit\u00e0 di tendenza liberale come Jules Ingenbleek che volle quale proprio segretario, e Harry Jungbluth, capo di stato maggiore. Egli cerc\u00f2 di diminuire le distanze tra il re e il suo popolo eliminando completamente la scorta armata che solitamente lo seguiva e lo divideva dalla folla durante gli incontri pubblici.\nRe del Belgio.\nIntenzionato a rilanciare il paese, il 28 aprile 1910 il sovrano inaugur\u00f2 l'Esposizione internazionale e universale a Bruxelles chiudendola il 12 ottobre di quell'anno, mentre il 30 aprile 1910 inaugur\u00f2 il \"Mus\u00e9e du Congo belge\" a Tervuren. L'8 novembre 1910, Alberto I decise di ripristinare il tradizionale annuale discorso della corona, abbandonato da Leopoldo II. Durante questa occasione, per sottolineare la ripresa dell'evento, il Re attravers\u00f2 Bruxelles a cavallo con grande acclamazione della folla intervenuta e giunto poi al palazzo del parlamento, tenne per l'appunto un discorso che si concentr\u00f2 sull'incoraggiamento delle arti, dello sviluppo, dell'istruzione, della riforma dei contratti di lavoro e sul sistema pensionistico.\nNella primavera del 1911, il Re e la Regina intrapresero una visita di stato in Egitto, ma Alberto I dovette fare ritorno in madrepatria poco dopo perch\u00e9 il paese era in piena agitazione in seguito alla presentazione di una proposta di legge sull'istruzione, soprannominata \"la buona legge della buona scuola\", da parte del governo di Frans Schollaert. Il Re si consult\u00f2 subito col presidente del parlamento G\u00e9rard Cooreman e coi ministri di stato Auguste Beernaert e Charles Woeste e il 6 giugno tenne un incontro piuttosto acceso con lo stesso Schollaert, costringendolo il 9 giugno a rassegnare le proprie dimissioni. Col proposito di formare un nuovo governo, il sovrano fu tentato di affidare le redini dello stato a Henri Liebaert e a G\u00e9rard Cooreman, ma poi propese per Charles de Broqueville.\nSempre nel 1911, Alberto I si oppose a una proposta della Francia che suggeriva al Belgio di affittarle la riva sinistra del fiume Congo per diverse centinaia di chilometri in cambio del riconoscimento della sovranit\u00e0 belga in Congo da parte del Regno Unito. Nel 1912, come reazione, venne fondata una societ\u00e0 tedesco-britannica, di studi idrografici con lo scopo di scavare un canale artificiale fra la palude Stanley e Matadi, con l'intento di raggiungere questo scopo privatamente, camuffando gli interessi di stato, in quanto equivaleva a rimettere il passaggio al Congo in mani straniere. Ancora una volta, il Re del Belgio intervenne per salvaguardare gli interessi coloniali del proprio paese convenendo con il ministro delle colonie Jules Renkin e chiedendo dal gennaio del 1914 alla Francia di entrare a far parte con una forte quota del capitale dell'azienda, per contro bilanciare l\u2019influenza tedesca, visto che il Belgio non possedeva i fondi necessari. Questo blocc\u00f2 gli interessi delle potenze esterne sull'area.\nIn quegli anni in Europa la tensione andava sempre pi\u00f9 aumentando e i vari Paesi cominciarono a concludere alleanze in vista di una possibile guerra che avrebbe coinvolto l'Europa intera. Molto preoccupato per l'evolvere della situazione, nel 1913 Alberto si rec\u00f2 in Gran Bretagna e in Francia per ribadire la neutralit\u00e0 del Belgio e per comunicare che se vi fosse stata un'eventuale violazione di tale neutralit\u00e0, il Belgio si sarebbe difeso. Nel contempo ratific\u00f2 la legge sul servizio di leva obbligatorio, facendo passare le forze armate da 180.000 a 340.000 uomini.\nPer la sua imparzialit\u00e0 e per lo spirito neutrale che da sempre contraddistingueva il suo paese, Alberto I venne chiamato a dirimere i conflitti tra Italia e Germania e tra Uruguay e Haiti.\nPrima guerra mondiale.\nNel 1914, a seguito dell'attentato di Sarajevo, ebbe inizio la Prima guerra mondiale e gi\u00e0 dal 2 di agosto di quell'anno il Kaiser Guglielmo II di Germania lanci\u00f2 un ultimatum al Belgio, chiedendo il libero passaggio delle truppe tedesche sul suo territorio per raggiungere la Francia: se il Belgio si fosse opposto sarebbe stato considerato nemico.\nAlberto rifiut\u00f2 congiuntamente al consiglio di Charles de Broqueville e prese direttamente il comando dell'esercito mobilitando i propri uomini. Contemporaneamente, Alberto I si preoccup\u00f2 dai primi giorni di agosto del 1914 di comunicare ampiamente con la colonia del Congo belga organizzando delle comunicazioni marittime indipendenti per il Belgio al fine di mantenere le relazioni economiche tra il Belgio, le sue colonie e il resto del mondo, indipendentemente dall'evoluzione della guerra in Belgio. Il 4 agosto l'Impero tedesco invase il Belgio e, dopo un'intensa battaglia nei pressi di Liegi e Anversa, il 15 ottobre l'esercito belga si ritir\u00f2 dietro il fiume Yser e mantenne questo fronte per quattro anni, fino al 1918. Alle 10:00 del mattino di quel 4 agosto, Alberto I si rec\u00f2 al palazzo del Parlamento a Bruxelles ove tenne un discorso infiammante per i destini del Belgio nella Grande Guerra: \". Ho fede nel nostro destino\". Da un lato quest'invasione del Belgio da parte della Germania venne sentito come un fatto strano in quanto i Re belgi erano in fin dei conti membri della casata tedesca di Sassonia-Coburgo-Gotha.\nAlberto non volle seguire il governo in esilio a Sainte-Adresse e da La Panne, il piccolo lembo di Belgio rimasto libero, continu\u00f2 a comandare abilmente l'esercito contro gli invasori, visitando regolarmente il fronte per incoraggiare gli uomini e meritandosi, alla fine della guerra, l'appellativo di \"Re cavaliere\". Malgrado poi il suo coinvolgimento forzoso all'interno della guerra, Alberto I non si dimentic\u00f2 mai di essere in fin dei conti sovrano di uno stato che si era dichiarato neutrale e quindi, malgrado la formale alleanza con Inghilterra e Francia che si votavano in suo soccorso, egli non concluse alleanze favorevoli alla prosecuzione della guerra. Tuttavia egli decise di accordare il proprio sostegno a francesi e inglesi nelle battaglie in Africa Orientale Tedesca, ove le truppe coloniali belghe ottennero vittorie rilevanti a Tabora e a Mahenge.\nCome gesto estremo, nel tentativo di impegnare tutto il popolo belga nella difesa della nazione, nell'aprile del 1915 Alberto I permise a suo figlio, il principe ereditario Leopoldo, di impegnarsi nel 12\u00ba reggimento di linea, all'et\u00e0 di soli tredici anni.\nLa regina Elisabetta organizz\u00f2 tutto l'apparato dei soccorsi approntando gli ospedali per i feriti, chiedendo, anche in prima persona, il materiale necessario alla Croce Rossa e organizzando i trasporti per i rifugiati. La regina stessa rimase sempre al fianco del marito e quando si recava in Inghilterra, con la scusa di visitare i figli e i rifugiati, trasmetteva dei messaggi confidenziali del marito alle autorit\u00e0 britanniche.\nLa causa del Belgio nella prima guerra mondiale attir\u00f2 al paese le simpatie e i contributi di molti rappresentanti esteri, tra cui anche molti membri dell'aristocrazia europea come il norvegese Conte T\u00f8rring-Jettenbach, il principe Sisto di Borbone-Parma e suo fratello Francesco Saverio che combatterono come volontari nell'esercito belga.\nNel 1916 re Alfonso XIII di Spagna chiese ad Alberto I di ricevere un suo ambasciatore, il Marchese di Villalobar, il quale andava portando anche al Belgio un messaggio ricevuto dal cancelliere tedesco Bethmann Hollweg, il quale proponeva per il Belgio la firma di una pace separata che prevedesse l'alleanza del paese con la Germania in cambio dell'evacuazione militare delle truppe tedesche dal territorio belga e il risarcimento dei danni subiti. D'intesa con il proprio governo, il Re, che pure si era mostrato favorevole a un compromesso di pace, si rifiut\u00f2 di ricevere il diplomatico spagnolo preferendo mantenere intatta la propria fedelt\u00e0 agli alleati e perch\u00e9 credeva che una pace separata fosse praticamente impossibile da raggiungere per uno stato in posizione cos\u00ec delicata come il Belgio.\nIl 31 maggio 1918, Charles de Broqueville present\u00f2 le dimissioni del proprio governo, probabilmente a causa del malcontento sviluppatosi col re il quale seguitava a prendere decisioni autonomamente in campo militare senza consultare Broqueville che era pur sempre il suo ministro della guerra oltre che primo ministro. Ai primi di ottobre del 1918, il Re accett\u00f2 le dimissioni di Broqueville e gli invi\u00f2 un biglietto col riconoscimento per i servizi resi e incaric\u00f2 nel contempo G\u00e9rard Cooreman di formare un nuovo governo. Cooreman accett\u00f2 per spirito patriottico, affermando per\u00f2 che avrebbe fatto tutto il possibile per accelerare la fine delle ostilit\u00e0, preferendo per\u00f2 lasciare al sovrano l'intero potere in campo militare. Fino al 1918, Alberto I si era rifiutato di aderire alle operazioni degli alleati in comando combinato o di prendere parte a grandi offensive come quelle della Somme, di Verdun e di Passchendaele, consentendo cos\u00ec di limitare il tasso di mortalit\u00e0 dell'esercito belga a 1/50. Nel settembre 1918, quando finalmente si convinse della vittoria degli alleati dopo l'ultima vittoriosa offensiva, accett\u00f2 il comando unico degli alleati e prese parte all'offensiva contro l'esercito tedesco nelle Fiandre. Dopo due mesi di combattimenti, la vittoria nella foresta di Houthulst respinse il nemico fino a Gand e fu in quella citt\u00e0 che il sovrano venne a conoscenza della notizia che la Germania aveva firmato l'armistizio di Compi\u00e8gne.\nDopoguerra.\nAl termine della grande guerra il Belgio, rappresentato direttamente da Alberto I, ottenne dalla conferenza di pace di Versailles i possedimenti coloniali tedeschi del Ruanda e del Burundi nel 1919 e le citt\u00e0 tedesche di Eupen e Malmedy nel 1920. Ai negoziati di pace il Re difese gli interessi del Belgio, ma si distinse per la sua opposizione alla politica di umiliazione eccessiva nei confronti della Germania, intenzionato a riprendere le relazioni commerciali tra i due paesi vicini geograficamente.\nIn seguito egli destin\u00f2 tutte le sue energie alla realizzazione di grandi opere di interesse pubblico per la rinascita del paese distrutto dalla guerra. Una delle opere pi\u00f9 importanti in questo senso fu la costruzione del canale che ancora oggi collega il porto di Liegi a quello di Anversa, che porta il suo nome.\nIn campo politico, nel 1919 si tennero in Belgio le prime elezioni a suffragio universale come da tempo i socialisti del paese acclamavano. Dal 23 settembre al 13 novembre 1919 il Re, la Regina e il Principe ereditario si recarono in visita ufficiale negli Stati Uniti e durante una visita al pueblo di Isleta, nel Nuovo Messico indiano, il Re decor\u00f2 dell'Ordine di Leopoldo II padre Anton Docher, missionario cattolico belga che si era distinto grandemente per la difesa degli indiani d'America, il quale offr\u00ec in omaggio al monarca una croce d'argento e turchesi realizzata dal popolo locale. Nel 1920, il Belgio raggiunse un accordo militare con la Francia ma non riusc\u00ec a spuntarne uno simile col Regno Unito, dopo di che il sovrano belga si rec\u00f2 in visita di stato in Brasile dalla quale fece ritorno nell'ottobre del 1920.\nTornato a Bruxelles, Alberto I ricevette le dimissioni del gabinetto di governo di Delacroix e pens\u00f2 di chiamare a sostituirlo Paul Segers, ma questi rifiut\u00f2. Alberto I si rivolse dunque a Henry Carton de Wiart. Fu durante il governo di de Wiart, col sostegno del ministro del lavoro Joseph Wauters, che Alberto I appose la propria firma al \"decreto delle otto ore\" del 1921 che stabiliva un limite massimo di lavoro di otto ore al giorno per un totale di 48 ore settimanali.\nGrande crisi.\nDopo le dimissioni di Henry Carton de Wiart, seguirono delle nuove elezioni nel novembre del 1921 che portarono al governo George Theunis come primo ministro.\nNel 1923, il nuovo governo decise di prendere parte all'occupazione del fruttifero bacino minerario della Ruhr in Germania, decisamente contro il parere di Alberto I. Come conseguenza, nel marzo del 1924 Theunis consegn\u00f2 le proprie dimissioni al Re a seguito del rifiuto del Parlamento di un trattato di commercio franco-belga. Il Re, per\u00f2, rifiut\u00f2 queste dimissioni e Theunis rimase primo ministro dopo un rimpasto di governo e dietro promessa di sciogliere al pi\u00f9 presto le camere. Dopo le elezioni del 1925, Theunis avanz\u00f2 le proprie dimissioni per la seconda volta e questa volta il Re diede l'incarico di formare un nuovo governo a Emile Vandervelde, il quale tent\u00f2 invano di riunire su un terreno comune socialisti, progressisti, liberali e cattolici. Alberto I nomin\u00f2 quindi primo ministro Aloys Van de Vyvere, che costitu\u00ec un governo cattolico omogeneo che venne per\u00f2 rovesciato dopo appena dieci giorni dalla sua costituzione e che venne rimpiazzato da un governo cattolico-socialista capeggiato da Prosper Poullet.\nIl giorno delle nozze d'argento della coppia reale, il 2 ottobre 1925, Alberto I programm\u00f2 un viaggio privato in India e grandi festeggiamenti si tennero anche a Bruxelles con partecipazione sentita della popolazione.\nAll'inizio del maggio del 1926, Poullet present\u00f2 le dimissioni al Re e questi affid\u00f2 il governo a Emile Brunet. La crisi economica particolarmente grave era ormai un dato di fatto in tutta Europa e aveva influito pesantemente anche sul valore di acquisto del franco belga. Il Re quindi convoc\u00f2 al palazzo reale di Bruxelles \u00c9mile Vandervelde, Paul Hymans e Aloys Van de Vyvere, convincendoli a sostenere un governo di unit\u00e0 nazionale, affidandone la direzione a Henri Jaspar per rassicurare le fazioni conservatrici. Il 20 maggio 1926, poco dopo la formazione del governo Jaspar, il Re scrisse una lettera pubblica alla popolazione nella quale non solo espresse i propri fervidi auguri ai rappresentanti del governo per un lavoro complesso in un periodo drammaticamente difficile per tutti, ma esort\u00f2 il popolo a seguire pazientemente le direttive del governo in attesa di tempi pi\u00f9 prosperi per tutti. Questa lettera ebbe una grande risonanza positiva presso la popolazione e fu una delle garanzie della legittimit\u00e0 del governo di quell'epoca.\nUltimi anni e morte.\nNel novembre 1926, il principe Leopoldo spos\u00f2 la principessa Astrid di Svezia, coppia dalla quale nel 1927 nacque la prima figlia, Carlotta Giuseppina. Nel 1928 nuovamente la coppia reale fece visita al Congo belga.\nNel 1930, il Re prese parte ai festeggiamenti in occasione del primo centenario della costituzione dello stato del Belgio, inaugurando le fiere di Liegi e Anversa e dando il via all'escavazione dell\"'Albert canal\". A completare le celebrazioni, l'8 gennaio del 1930 la figlia Maria Jos\u00e9 spos\u00f2 a Roma, nella Cappella Paolina del palazzo del Quirinale, il principe Umberto di Savoia, figlio primogenito di Vittorio Emanuele III. Dopo la celebrazione, gli sposi vennero entrambi ricevuti dal pontefice Pio XI, il papa che l'anno prima aveva stipulato col governo italiano i Patti Lateranensi, nel quadro di un chiaro disgelo fra Italia e Vaticano.\nPurtroppo gi\u00e0 in quegli anni la situazione internazionale andava ancora una volta deteriorandosi e Alberto I che gi\u00e0 presagiva nuovi conflitti si trov\u00f2 a dover fronteggiare nuove difficolt\u00e0 interne. Jaspar consegn\u00f2 al Re le proprie dimissioni nel 1931 dopo aver introdotto una legge fallimentare sul bilinguismo nelle scuole. Il Re propose nuovamente dunque a Prosper Poullet di formare un governo ma questi declin\u00f2 l'offerta e costrinse il sovrano a rivolgersi a Jules Renkin. La nomina di Renkin in una situazione internazionale ormai agli sgoccioli che vedeva in Germania la sempre maggiore crescita dell'importanza del Partito nazista di Adolf Hitler, venne accompagnata il 20 giugno 1932 da una lettera scritta da Alberto I mentre si trovava alla conferenza di Losanna, col quale il sovrano richiamava alla solidariet\u00e0 internazionale e alla fiducia nei confronti del nuovo primo ministro e del suo operato. Renkin si dimise poco dopo su pressione dei liberali e a causa di una serie di misure impopolari sulla tassazione che port\u00f2 avanti presso la popolazione e in parlamento. Al suo posto ancora una volta venne nominato Charles de Broqueville il quale dovette occuparsi anche della questione dei collaborazionisti con l'esercito tedesco durante l'occupazione del Belgio nel corso della prima guerra mondiale.\nAppassionato di scienza, fond\u00f2 nel 1928 il \"Fondo nazionale della ricerca scientifica\" (FNRS). Attento ai problemi linguistici che cominciavano a dividere il paese, favor\u00ec l'ingresso della lingua fiamminga nell'Universit\u00e0 di Gand, nel 1930. I suoi interessi culturali furono molto ampi e, con la regina Elisabetta, fu amico e sostenitore di artisti, scienziati, scrittori e musicisti.\nAlberto era un appassionato scalatore, sport considerato da lui come disciplina formatrice sia per il corpo sia per lo spirito, a cui per\u00f2 aveva potuto dedicarsi solo dopo il matrimonio in quanto i genitori erano contrari a che lui lo praticasse. Aveva a lungo frequentato soprattutto le Dolomiti ed i versanti italiani delle Alpi Occidentali, scalandone le vette pi\u00f9 impegnative, sino ad essere annoverato tra i membri del Club Alpino Accademico Italiano. Fu proprio questa sua passione a essergli fatale: il sovrano mor\u00ec infatti in un incidente alpinistico il 17 febbraio del 1934, scalando una vetta vicino a Namur.\n\u00c8 inumato, con i suoi antenati, nella Cripta Reale della chiesa di Nostra Signora di Laeken.\nDiscendenza.\nDal matrimonio con Elisabetta nacquero tre figli:"}
{"id": "210109", "revid": "466539", "url": "https://it.wikipedia.org/wiki?curid=210109", "title": "Eliza Dushku", "text": "Biografia.\nEliza Dushku nasce a Watertown, nel Massachusetts, il 30 dicembre del 1980, figlia di Philip R. Dushku, un insegnante albanese originario di Coriza, giunto negli Stati Uniti da ragazzo con la propria famiglia, amministratore presso le Boston Public Schools, e di Judith \"Judy\" Rasmussen, una docente di scienze politiche statunitense di origini danesi ed inglesi. Ha tre fratelli maggiori, Aaron, Benjamin (nato il 5 febbraio 1976) e Nate, che \u00e8 un modello e attore. Frequent\u00f2 la Beaver Country Day School a Chestnut Hill e si diplom\u00f2 alla Watertown High School. Nel 2005 visit\u00f2 la famiglia del padre in Albania dopo essere stata personalmente invitata dal presidente albanese; mentre si trovava l\u00ec visit\u00f2 anche la comunit\u00e0 albanese del Kosovo. Ha un'aquila albanese tatuata dietro il collo.\nIl suo esordio nel mondo del cinema risale al 1992 nel film \"Calde notti d'estate\" (\"That Night\"). Nell'anno seguente ha lavorato in altri film hollywoodiani come \"Voglia di ricominciare\" al fianco di Leonardo DiCaprio e Robert De Niro e anche con Arnold Schwarzenegger in \"True Lies\" nel 1994. Nel 2000 partecipa nel film \"Ragazze nel pallone\" nel ruolo di Missy, nel 2001 ai provini della serie televisiva \"Streghe\" per il ruolo di Paige Matthews, andato poi a Rose McGowan.\nIl suo nome \u00e8 legato al personaggio di Faith Lehane, interpretato nella serie tv \"Buffy l'ammazzavampiri\" e nello \"spin-off\" \"Angel\". Ha anche interpretato il personaggio di Tru Davies nel telefilm \"Tru Calling\", di cui \u00e8 la protagonista, interrotto nel 2005 dopo i primi sei episodi della seconda stagione. Come spesso accade, la carriera televisiva le ha impedito di averne una cinematografica continuativa. La Dushku, infatti, \u00e8 rimasta lontana dal grande schermo per circa tre anni. Eliza ha anche partecipato, come protagonista, alla nuova serie televisiva \"Nurses\" conosciuta ancora come \"Philidelphia General\" del network televisivo americano Fox. Sfortunatamente la Fox ha deciso di non mandare in onda la serie a causa dello scarso gradimento ottenuto dall'episodio pilota. Nel 2007 ha girato ben cinque film: \"On Broadway\", \"Nobel Son - Un colpo da Nobel\", \"Open Graves\", \"The Alphabet Killer\" e \"Sex &amp; Breakfast\" e anche un episodio pilota per una nuova serie televisiva. Dopo il successo di \"Nobel Son - Un colpo da Nobel\" il regista Randall Miller ha deciso di scritturare Eliza in un altro suo progetto, \"Bottle Shock\" (2008).\nIl 31 ottobre 2007 la Dushku ha accettato il ruolo di protagonista nella serie televisiva ideata da Joss Whedon intitolata \"Dollhouse\", le cui riprese sono iniziate il 23 aprile 2008, e ha debuttato negli Stati Uniti d'America il 13 febbraio 2009. Eliza \u00e8 apparsa come guest star nel nono episodio della seconda stagione di \"Ugly Betty\" nei panni di Cameron Ashlock. Il film \"The Alphabet Killer\" ha avuto una distribuzione limitata ad alcune sale americane il 7 novembre 2008, mentre in Italia \u00e8 stato presentato in anteprima al Ravenna Nightmare Film Festival. Nel 2008 Eliza ha girato anche il thriller drammatico \"The Coverup\", affiancata da Gabriel Mann e John Savage; la pellicola \u00e8 stata presentata all'Austin Film Festival il 18 ottobre 2008. L'horror \"Open Graves\" \u00e8 stato proiettato in anteprima all'evento \"Semana Internacional de Cine Fantastico Estepona\" ed \u00e8 approdato direttamente in TV sul canale americano Syfy il 19 settembre 2009.\nInizio di carriera.\nEliza attir\u00f2 l'attenzione degli agenti del casting quando aveva dieci anni. Fu scelta alla fine di una ricerca di cinque mesi per tutta l'America di una ragazzina che potesse addirsi al ruolo della protagonista Alice, nel film \"Calde notti d'estate\" con Juliette Lewis. Nel 1993, la Dushku ebbe il ruolo di Pearl con Robert De Niro e Leonardo DiCaprio in \"Voglia di ricominciare,\" un ruolo che le apr\u00ec molte porte. L'anno successivo recit\u00f2 la parte della giovane figlia di Arnold Schwarzenegger e Jamie Lee Curtis in \"True Lies\". Ebbe anche parti come la figlia di Paul Reiser in \"Mariti imperfetti\", Cindy Johnson con Halle Berry e Jim Belushi in \"In corsa con il sole\", cos\u00ec come in altri film.\nEliza prese una pausa dalla recitazione per finire i suoi studi al liceo. \u00c8 stata ammessa alla George Washington University a Washington e alla Suffolk University a Boston, dove la madre insegna scienze politiche, dopo avere lavorato a Dakar, in Senegal.\nRuoli successivi.\nDopo avere completato il liceo Eliza ritorn\u00f2 a recitare con il ruolo di Faith Lehane in \"Buffy l'ammazzavampiri\". Anche se inizialmente pianificato essere un ruolo per il quinto episodio, il personaggio divenne cos\u00ec popolare che rimase per tutta la durata della terza stagione e ritorn\u00f2 nella quarta in due episodi, dopo di che il resto della storia fu presentata come parte della prima stagione delle serie \"spin-off\" di \"Buffy l'ammazzavampiri\", \"Angel\". Pentita, Faith ritorn\u00f2 come un'eroina in alcuni episodi successivi di \"Angel\" e negli ultimi cinque episodi di \"Buffy l'ammazzavampiri\". I produttori le hanno offerto un ruolo in una serie TV, \"Faith\", dove Eliza avrebbe dovuto esserne la protagonista. \u00c8 stata realizzata una puntata del telefilm chiamata \"Pilot\", ma Eliza poi lasci\u00f2 la serie per fare \"Tru Calling\". Successivamente fu inondata da lettere di ammiratori provenienti da legioni di prigionieri. Lei disse:\nNel 2000 Eliza recit\u00f2 in \"Soul Survivors\", e successivamente nella commedia di \"cheerleader\" \"Ragazze nel pallone\" con Kirsten Dunst, che fu un gran successo. Nel 2001 apparve in \"Un ragazzo tutto nuovo\" con DJ Qualls e \"Colpevole d'omicidio\" con Robert De Niro e James Franco. Questo film fu seguito maggiormente da un'audience costituita da adulti. Lo stesso anno Kevin Smith invit\u00f2 l'attrice a fare parte del cast di \"Jay &amp; Silent Bob... Fermate Hollywood!\", dove recit\u00f2 assieme a Shannon Elizabeth, Ali Larter, Ben Affleck e Shannen Doherty.\nNel 2003 Eliza apparve in \"Wrong Turn\", un film horror in cui ebbe il ruolo principale, e \"The Kiss\" una commedia. Iniziando quello stesso anno recit\u00f2 anche nelle serie TV, \"Tru Calling\", dove aveva il ruolo del personaggio principale, la studentessa di medicina Tru Davies. Non potendo diventare subito dottoressa, Tru \u00e8 costretta a trovare lavoro in un obitorio cittadino dove scopre di avere il potere di \"rivivere\" il giorno precedente da capo per poter salvaguardare la vita di quei defunti che non erano ancora destinati a morire e condurre i criminali sotto l'azione della giustizia.\nLe sono stati proposti molti ruoli come \"ragazza cattiva\" in diversi film e ha colto tutte le opportunit\u00e0. In un'intervista con \"Maxim\" nel maggio del 2001 Eliza parla cos\u00ec dei suoi ruoli: \"\u00c8 facile recitare la parte di una ragazza cattiva: fai semplicemente tutto quello che ti \u00e8 stato detto di non fare, e non ci si deve preoccupare delle conseguenze, perch\u00e9 \u00e8 solo finzione.\"\nLa Dushku recit\u00f2 in una produzione off-Broadway, intitolata \"Dog Sees God\" dal dicembre 2005, la parte della \"sorella di Van\", un personaggio correlato a Lucy dall'originale \"Peanuts\", una commedia su cui si basa la produzione. Lasci\u00f2 nel febbraio 2006 assieme ad altri membri del cast.\nEbbe il ruolo della protagonista in \"Nurses\", una commedia della Fox ambientata in un ospedale. Apparve nel video musicale dei Simple Plan, \"I'm Just a Kid\", e nel video dei Nickelback \"Rockstar\".\nHa dato anche la voce in qualit\u00e0 di doppiatrice in varie produzioni di videogiochi, come \"Yakuza\", \"Saints Row 2\" e \"Wet\".\nDal 2005.\nIl 1\u00ba ottobre 2005 annunci\u00f2 al Wizard World Boston la partecipazione al film \"Nobel Son\", in cui recitava con Alan Rickman, Danny DeVito, Bill Pullman e Peter Boyle. Il film fu lanciato al Tribeca Film Festival del 2007. Un altro progetto fu \"On Broadway\", un film creato nella sua citt\u00e0 natale, Boston, proiettato in molti film festival e vincitore di sei premi.\nLa rivista \"Variety\" ha annunciato il 2 agosto 2006 che Eliza avrebbe recitato con Macaulay Culkin in \"Sex &amp; Breakfast\", una commedia scritta e diretta da Miles Brandman. Il film \u00e8 uscito a Los Angeles il 30 novembre 2007 e in DVD il 22 gennaio 2008. Ha recitato in \"Open Graves\", un horror-thriller del 2008 su un gioco satanico assieme a Mike Vogel. Ha avuto il ruolo del personaggio principale in \"The Coverup\" e \"The Alphabet Killer\", basato su un fatto di cronaca degli anni Settanta trasportato nella contemporaneit\u00e0, e diretto da Rob Schmidt, con cui l'attrice aveva precedentemente recitato in \"Wrong Turn\".\nHa recitato insieme a Alan Rickman, Bill Pullman, Chris Pine e Rachel Taylor nel drammatico \"Bottle Shock\" di Randall Miller, che l'aveva gi\u00e0 diretta in \"Nobel Son\". Il 26 agosto 2007, la Dushku firm\u00f2 un contratto con la Fox Broadcasting e 20th Century Fox. Come indicato nel contratto, lo studio ha organizzato anche i costumi per l'attrice.\nIl 31 ottobre \u00e8 stato annunciato che Eliza abbia convinto Joss Whedon, famoso per avere creato \"Buffy\" e le serie di \"Firefly\", a creare un nuovo show chiamato \"Dollhouse\". Eliza ha il ruolo della protagonista, Echo.\nPremi.\n\u00c8 stata nominata due volte nel 2004 per un Teen Choice Award al Teen Choice Awards per \"Tru Calling\" e per un Saturn Award ricevuto dalla Academy of Science Fiction, Fantasy &amp; Horror Films al 30th Saturn Awards come migliore attrice di serie TV per \"Tru Calling\". Nel 2008 ha vinto anche un premio come miglior attrice protagonista in un film horror per la sua performance in \"The Alphabet Killer\".\nDoppiatrici italiane.\nNelle versioni in italiano dei suoi film, Eliza Dushku \u00e8 stata doppiata da:"}
{"id": "210112", "revid": "287204", "url": "https://it.wikipedia.org/wiki?curid=210112", "title": "Nozze di sangue (dramma)", "text": "Nozze di sangue (\"Bodas de Sangre\") \u00e8 un dramma teatrale in tre atti scritto da Federico Garc\u00eda Lorca nel 1933 e ispirato a un fatto di cronaca avvenuto a N\u00edjar in Andalusia nel 1928.. \nTrama.\nLa Madre, una possidente a cui sono stati uccisi il marito e un figlio in una faida, discute con il figlio superstite del prossimo matrimonio di quest'ultimo con una giovane contadina che frequenta ormai da tre anni. La Madre \u00e8 un po' perplessa perch\u00e9 ha sentito che la ragazza ha avuto un corteggiatore, ma ammette che ha una buona reputazione. Poco dopo la Vicina ne d\u00e0 conferma ma, facendole sapere che il vecchio pretendente \u00e8 sposato da due anni con una cugina della giovane, le rivela che si tratta di Leonardo dei Felix, un membro della famiglia rivale, sebbene ancora bambino all'epoca della faida.\nNonostante ci\u00f2 Madre e figlio, futuro Sposo, si presentano dal Padre della futura Sposa portando ricchi doni per accordarsi sulle nozze imminenti. La giovane accetta di buon grado il matrimonio, ma Leonardo, nonostante abbia Moglie e un figlio, le gira ancora intorno e questo la turba.\nIl giorno delle nozze, alla festa sono presenti i parenti dello Sposo e quelli della Sposa, quindi anche la cugina con Leonardo. La Sposa, manifestando stanchezza si apparta dicendo allo Sposo di aver bisogno di un breve riposo. Ben presto per\u00f2 ci si accorge che la Sposa \u00e8 scomparsa e la Moglie di Leonardo, gi\u00e0 insospettita e gelosa, dice di averla vista fuggire sul cavallo abbracciata con lui. Lo Sposo, montato su un cavallo, va ad inseguirli e dietro di lui anche i suoi parenti.\nIn un bosco, attraversato da alcuni Boscaioli, dalla Luna e poi da una Mendicante che a un certo punto conduce lo Sposo verso il suo destino, Leonardo e la Sposa rivelano il loro reciproco impossibile amore e si rassegnano alla Morte.\nMa la Sposa torner\u00e0, illibata, a confrontarsi con la Madre e a piangere i due uomini che, accoltellatisi a vicenda, sono morti per lei.\nRappresentazioni e trasposizioni.\nLa tragedia fu rappresentata per la prima volta l'8 marzo 1933 al teatro Beatriz di Madrid dalla compagnia di Josefina D\u00edaz de Artigaz.\nIn Italia fu portata in scena per la prima volta a Roma il 4 maggio 1939 al teatro delle Arti per la regia di Anton Giulio Bragaglia.\nUna versione per la radio con Lina Volonghi nella parte della Madre e Giulio Bosetti in quella dello Sposo fu curata dal regista Mario Ferrero nel 1960. Fra gli altri interpreti: Rina Morelli, Valeria Moriconi, Luigi Vannucchi.\nNel 1974 Antonio Gades realizz\u00f2 il balletto \"Nozze di sangue\" eseguito al teatro Olimpico di Roma il 2 aprile di quell'anno, mentre nel 1981 collabor\u00f2 con il regista Carlos Saura che gir\u00f2 la versione cinematografica.\nTra gli adattamenti per il cinema, i film \"Bodas de sangre\" del 1938 diretto dal regista argentino Edmundo Guibourg e \"La novia\" del 2015 diretto da Paula Ortiz."}
{"id": "210113", "revid": "1226", "url": "https://it.wikipedia.org/wiki?curid=210113", "title": "MKSEARCH", "text": ""}
{"id": "210114", "revid": "547034", "url": "https://it.wikipedia.org/wiki?curid=210114", "title": "Leopoldo I del Belgio", "text": "Dopo la Guerra d'indipendenza greca (1821-1832), a Leopoldo fu offerta la corona di Grecia, ma rifiut\u00f2, ritenendolo troppo precario. Successivamente, per\u00f2, Leopoldo accett\u00f2 la sovranit\u00e0 del nuovo Regno del Belgio nel 1831. Il governo belga offr\u00ec il titolo a Leopoldo grazie ai suoi rapporti diplomatici con le case reali di tutta Europa, e poich\u00e9 era sostenuto dall'Inghilterra e quindi non era affiliato ad altre potenze (come la Francia, che si riteneva avesse ambizioni territoriali in Belgio) che avrebbero potuto minacciare l'equilibrio europeo creato dal Congresso di Vienna del 1815.\nLeopoldo prest\u00f2 giuramento come re dei Belgi il 21 luglio 1831, un evento commemorato ogni anno come \"giornata nazionale belga\". Il suo regno fu segnato dai tentativi dei Paesi Bassi di riconquistare il Belgio e, in seguito, dalla divisione politica interna tra liberali e cattolici. Come protestante, Leopoldo fu considerato liberale e incoraggi\u00f2 la modernizzazione economica, svolgendo un ruolo importante nell'incoraggiare la creazione della prima ferrovia del Belgio nel 1835 e nella successiva industrializzazione. Come risultato delle ambiguit\u00e0 nella Costituzione belga, Leopoldo fu in grado di espandere leggermente i poteri del monarca durante il suo regno. Ebbe anche un ruolo importante nel fermare la diffusione delle rivoluzioni del 1848 in Belgio. Mor\u00ec nel 1865 e gli succedette suo figlio Leopoldo II del Belgio.\nNel corso della sua vita Leopoldo I ebbe modo di amare profondamente l'Italia per la sua cultura classica ed il suo paesaggio. Risiedette, infatti, per parte della sua vita a Villa Giulia, presso Bellagio, sua residenza sul lago di Como.\nBiografia.\nInfanzia.\nLeopoldo nacque a Coburgo, nel piccolo ducato tedesco di Sassonia-Coburgo-Saalfeld, il 16 dicembre 1790. Era l'ultimogenito del duca Francesco Federico di Sassonia-Coburgo-Saalfeld e della sua seconda moglie, la principessa Augusta di Reuss-Ebersdorf. Nel 1826, la Sassonia-Coburgo acquis\u00ec la citt\u00e0 di Gotha dal vicino Ducato di Sassonia-Gotha-Altenburg e rinunci\u00f2 a Saalfeld in Sassonia-Meiningen, diventando Sassonia-Coburgo-Gotha.\nCarriera militare nelle guerre napoleoniche.\nNel 1795, ancora bambino, si trasfer\u00ec in Russia sotto la protezione della sorella Giuliana, promessa in sposa e poi moglie del granduca Konstantin Pavlovi\u010d Romanov, fratello dello zar Alessandro I. In quello stesso anno Leopoldo venne nominato colonnello del Reggimento della guardia imperiale russa Izmajlovskij e, sette anni pi\u00f9 tardi, fu promosso al grado di maggiore generale.\nNel 1806, dopo la conquista del Regno di Sassonia e del Ducato di Sassonia-Coburgo-Saalfeld da parte delle truppe napoleoniche, soggiorn\u00f2 brevemente a Parigi alla corte di Napoleone I. Leopoldo rifiut\u00f2 il grado di aiutante che gli venne offerto dall'imperatore dei Francesi per unirsi alla Russia di Alessandro I, partecipando con lo zar all'incontro di Erfurt del 1808 con Napoleone. In qualit\u00e0 di colonnello di cavalleria, pur non avendo esperienze pratiche di comando, prese parte alla campagna del 1813, partecipando alle battaglie di L\u00fctzen, Bautzen e di Lipsia contro le truppe del Bonaparte. Queste battaglie gli valsero, nel 1815 al termine delle guerre napoleoniche, il titolo di generale di divisione e poi Maresciallo di Russia e l'anno successivo quello di maresciallo di campo del Regno Unito.\nAderendo alla moda dell'epoca, in questi stessi anni divenne massone e, nell'ottobre del 1813, ricevette la cerimonia d'iniziazione per mano di Rodolphe-Abraham Schiferli, cavaliere Rosacroce del capitolo della loggia \"Zur Hoffnung\" di Berna, in Svizzera, allora appartenente al Grande Oriente di Francia ed oggi parte della Gran Loggia Svizzera Alpina. Venne elevato al grado di Maestro il 9 dicembre di quello stesso anno e reso membro onorario della loggia svizzera.\nPrimo matrimonio.\nIl 2 maggio del 1816 spos\u00f2, nella residenza di Carlton House, a Londra, la principessa del Galles Carlotta Augusta di Hannover, unica erede legittima del principe reggente Giorgio di Hannover, futuro re Giorgio IV.\nIl 5 novembre del 1817 la principessa Carlotta partor\u00ec un bambino morto e lei stessa mor\u00ec il giorno successivo, presumibilmente a causa di una grave emorragia. Se la principessa fosse rimasta in vita, probabilmente sarebbe divenuta regina del Regno Unito alla morte di suo padre e lo stesso Leopoldo avrebbe assunto il ruolo di Principe consorte (che poi sar\u00e0 ricoperto da suo nipote Alberto) e mai sarebbe stato prescelto quale re dei Belgi. Malgrado la morte di Carlotta, il principe reggente Giorgio IV volle garantire ugualmente al principe Leopoldo di Sassonia-Coburgo-Gotha il titolo di \"Altezza Reale\" nella monarchia britannica con un Order in Council datato 6 aprile 1818.\nRelazione con Caroline Bauer.\nNel 1828 e nel 1829, Leopoldo venne coinvolto in una relazione romantica durata diversi mesi con l'attrice Caroline Bauer. Questa era cugina del suo consigliere, il barone Christian Friedrich von Stockmar. Caroline si rec\u00f2 in Inghilterra per alcuni mesi con la madre e prese residenza stabile a Longwood House, di poco distante da Claremont House dove abitava ormai stabilmente Leopoldo. La relazione venne fatta concludere in breve tempo e gi\u00e0 nel 1829 l'attrice e sua madre erano tornate a Berlino. \nMolti anni pi\u00f9 tardi, in alcune memorie pubblicate dopo la sua morte, la donna dichiar\u00f2 che ella aveva contratto con Leopoldo un matrimonio morganatico e le aveva concesso il titolo di \"Contessa di Montgomery\", matrimonio di cui ad ogni modo non si trova riscontro nei documenti d'epoca. I motivi circa l'interruzione di questa relazione secondo gli storici sono da ricercarsi nel fatto che Leopoldo fosse tra i candidati al neonato trono di Grecia e che come tale fosse sconveniente per un Principe nella sua posizione avere un'amante non di rango.\nRifiuto della corona di Grecia.\nA seguito della guerra d'indipendenza greca contro l'Impero ottomano, a Leopoldo fu offerto il trono di Grecia a seguito del Protocollo di Londra del febbraio 1830. Sebbene inizialmente mostrasse interesse per la posizione, Leopoldo alla fine rifiut\u00f2 l'offerta il 17 maggio 1830. Il ruolo successivamente sarebbe stato accettato da Otto di Wittelsbach nel maggio 1832, che govern\u00f2 fino alla sua deposizione definitiva nell'ottobre 1862.\nIndipendenza del Belgio.\nAlla fine dell'agosto 1830, i ribelli delle province meridionali (l'odierno Belgio) del Regno Unito dei Paesi Bassi si sollevarono contro il dominio olandese. Le potenze internazionali riunite a Londra accettarono di sostenere l'indipendenza del Belgio, anche se gli olandesi si rifiutarono di riconoscere il nuovo stato.\nNel novembre del 1830 fu istituito in Belgio un Congresso nazionale per creare una costituzione per il nuovo stato. I timori di un \"dominio di massa\" associato al repubblicanesimo dopo la rivoluzione francese del 1789, nonch\u00e9 l'esempio della recente rivoluzione liberale di luglio in Francia, portarono il Congresso a decidere che il Belgio sarebbe stato una monarchia costituzionale popolare.\nRicerca di un monarca.\nLa scelta dei candidati per la posizione di monarca fu una delle questioni pi\u00f9 controverse affrontate dai rivoluzionari. Il Congresso rifiut\u00f2 di prendere in considerazione qualsiasi candidato della casa reale dei Paesi Bassi di Orange-Nassau. Alcuni orangisti speravano di offrire la posizione a re Guglielmo I o a suo figlio, Guglielmo, principe d'Orange, che avrebbero portato all'unificazione del Belgio con i Paesi Bassi attraverso un'unione personale, come con il Lussemburgo. Le grandi potenze temevano anche che un candidato di un altro stato potesse rischiare di destabilizzare l'equilibrio internazionale e avevano fatto pressioni per un candidato neutrale.\nAlla fine il Congresso fu in grado di redigere una lista. Le tre possibilit\u00e0 percorribili furono percepite come Eugenio di Beauharnais, nobile francese e figliastro di Napoleone; Augusto di Leuchtenberg, figlio di Eugenio, e Luigi, duca di Nemours, che era il figlio del re di Francia Luigi Filippo. Tutti i candidati erano francesi e la scelta tra loro era principalmente tra il bonapartismo di Beauharnais o di Leuchtenberg e il sostegno alla Monarchia di luglio di Luigi Filippo. Il Re dei Francesi si rese conto che la scelta di entrambi i bonapartisti poteva essere il primo passo di un colpo di Stato contro di lui, ma che suo figlio sarebbe stato inaccettabile per le altre potenze europee sospettose delle intenzioni francesi. Nemours rifiut\u00f2 l'offerta. Senza una scelta definitiva in vista, cattolici e liberali si unirono per eleggere Erasmo Luigi Surlet de Chokier, un nobile belga minore, come reggente per acquistare pi\u00f9 tempo per una decisione definitiva nel febbraio 1831.\nLeopoldo di Sassonia-Coburgo era stato proposto in una fase iniziale, ma era stato abbandonato a causa dell'opposizione francese. I problemi causati dai candidati francesi e l'accresciuta pressione internazionale per una soluzione portarono al suo riesame. Il 22 aprile fu finalmente contattato da una delegazione belga a Marlborough House per offrirgli ufficialmente il trono. Leopoldo, tuttavia, era riluttante ad accettare.\nAscesa al trono.\nIl 17 luglio 1831, Leopoldo viaggi\u00f2 da Calais in Belgio, entrando nel paese a De Panne. Viaggiando verso Bruxelles, fu accolto con entusiasmo patriottico lungo il suo percorso. Il 26 giugno del 1831, Leopoldo I giur\u00f2 fedelt\u00e0 alla Costituzione e venne incoronato a Bruxelles presso la chiesa di Saint Jacques-sur-Coudenberg il seguente 21 luglio, data divenuta in seguito festa nazionale. Solo due settimane pi\u00f9 tardi, il 2 agosto, i Paesi Bassi invasero il Belgio, costringendo il nuovo Re a chiedere subito l'aiuto di Inghilterra e Francia. Questi tentativi di riscossa continuarono fino al 1839, anno in cui anche i Paesi Bassi riconobbero definitivamente l'indipendenza del Belgio ratificando il trattato di Londra del 1831. Come riconoscimento per il grande aiuto prestato, Leopoldo I decise di prendere in moglie Luisa d'Orl\u00e9ans, figlia del re Luigi Filippo di Francia.\nL'intronizzazione \u00e8 generalmente utilizzata per segnare la fine della rivoluzione e l'inizio del Regno del Belgio e viene celebrata ogni anno come festa nazionale belga.\nSecondo matrimonio.\nLeopoldo spos\u00f2 il 9 agosto del 1832 Luisa d'Orl\u00e9ans, figlia del re Luigi Filippo di Francia e della regina Maria Amalia di Borbone-Napoli. Per potere sposare la principessa francese Leopoldo dovette rompere il suo precedente matrimonio con l'attrice Karoline Bauer contratto il 2 luglio del 1829 senza cerimonia religiosa n\u00e9 pubblica.\nRe del Belgio.\nMeno di due settimane dopo l'ascesa al trono di Leopoldo, il 2 agosto, i Paesi Bassi invasero il Belgio, avviando la Campagna dei dieci giorni. Il piccolo esercito belga fu travolto dall'assalto olandese e fu respinto. Di fronte a una crisi militare, Leopoldo fece appello alla Francia per il supporto. I francesi avevano promesso il loro sostegno e l'arrivo della loro Arm\u00e9e du Nord in Belgio costrinse gli olandesi ad accettare una mediazione diplomatica e si ritirarono al confine prebellico. Gli scontri continuarono per otto anni, ma nel 1839, i due paesi firmarono il trattato di Londra, stabilendo l'indipendenza del Belgio.\nLeopoldo era generalmente insoddisfatto della quantit\u00e0 di potere assegnata al monarca nella Costituzione belga, e cerc\u00f2 di estenderlo ovunque la Costituzione fosse ambigua o poco chiara mentre evitava generalmente il coinvolgimento nella politica ordinaria.\nIl regno di Leopoldo I fu anche segnato da una crisi economica che dur\u00f2 fino alla fine degli anni cinquanta del XIX secolo. All'indomani della rivoluzione, gli olandesi avevano chiuso la Schelda alle spedizioni belghe, il che significava che il porto di Anversa era effettivamente inutile. \nLa regina Luisa Maria mor\u00ec di tubercolosi l'11 ottobre 1850, all'et\u00e0 di 38 anni. \nIl Re si rispos\u00f2 religiosamente ma non civilmente con Caroline Lacroix, rendendo cos\u00ec il matrimonio non riconosciuto dalla legge, il 12 dicembre 1909 sul letto di morte. Ebbero due figli illegittimi.\nLeopoldo ebbe anche due figli, Georgio e Arturo, dalla sua amante Arcadie Meyer (nata Claret). Giorgio Federico di Eppinghoven nacque nel 1849, e Arturo di Eppinghoven nacque nel 1852. Su richiesta di Leopoldo, nel 1862, entrambi ereditarono il titolo nobiliare di \"Barone\" accordato alla loro madre dal duca Ernesto II di Sassonia-Coburgo-Gotha perch\u00e9 il governo belga non intendeva riconoscere un titolo nobiliare \"ad hoc\" per nobilitare l'amante del monarca.\nDiplomazia.\nLeopoldo fu un abilissimo diplomatico, sfrutt\u00f2 il suo prestigio personale e le sue relazioni familiari per consolidare l'indipendenza belga contro le ambizioni prussiane e, in seguito, anche francesi (l'imperatore Napoleone III di Francia a partire dal 1852, minacciava di annettere il Belgio alla Francia).\nNel 1840, Leopoldo organizz\u00f2 il matrimonio di sua nipote Vittoria, figlia di sua sorella Vittoria di Sassonia-Coburgo-Saalfeld, con suo nipote, il principe Alberto, figlio di suo fratello il duca Ernesto I di Sassonia-Coburgo-Gotha. Vittoria, regina del Regno Unito a partire dal 1837, mantenne da allora sempre in grandissima considerazione lo zio Re dei Belgi al quale si rivolse come uno dei suoi consiglieri. Abbondantissima la loro corrispondenza a testimonianza del fatto che la nipote tenne in grandissima considerazione i preziosi consigli dello zio. Tra gli altri matrimoni che Leopoldo I promosse o condizion\u00f2 ricordiamo quello del nipote Ferdinando nel 1836 con la regina Maria II del Portogallo, quello del 1853 col matrimonio tra il figlio ed erede Leopoldo e Maria Enrichetta d'Asburgo-Lorena nonch\u00e9 quello del 1857 tra la figlia Carlotta e l'arciduca Massimiliano d'Austria, instaurando con queste due ultime unioni stretti legami con la casata imperiale austriaca.\nNell'ambito del governo del proprio regno, nel 1842 Leopoldo tent\u00f2 senza successo di far approvare una legge per la regolazione del lavoro delle donne e dei bambini. Prov\u00f2 a colonizzare alcune aree del Sudamerica ed invi\u00f2 una contributo militare belga al fianco delle truppe francesi contro le truppe repubblicane nella spedizione in Messico ove suo genero Massimiliano divenne imperatore e con lui ascese al trono anche sua figlia Carlotta. Nel febbraio del 1848, contribu\u00ec a mantenere la pace restando neutrale durante gli avvenimenti rivoluzionari che sconvolsero l'Europa, pur non potendo nulla contro la detronizzazione del suocero Luigi Filippo dal trono francese.\nAppassionato di modernit\u00e0 tecnologiche e grazie all'apporto copioso di carbone estratto dalle miniere del Belgio, Leopoldo I inaugur\u00f2 il 5 maggio del 1835 la prima linea ferroviaria dell'Europa continentale: univa Bruxelles a Malines.\nMorte.\nLeopold mor\u00ec a Laeken vicino a Bruxelles il 10 dicembre 1865, all'et\u00e0 di 74 anni. I suoi funerali si svolsero il 16 dicembre. \u00c8 sepolto nella Cripta Reale nella chiesa di Nostra Signora di Laeken, vicino a Luisa d'Orl\u00e9ans. Gli succedette suo figlio, Leopoldo II del Belgio, di 30 anni, che govern\u00f2 fino al 1909.\nCommemorazione.\nUn certo numero di navi della marina belga sono state nominate in suo onore, tra cui Leopoldo I, una fregata acquisita dal Belgio nel 2007. Il suo monogramma \u00e8 raffigurato sulla bandiera della citt\u00e0 fiamminga di Leopoldsburg. La sua figura \u00e8 apparsa anche sui francobolli e sulle monete commemorative emesse dalla sua morte.\nDiscendenza.\nDa Carlotta Augusta del Galles, sua prima moglie, Leopoldo ebbe:\nDal suo matrimonio con Luisa d'Orl\u00e9ans nacquero quattro figli:\nDalla sua amante Arcadie Claret (1826-1897), il Re ebbe inoltre altri due figli:\nentrambi ereditarono il titolo nobiliare di Barone accordato alla loro madre dal duca Ernesto II di Sassonia-Coburgo-Gotha perch\u00e9 il governo belga non intendeva riconoscere un titolo nobiliare \"ad hoc\" per nobilitare l'amante del monarca."}
{"id": "210115", "revid": "838137", "url": "https://it.wikipedia.org/wiki?curid=210115", "title": "F\u00e9d\u00e9ration Internationale de Volleyball", "text": "La F\u00e9d\u00e9ration Internationale de Volleyball, nota con la sigla FIVB, \u00e8 la federazione internazionale che governa lo sport della pallavolo e del beach volley. Fondata nel 1947 a Parigi, dal 1984 ha sede a Losanna, Svizzera.\nLa FIVB \u00e8 un'associazione di federazioni nazionali, con 222 affiliati nel 2020. \u00c8 l'organizzatrice ufficiale di varie competizioni internazionali, tra cui la World League, il World Grand Prix e i mondiali maschili e femminili.\nStoria.\nLa federazione internazionale di pallavolo fu fondata nel corso di un congresso costituente che si svolse a Parigi dal 18 al 20 aprile 1947, a cui parteciparono quattordici federazioni nazionali provenienti da cinque continenti: Belgio, Brasile, Cecoslovacchia, Egitto, Francia, Italia, Paesi Bassi, Polonia, Portogallo, Romania, Ungheria, Uruguay, USA e Jugoslavia.\nIl francese Paul Libaud fu eletto primo presidente della FIVB, e Parigi venne scelta come sede della nuova organizzazione. Il congresso defin\u00ec i principali obiettivi della neonata federazione: promuovere la pallavolo in tutto il mondo, unificare le regole del gioco, organizzare competizioni internazionali, e ottenere l'inserimento della pallavolo alle Olimpiadi.\nDue anni dopo, nel 1949, venne organizzato il primo campionato mondiale maschile. Nel 1952 vennero istituiti anche i mondiali femminili. Nel 1957 il CIO inser\u00ec la pallavolo nel programma olimpico, a partire dai Giochi del 1964. Nel 1969 prese il via la Coppa del Mondo.\nNel frattempo il numero di affiliati alla FIVB cresceva progressivamente. Dai 14 membri iniziali del 1947 era salito a 45 nel 1955, a 89 nel 1964, a 101 nel 1968, a 120 nel 1978, a 160 nel 1986 fino a superare i 200 membri nel corso degli anni 1990, grazie anche alle nuove nazioni nate nell'Europa dell'Est.\nIl 1984 fu un anno di svolta per la FIVB. Libaud, ormai settantenne, rassegn\u00f2 le dimissioni dopo 37 anni di presidenza, e come suo successore venne eletto il messicano Rub\u00e9n Acosta Hern\u00e1ndez. Nello stesso anno la sede della federazione venne spostata da Parigi a Losanna, in Svizzera, per essere pi\u00f9 vicina alla sede del CIO.\nSotto la presidenza Acosta la FIVB ha adottato una politica aggressiva, a volte criticata, di promozione e \"spettacolarizzazione\" della pallavolo a livello mondiale. Le regole del gioco sono state modificate a pi\u00f9 riprese per andare incontro alle esigenze televisive e per ampliare pubblico e praticanti. Nel 1990 venne lanciata la World League, torneo annuale tra le migliori nazionali maschili; nel 1993 part\u00ec l'equivalente femminile, il World Grand Prix. La Coppa del Mondo venne trasformata in un torneo di qualificazione per le Olimpiadi.\nContemporaneamente la FIVB ha promosso la pratica del beach volley, la variante della pallavolo giocata sulla sabbia. Il primo torneo ufficialmente riconosciuto dalla FIVB si svolse sulla spiaggia di Ipanema, a Rio de Janeiro, nel 1987. Nel 1992 venne istituito all'interno della FIVB un dipartimento apposito per il beach volley. Nel 1994 il CIO riconobbe al beach volley lo \"status\" di sport olimpico, a partire dai Giochi di Atlanta nel 1996.\nDal 2013, viene istituito un nuovo torneo giovanile per squadre nazionali, sia maschile che femminile, a cui partecipano pallavolisti con un'et\u00e0 pari o inferiore ai 23 anni.\nOrganizzazione.\nLa FIVB \u00e8 un'associazione di federazioni nazionali, con 222 affiliati nel 2020 ripartiti in cinque confederazioni continentali:\nFIVB 20th Century Awards.\nNel 2001 vennero stabiliti i migliori giocatori, allenatori e squadre del ventesimo secolo. La decisione venne presa da un panel composto da 12 esperti, seguendo le migliaia di nominations fatte dal pubblico.\nCollegamenti esterni.\n "}
{"id": "210117", "revid": "889014", "url": "https://it.wikipedia.org/wiki?curid=210117", "title": "FIVB", "text": ""}
{"id": "210119", "revid": "1226", "url": "https://it.wikipedia.org/wiki?curid=210119", "title": "Sarcofagi paleocristiani", "text": ""}
{"id": "210122", "revid": "514736", "url": "https://it.wikipedia.org/wiki?curid=210122", "title": "Carlo Teodoro del Belgio", "text": "Biografia.\nInfanzia.\nCarlo Teodoro era figlio secondogenito del futuro re Alberto I dei Belgi e della regina Elisabetta Wittelsbach, nata duchessa in Baviera.\nI suoi nonni paterni erano il conte Filippo di Fiandra e la principessa Maria di Hohenzollern-Sigmaringen; quelli materni il duca in Baviera Carlo Teodoro e la sua seconda moglie Maria Jos\u00e9 di Braganza, nata infanta di Portogallo.\nTrascorse la sua infanzia con il fratello maggiore Leopoldo, futuro re dei belgi con il nome di Leopoldo III, e la sorella minore Maria Jos\u00e9, futura regina d'Italia. Il suo ambiente familiare fu amorevole e stimolante. Il padre, da amante della cultura quale era, trasmise ai figli la sua passione per il sapere e i tre fratelli ricevettero cos\u00ec un'educazione non convenzionale, fatta di frequenti viaggi all'estero e di numerose e varie letture sia classiche che contemporanee. Erano sempre circondati da musicisti, scrittori e scienziati, per la maggior parte amici intimi della famiglia reale.\nNel 1910, anno successivo all'incoronazione dei genitori, fu concesso a Carlo il titolo di \"Conte di Fiandra\". Nel 1917 le potenze della Triplice Intesa gli offrirono il trono della Grecia, dopo la partenza del re Costantino I, giudicato troppo \"germanofilo\", ma re Alberto rifiut\u00f2 l'offerta fatta al figlio.\nPrima guerra mondiale.\nQuando nell'agosto del 1914 i tedeschi invasero il Belgio, Carlo Teodoro e i fratelli furono trasferiti in Inghilterra presso l'amico di famiglia lord Curzon, dove vennero ospitati per quasi tutta la durata della guerra.\nIl principe in seguito consegu\u00ec la sua formazione militare presso la Royal Navy, fino al 1926, quando fece rientro in Belgio.\nSeconda guerra mondiale.\nNel 1940, allo scoppio della seconda guerra mondiale, Carlo Teodoro partecip\u00f2 alla \"Campagna dei diciotto giorni\". Dopo la resa del Belgio, rimase per tutta la durata del conflitto a Bruxelles.\nQuando il 6 giugno del 1944 il fratello e la sua famiglia vennero deportati, Carlo si nascose in una piccola fattoria nei pressi di Sart-lez-Spa fino al settembre successivo, quando il Belgio venne liberato. Il re venne tenuto prigioniero, prima in Germania e poi in Austria, fino al 1945; Carlo nel frattempo venne nominato reggente del paese dalle Camere riunite il 20 settembre del 1944.\nReggenza.\nGli anni della reggenza furono caratterizzati dalla ricostruzione del sistema economico, politico e sociale distrutti a seguito dell'occupazione tedesca. L'economia del Belgio si riprese grazie agli aiuti forniti con il Piano Marshall.\nIn questo periodo vennero prese importanti decisioni, che influenzarono direttamente i decenni successivi. Nel 1944 fu istituito il Benelux e, negli anni successivi, il Belgio divenne membro fondatore dell'ONU nel 1945, della NATO nel 1949 e del Consiglio d'Europa sempre nel 1949.\nNel 1948, in occasione delle elezioni parlamentari, fu concesso per la prima volta il voto alle donne.\nIl fatto politico interno pi\u00f9 importante del dopo guerra, per il Belgio, fu la \"questione reale\". Con questo nome vengono designati gli eventi politici che ebbero luogo tra il 7 maggio 1945 e il 17 luglio 1951. Ebbero origine dal comportamento tenuto dal re Leopoldo III durante la seconda guerra mondiale e dal suo secondo matrimonio con Mary Lilian Baels, azioni ritenute assai discutibili da parte del popolo belga. Il Belgio visse in questi anni un clima di generale e diffusa violenza, che sfoci\u00f2 in una serie di insurrezioni e di attentati che ebbero il culmine nel luglio del 1950. La \"questione\" termin\u00f2 con l'abdicazione del re in favore del figlio Baldovino, che sal\u00ec al trono con il nome di Baldovino I.\nVita privata.\nCarlo, che aveva esercitato le prerogative reali fino al ritorno del fratello dall'esilio in Svizzera il 20 luglio del 1950, dopo quella data si ritir\u00f2 a vita privata nel possedimento reale di Raversijde, vicino ad Ostenda, dove si dedic\u00f2 alla pittura con il nome di \"Carlo di Fiandra\" (Karel van Vlaanderen).\nNel 1961 rinunci\u00f2 definitivamente al vitalizio che in precedenza gli era stato accordato dal Parlamento.\nIl 14 settembre del 1977 spos\u00f2, solo con rito religioso, Jacqueline Peyrebrune.\nUltimi anni e morte.\nGli ultimi anni della sua vita furono segnati dalla causa processuale che l'oppose al suo vecchio \"Consiglio finanziario\", che, secondo lui, l'aveva ingannato e rovinato finanziariamente.\nNel 1980 riusc\u00ec a riscattare la villa di Raversijde, che venne trasformata dalla moglie, dopo la sua morte, nel \"M\u00e9morial Prince Charles\".\nCarlo Teodoro mor\u00ec il 1\u00ba giugno del 1983 presso l'ospedale di Ostenda. Una settimana dopo si svolsero i funerali di Stato a Bruxelles, segnati dall'assenza del fratello Leopoldo e della consorte, la principessa Lilian di R\u00e9thy.\nIl principe Carlo \u00e8 inumato, come i suoi antenati, nella Cripta reale della chiesa di Nostra Signora di Laeken."}
{"id": "210123", "revid": "1226", "url": "https://it.wikipedia.org/wiki?curid=210123", "title": "Le toilette in Giappone", "text": ""}
{"id": "210127", "revid": "1919892", "url": "https://it.wikipedia.org/wiki?curid=210127", "title": "Battaglia di Punta Stilo", "text": "La battaglia di punta Stilo del 9 luglio 1940 tra le navi della Royal Navy britannica e della Royal Australian Navy contro la Regia Marina italiana, svoltasi nelle acque del Mar Ionio a sud-est di Punta Stilo, fu il primo scontro in mare tra Italia e Inghilterra del secondo conflitto mondiale e vide la pi\u00f9 alta concentrazione d'armamenti navali durante tutto il conflitto nel Mar Mediterraneo.\nPremessa.\nSi tratt\u00f2 uno scontro consensuale ma accidentale, perch\u00e9 entrambi i comandanti superiori decisero di darsi battaglia dopo che la loro missione principale si era conclusa o, nel caso degli inglesi, era stata posposta. La battaglia fu infatti il risultato di due operazioni di scorta a convogli.\nIl convoglio italiano era composto da 5 navi da trasporto che, il 6 luglio, da Napoli si sarebbero dirette a Bengasi; il carico principale erano 70 carri armati, richiesti dal maresciallo Rodolfo Graziani per iniziare l'offensiva contro le truppe britanniche..\nPer dare la scorta a tale convoglio diretto in Libia, la Regia Marina era in mare con le seguenti forze (non tutti i cacciatorpediniere elencati presero parte alla battaglia, ma tutti viaggiarono con la flotta):\nAmmiraglio di squadra Inigo Campioni\nAmmiraglio di squadra Bruto Brivonesi\nAmmiraglio di divisione Alberto Marenco di Moriondo\nIncrociatori leggeri:\nAmmiraglio di divisione Luigi Sansonetti\nAmmiraglio di divisione Antonio Legnani\nIncrociatori leggeri:\nAmmiraglio di squadra Riccardo Paladini\nIncrociatore pesante:\nAmmiraglio di divisione Pellegrino Matteucci\nIncrociatori pesanti:\nAmmiraglio di divisione Carlo Cattaneo\nIncrociatori pesanti:\nLa flotta britannica era invece uscita, con lo scopo di proteggere il passaggio di due convogli da e per Malta, con le seguenti forze:\nViceammiraglio sir John Tovey\nIncrociatori:\nViceammiraglio sir Andrew Cunningham\nCorazzata: \nCacciatorpediniere:\nViceammiraglio Henry Pridham-Wippel\nCorazzate:\nPortaerei\nCacciatorpediniere:\nAlle 0:40 dell'8 luglio, Supermarina inform\u00f2 la flotta italiana che, secondo le intercettazioni radio delle 20:00 del giorno precedente, una flotta britannica era stata localizzata circa 60 miglia a nord di Res el Tin ed un secondo gruppo a circa 45 miglia ad occidente del primo, entrambi diretti a Malta.\nIl primo avvistamento della flotta britannica avvenne alle prime luci dell'8 luglio ad opera di una formazione di bombardieri S.M.81 del 39\u00ba Stormo dell'Aeronautica dell'Egeo - AEGE di ritorno da una missione di bombardamento su Alessandria d'Egitto.\nIntanto da Gibilterra part\u00ec una manovra diversiva della flotta inglese, al comando dell'ammiraglio James Somerville.\nPartirono le corazzate HMS Hood (51), HMS Revenge (06) e HMS Valiant (02), la portaerei HMS Ark Royal (91), gli incrociatori leggeri HMS Enterprise (D52), HMS Emerald (D66), HMS Arethusa (26) e tredici cacciatorpediniere. Supermarina, venuta a conoscenza dei movimenti, li valut\u00f2 come un'azione diversiva. Fu ordinato quindi di attaccare questa formazione solo con la Regia Aeronautica (28 S.M.79 dell'8\u00ba Stormo da Villacidro e dall'aeroporto di Alghero-Fertilia e 20 SM 79 del 32\u00ba Stormo dall'aeroporto di Decimomannu) ; durante uno di questi attacchi il caccia HMS Escort (H66), colpito dai bombardieri, fu poi affondato dal Guglielmo Marconi (sommergibile) l'11 luglio, quando era vicino a Gibilterra.\nNel frattempo l'Aeronautica dell'Egeo, dopo aver localizzato la formazione inglese, attacc\u00f2 con bombardieri S.M.79 e S.M. 81 tra le 10.00 e le 18.40, quasi sempre da una altezza di circa 3.000 metri, con bombe da 100 e da 250 kg.\nAlle 18.30 venne colpito l'incrociatore HMS Gloucester (62) (34 S.M.81 e S.M.79 del 39\u00ba Stormo, 34\u00ba Gruppo, 31\u00ba Gruppo di Rodi e molti altri bombardieri della 5\u00aa Squadra aerea della Libia), al quale fu distrutta la direzione di tiro principale e danneggiato il timone. A causa di questi problemi non parteciper\u00e0 alla battaglia con le navi italiane.\nInoltre alle 14.40 due idrovolanti CANT Z.506, partiti dall'aeroporto di Tobruch, avvistarono la flotta inglese ed iniziarono a seguirla.\nDa parte britannica si era a conoscenza dei movimenti italiani dalle 15.10, quando la formazione era stata scoperta da un idrovolante Short S.25 Sunderland inglese.\nL'avvicinamento.\nIl messaggio delle 00:40 fu letto dall'ammiraglio Inigo Campioni, comandante la squadra, alle 01.50. Campioni decise allora di cambiare gli ordini alle sue navi, dirottando il convoglio diretto a Bengasi da una rotta di 147\u00b0 su rotta 180\u00b0, con un possibile cambio di destinazione per Tripoli, mentre il gruppo Pola avrebbe dovuto predisporsi per un ricongiungimento con il gruppo Cesare alle 05.30. All'alba, due ricognitori IMAM Ro.43 lanciati dalla IV Divisione Incrociatori avrebbero dovuto esplorare una zona tra le 90 e le 140 miglia dall'ammiraglia, con un raggio di 100 miglia da questa.\nLa squadra italiana si dovette privare di un buon numero di cacciatorpediniere che, ai limiti dell'autonomia, dovettero far rotta per i porti siciliani per fare rifornimento di carburante.\nLe due flotte incrociarono in direzione nord-nord-ovest per tutta la mattinata convergendo gradualmente.\nAlle 12:00, quando le due flotte si trovavano a circa 90 miglia di distanza, l'ammiraglio Andrew Cunningham decise di lasciare la \"Royal Sovereign\", pi\u00f9 lenta con i suoi 23 nodi di velocit\u00e0 massima, e la portaerei \"Eagle\" in posizione arretrata.\nNel frattempo, alle 11:45 per poi ripetersi alle 15:45, 15 biplani Fairey Swordfish furono lanciati dalla \"Eagle\" contro la squadra da battaglia italiana, senza successo.\nIl primo avvistamento da parte italiana si ebbe alle 13:30 ad opera di un CANT Z.501 della ricognizione marittima partito da terra, in seguito al quale Campioni ordin\u00f2 il decollo di 3 idrovolanti da 3 incrociatori leggeri che, individuata a loro volta la flotta nemica, informarono con estrema precisione circa la composizione, posizione e velocit\u00e0.\nGli incrociatori dell'ammiraglio John Tovey si schierarono a ventaglio circa 10 miglia a prua della \"Warspite\" ed alle 15:10 uno di questi, il \"Neptune\", rilev\u00f2 le unit\u00e0 italiane.\nAlle 15:05 la VII Divisione Incrociatori italiana accost\u00f2 per circa 70\u00b0, puntando decisamente verso la squadra britannica, portandosi a poco pi\u00f9 di 20.000 metri dal nemico.\nLo scontro.\nAlle 15:15 i quattro incrociatori italiani aprirono il fuoco contro gli incrociatori della Forza A dell'ammiraglio John Tovey, che poco dopo risposero al fuoco.\nAlle 15:20 lo scambio balistico termin\u00f2 ed i caccia cambiarono rotta per portarsi nella loro posizione tattica in squadra. Alle 15:30 anche gli incrociatori cominciarono ad assumere rotte divergenti, allontanandosi verso le rispettive navi ammiraglie.\nIntorno alle 15:23 le due corazzate italiane e gli incrociatori pesanti cambiarono nuovamente rotta, puntando decisamente contro i britannici.\nAlle 15:52 la \"Giulio Cesare\" apr\u00ec il fuoco contro la \"Warspite\" ad una distanza di circa 26.000 metri, mentre la \"Conte di Cavour\" avrebbe aspettato la \"Malaya\", ed eventualmente la \"Royal Sovereign\", nel frattempo rimasta indietro a causa della sua lentezza. Alle 15:53 anche la \"Warspite\" apr\u00ec il fuoco. Durante questo scambio, una salva lunga della \"Cesare\" danneggi\u00f2 lievemente i caccia \"Hereward\" e \"Decoy\".\nAlle 15:45 la \"Malaya\" si un\u00ec al fuoco, ma la distanza era troppo elevata.\nAlle 15:55 il \"Trento\" apr\u00ec il fuoco contro la \"Warspite\", mentre il \"Bolzano\" era ingaggiato in uno scontro con gli incrociatori dell'ammiraglio John Tovey, che rapidamente stavano convergendo in copertura delle corazzate. Nello scambio, un proiettile da 381\u00a0mm della \"Warspite\" colp\u00ec la \"Giulio Cesare\" nel fumaiolo poppiero, attraversandolo ed andando ad esplodere sul ponte. Il proiettile, innescato dall'impatto con il fumaiolo, esplose senza penetrare il ponte, limitando i danni; le schegge causarono l'incendio di una riservetta per un cannone antiaereo da 37\u00a0mm, causandone l'esplosione. I locali macchine vennero invasi dal fumo, costringendo allo spegnimento di quattro delle otto caldaie. La velocit\u00e0 scese gradatamente a 18 nodi e la nave perse l'energia elettrica per circa 30 secondi, venendo raggiunta dalla \"Conte di Cavour\". In breve il fumo venne evacuato e le caldaie riattivate, riportando la nave in condizioni idonee al combattimento. Nel frattempo, per\u00f2, alle 16:04 i due gruppi avevano rotto il contatto, portandosi quasi nello stesso momento su rotte divergenti. La \"Malaya\" continu\u00f2 il fuoco per qualche minuto, per poi convergere anch'essa sulla sua ammiraglia.\nLe due squadre rientrarono alle proprie basi senza danni significativi. Nelle ore successive, ripetuti attacchi dell'aviazione italiana vennero portati sia verso le navi inglesi che verso quelle italiane, a causa di una non corretta identificazione dei bersagli da parte dei piloti, ma nessuna bomba and\u00f2 a segno\nLa battaglia di Punta Stilo fu l'unico caso nella seconda guerra mondiale in cui corazzate italiane si trovarono in diretto contatto balistico con similari unit\u00e0 britanniche.\nGi\u00e0 in questo scontro si palesarono gravi carenze tattiche della Regia Marina: eccessiva dispersione delle salve ed inadeguata cooperazione tattica con la Regia Aeronautica.\nNel complesso lo scontro pu\u00f2 essere giudicato come un pareggio tattico, senza n\u00e9 vincitori n\u00e9 vinti, ma fu una sconfitta operativa per la Regia Marina, che negli ultimi anni aveva pianificato la difesa del Mediterraneo centrale come una trappola, basata su aerei e sommergibili, da tendere alle eventuali forze nemiche che si fossero avventurate nell'area allo scopo di menomarne la superiorit\u00e0. A Punta Stilo la Regia Marina manc\u00f2 di conseguire risultati decisivi, pur essendo in condizioni estremamente favorevoli, tanto che l'ammiraglio Eberhard Weichold, capo del collegamento militare tedesco a Roma, sostenne che la marina italiana aveva \"mancato la sua ora decisiva\"\nAlla battaglia dedic\u00f2 un grande e dettagliato trittico il pittore Gino Albieri, che era imbarcato su alcune unit\u00e0 della marina militare, per disegnare dal vero navi ed equipaggi impegnati nel conflitto."}
{"id": "210128", "revid": "242434", "url": "https://it.wikipedia.org/wiki?curid=210128", "title": "Liocorno", "text": ""}
{"id": "210129", "revid": "228587", "url": "https://it.wikipedia.org/wiki?curid=210129", "title": "Aqualung", "text": ""}
{"id": "210130", "revid": "767487", "url": "https://it.wikipedia.org/wiki?curid=210130", "title": "Oulujoki", "text": "Il sistema fluviale dell'Oulujoki (lett. \"Fiume di Oulu\") costituisce il fiume principale delle regioni finlandesi dell'Ostrobotnia settentrionale e del Kainuu.\nLe zone orientali del Kainuu, cos\u00ec come le citt\u00e0 di Kuhmo, Sotkamo e Kajaani giacciono sul \"ramo di Kuhmo\", mentre le citt\u00e0 pi\u00f9 settentrionali di Suomussalmi, Hyrynsalmi, Ristij\u00e4rvi e Paltamo giacciono sul \"ramo di Hyrynsalmi\". Questi due cosiddetti rami sono composti da percorsi fluviali che si allargano in piccoli laghi per ritornare quindi fiumi prima di immettersi nell'Ouluj\u00e4rvi (lett. \"lago di Oulu\"). Nella parte meridionale del lago si trova il paese di Vuolijoki mentre a ovest del fiume, nei pressi del paese di Vaala si trova l'emissario del lago, il vero e proprio Oulujoki. Nella regione del Kainuu solo sola citt\u00e0 di Puolanka giace nella parte principale dell'area fluviale del fiume Kiiminkijoki.\nL'Oulujoki \u00e8 il percorso fluviale finlandese pi\u00f9 conosciuto per il trasporto del catrame, sebbene la produzione ed esportazione del catrame si siano praticamente esaurite nel momento in cui il materiale per costruzione della chiglia delle navi \u00e8 cambiato dal legno al metallo. Dopo il paese di Vaala, lungo l'Oulujoki si trovano i paesi dell'Ostrobotnia Occidentale di Utaj\u00e4rvi, Muhos e l'abolito \"distretto dell'Oulujoki\". La foce del fiume nel Golfo di Botnia \u00e8 costituita dalla pi\u00f9 grande citt\u00e0 della Finlandia settentrionale, Oulu.\nL'Oulujoki \u00e8 completamente chiuso da dighe per la produzione dell'energia elettrica. I salmoni che in precedenza popolavano il fiume non possono pi\u00f9 risalirlo; recenti tentativi di ripopolazione hanno portato nel fiume pesci pregiati come la trota e il lucioperca. La pesca commerciale nel fiume \u00e8 comunque di basso profilo, ma vi \u00e8 una discreta presenza di trappole per la pesca di sperlano e coregone. Il bacino fluviale \u00e8 importante per l'eutrofizzazione delle campagne, per la produzione di torba, per l'industria della carta e per gli scarichi della citt\u00e0."}
{"id": "210131", "revid": "114286129", "url": "https://it.wikipedia.org/wiki?curid=210131", "title": "Effetto corona", "text": "L'effetto corona o scarica effetto corona \u00e8 un fenomeno per cui una corrente elettrica fluisce tra un conduttore a potenziale elettrico elevato ed un fluido neutro circostante, generalmente aria.\nSi manifesta quando il gradiente di potenziale supera un determinato valore sufficiente a provocare la ionizzazione del fluido isolante ma insufficiente perch\u00e9 si inneschi un arco elettrico.\nUna volta ionizzato, il fluido diventa plasma e conduce elettricit\u00e0.\nIl circuito elettrico si chiude quando la carica elettrica trasportata dagli ioni giunge lentamente al punto di potenziale di riferimento del generatore, solitamente la terra.\nSe l'oggetto ad alto potenziale ha una parte appuntita, la densit\u00e0 di carica tende ad essere maggiore in quest'area, quindi il campo elettrico in corrispondenza risulta maggiore e l'aria circostante si porta ad un potenziale maggiore rispetto ad altre zone, per un fenomeno noto come potere disperdente delle punte, o \"effetto punta\".\nPer questo l'effetto corona pu\u00f2 manifestarsi limitatamente in prossimit\u00e0 delle punte ma non su altre parti del conduttore. Da qui la ionizzazione pu\u00f2 estendersi oppure no, in dipendenza dell'acutezza della punta. Se la ionizzazione continua ad aumentare invece di stabilizzarsi, si pu\u00f2 aprire una via di plasma verso il punto a potenziale neutro fino all'innesco di una scintilla o di un arco.\nLa produzione dell'effetto corona implica generalmente l'utilizzo di due elettrodi, uno appuntito per aumentare la ionizzazione (la punta di un ago o un filo sottile) ed uno a bassa curvatura (una placca o la terra stessa).\nAssociato all'effetto corona si pu\u00f2 avere emissione di luce, produzione di ozono e rumore caratteristico.\nTipi.\nLa corona pu\u00f2 essere positiva oppure negativa, corrispondentemente alla polarit\u00e0 del potenziale dell'elettrodo appuntito.\nLa fisica delle corone positive e negative \u00e8 fortemente differente. Questa differenza \u00e8 dovuta alla diversa massa delle particelle che trasportano la carica nei due casi, elettroni oppure ioni positivi, in cui solo i primi sono in grado di indurre ionizzazione per collisione anelastica nelle condizioni di temperatura e pressione ambiente.\nGli elementi in comune sono:\nLa formazione della corona inizia con un processo spontaneo e relativamente raro di ionizzazione di una molecola di aria per esempio dovuto alla fotoeccitazione o a radiazione di fondo. In questo evento viene creato uno ione positivo ed un elettrone.\nSe ci\u00f2 avviene in una regione di alto gradiente di potenziale, gli ioni positivi vengono attratti o respinti dall'elettrodo appuntito, in funzione della polarit\u00e0 della corona, mentre gli elettroni sono attratti o respinti in direzione opposta, e ci\u00f2 impedisce la ricombinazione delle particelle.\nGli elettroni, accelerati dal campo in cui viaggiano, spesso collidono anelasticamente con atomi neutri e possono ionizzarli.\nIl campo elettrico separa e accelera gli elettroni liberati dall'atomo ionizzato, che possono a loro volta ionizzare altri atomi.\nQuesto processo a catena detto \"effetto valanga\" o breakdown a valanga, causa la formazione di una densa nube di elettroni a partire da un singolo evento iniziale.\nDiversi meccanismi possono sostenere questo processo, creando valanga dopo valanga, fino a mantenere una corona costante.\nUna sorgente secondaria di elettroni \u00e8 comunque sempre necessaria, poich\u00e9 gli elettroni vengono accelerati dal campo in una direzione; la valanga cio\u00e8 procede linearmente da o verso l'elettrodo.\nIl meccanismo predominante di produzione secondaria degli elettroni dipende dalla polarit\u00e0 della corona, ma in entrambi i casi l'energia emessa come fotoni dalla valanga iniziale \u00e8 usata per ionizzare molecole e generare altri elettroni da accelerare. La differenza \u00e8 nella sorgente degli elettroni.\nCorona positiva.\nPropriet\u00e0.\nLa corona positiva si manifesta come plasma uniforme lungo e attorno al conduttore. Si presenta spesso con una fluorescenza bianca/azzurra con molta emissione nell'ultravioletto. L'uniformit\u00e0 \u00e8 dovuta al meccanismo di scarica a valanga descritto pi\u00f9 avanti.\nA parit\u00e0 di geometria e potenziale dell'elettrodo, la corona positiva \u00e8 un po' pi\u00f9 piccola di quella negativa, ci\u00f2 a causa della mancanza di una regione di non-ionizzazione tra le zone interna ed esterna. Nella corona positiva \u00e8 presente un numero molto inferiore di elettroni liberi tranne che nella zona immediatamente vicina all'elettrodo appuntito: approssimativamente un millesimo della densit\u00e0 elettronica ed un centesimo del numero totale di particelle.\nLa minore quantit\u00e0 di particelle \u00e8 per\u00f2 collocata in una regione ad alto potenziale, mentre nella corona negativa molti elettroni sono dispersi in un'area a basso potenziale pi\u00f9 esterna.\nNe consegue che nelle applicazioni dove si richiedano elettroni ad alta energia l'utilizzo dell'effetto corona positivo \u00e8 pi\u00f9 adatto. Il numero di elettroni \u00e8 inferiore, ma \u00e8 superiore il numero di particelle con energia elevata.\nDinamica.\nLa formazione della corona positiva prende l'avvio da un evento di ionizzazione esogena in una regione di alto gradiente di potenziale.\nGli elettroni prodotti dalla ionizzazione sono attratti dall'elettrodo appuntito e gli ioni positivi respinti da esso. Per effetto di collisioni anelastiche sempre pi\u00f9 vicine all'elettrodo appuntito, sempre pi\u00f9 molecole vengono ionizzate in un effetto a valanga.\nNella corona positiva gli elettroni secondari, causa di ulteriore effetto valanga, sono prodotti nel fluido stesso, in una regione esterna al plasma. La loro produzione \u00e8 causata dalla ionizzazione prodotta da fotoni emessi dal plasma durante i continui processi di diseccitazione.\nGli elettroni liberati dal gas neutro vengono attratti verso l'elettrodo positivo ed entrano nella regione del plasma alimentando ulteriormente l'effetto valanga.\nDal meccanismo descritto si comprende che la corona \u00e8 divisa in due regioni, concentriche attorno alla punta. La regione interna contiene elettroni ionizzanti e ioni positivi a formare il plasma, ed \u00e8 sede dell'effetto valanga.\nLa zona esterna \u00e8 costituita essenzialmente da ioni positivi in lenta deriva verso l'elettrodo piatto assieme, nella zona di interfaccia, ad elettroni liberati dai fotoni e in moto accelerato verso il plasma.\nLa parte interna \u00e8 chiamata \u201cregione del plasma\u201d, quella esterna \u201cregione unipolare\u201d.\nCorona negativa.\nPropriet\u00e0.\nLa corona negativa si presenta non uniforme, variabile in relazione alle caratteristiche superficiali del conduttore e delle irregolarit\u00e0 nella curvatura. Spesso appare come a \"batuffoli\" sulle punte, dove il numero di batuffoli dipende dalla intensit\u00e0 del campo.\nLa forma di una corona negativa \u00e8 il risultato del processo di emissione secondaria di elettroni nel processo a valanga, descritto nel paragrafo seguente.\nLa corona negativa appare di dimensioni maggiori rispetto a quella positiva poich\u00e9 gli elettroni possono allontanarsi maggiormente dalla zona di ionizzazione e cos\u00ec il plasma pu\u00f2 estendersi oltre.\nIl numero totale di elettroni e la densit\u00e0 di questi \u00e8 molto maggiore che nella corona positiva, ma si tratta prevalentemente di particelle a bassa energia, prodotte in una regione a basso gradiente di potenziale e quindi poco accelerate.\nTuttavia per molte reazioni la maggiore densit\u00e0 elettronica incrementa la frequenza delle reazioni, mentre le reazioni che richiedono alta energia avvengono ad un ritmo minore.\nL'effetto corona \u00e8 un efficiente generatore di ozono, e una corona negativa ne genera in quantit\u00e0 molto maggiore di una positiva, poich\u00e9 le reazioni che producono questo gas avvengono ad energie relativamente inferiore ma ad un tasso molto pi\u00f9 rapido.\nDinamica.\nLa formazione di una corona negativa \u00e8 pi\u00f9 complessa della formazione di una positiva. Come in quest'ultima, la formazione inizia con un evento di ionizzazione esogena che produce elettroni primari, seguito da un processo a valanga.\nGli elettroni emessi dal gas neutro non sono in grado di sostenere il processo in una corona negativa e alimentare il processo a valanga poich\u00e9 il movimento generale delle particelle avviene in allontanamento dall'elettrodo appuntito.\nNella corona negativa il processo predominante nel generare elettroni secondari \u00e8 quello fotoelettrico sulla superficie dell'elettrodo stesso.\nIl lavoro di estrazione degli elettroni (l'energia richiesta per strappare la particella dalla superficie) \u00e8 notevolmente inferiore all'energia di ionizzazione alle condizioni di temperatura e pressione ordinarie, facendo di questo processo una fonte illimitata di elettroni secondari in queste condizioni. Anche in questo caso l'energia di estrazione \u00e8 fornita dai fotoni prodotti dalla deionizzazione di atomi nel plasma.\nIl coinvolgimento del gas ionizzato come sorgente di elettroni, che avviene nella corona positiva, \u00e8 ostacolato nella corona negativa anche dalla presenza di una nube di cariche positive attorno all'elettrodo appuntito.\nIn sintesi, nella corona positiva gli elettroni sono generati nel gas circostante la zona del plasma e la valanga elettronica procede dall'esterno verso l'interno.\nNella corona negativa gli elettroni sono prodotti dall'elettrodo e gli elettroni secondari viaggiano verso l'esterno.\nCome ulteriore caratteristica della corona negativa, gli elettroni proiettati verso l'esterno incontrano molecole neutre e si combinano con molecole elettronegative (come ossigeno e vapore acqueo) producendo ioni negativi.\nQuesti ioni sono quindi attratti dall'elettrodo piatto chiudendo il circuito elettrico.\nLa corona negativa pu\u00f2 essere suddivisa in tre zone stratificate intorno alla punta. Nella zona interna elettroni ad alta energia cinetica collidono anelasticamente con atomi neutri e producono l'effetto valanga, mentre nella zona esterna gli elettroni (prevalentemente a bassa energia) si combinano con atomi neutri per creare ioni negativi.\nNella zona intermedia gli elettroni si combinano per formare ioni, ma normalmente hanno un'energia insufficiente per iniziare il processo a valanga e rimangono nel plasma, contribuendo alla miscela di cariche opposte presenti e alle particolari reazioni che vi avvengono.\nNella regione esterna \u00e8 presente solamente un flusso di ioni negativi e, in decremento allontanandosi, elettroni liberi, diretto verso l'elettrodo positivo.\nLe due regioni interne sono insieme la regione del plasma. Quella interna \u00e8 plasma ionizzante, l'intermedia \u00e8 plasma non ionizzante. La regione esterna \u00e8 nota come regione unipolare.\nLa corona negativa pu\u00f2 mantenersi in un fluido comprendente molecole elettronegative, in grado di catturare gli elettroni liberi. In assenza di molecole di questo tipo si produrrebbe un semplice flusso di elettroni tra i due elettrodi attraverso il gas ionizzato, con la formazione di un arco o di una scintilla.\nApplicazioni dell'effetto corona.\nL'effetto corona ha diverse applicazioni commerciali ed industriali, tra cui:\nProblemi causati dall'effetto corona.\nL'effetto corona comporta una perdita di energia nelle linee di trasmissione elettrica ad alta tensione e pu\u00f2 essere indice di degrado degli impianti.\nInoltre pu\u00f2 generare rumore e causare la produzione di ozono e ossidi di azoto. Ci\u00f2 comporta rischi per la salute qualora gli elettrodotti si trovino in aree abitate.\nLe linee elettriche sono comunque progettate per minimizzare l'effetto corona, che \u00e8 indesiderato in:\nCaratteristiche elettriche.\nL'intensit\u00e0 di corrente trasportata dalla corona \u00e8 determinato integrando la densit\u00e0 di corrente sulla superficie del conduttore. La dispersione di potenza \u00e8 calcolata moltiplicando la corrente per la tensione presente tra gli elettrodi.\nLa tensione di innesco di una corona visibile tra due fili o \"Corona Inception Voltage\" pu\u00f2 essere calcolata con la legge empirica di Peek, formulata nel 1929:\n\"e\"v \u00e8 il \"visual critical corona voltage\" or \"corona inception voltage\" (CIV) espresso in kilovolt;\n\"m\"v \u00e8 un fattore che dipende dalle caratteristiche dei fili; per fili puliti e lucidi \"m\"v = 1, per fili ruvidi, sporchi o ossidati 0.98-0.93, per i cavi 0.87-0.83.\n\"r\" \u00e8 il raggio dei fili;\n\"S\" \u00e8 la distanza tra i fili;\n\u03b4 \u00e8 il fattore di densit\u00e0 dell'aria, calcolato con l'equazione:\n\"g\"v esprime il gradiente di potenziale ed \u00e8 dato da:"}
{"id": "210134", "revid": "486946", "url": "https://it.wikipedia.org/wiki?curid=210134", "title": "Cska Mosca", "text": ""}
{"id": "210135", "revid": "7077", "url": "https://it.wikipedia.org/wiki?curid=210135", "title": "Armi da fuoco", "text": ""}
{"id": "210136", "revid": "396099", "url": "https://it.wikipedia.org/wiki?curid=210136", "title": "Peculato", "text": "Il peculato, nel diritto penale italiano, \u00e8 il reato previsto dall'art. 314 (Peculato) del codice penale, che recita:\nLa disciplina del peculato \u00e8 stata modificata con la , recante Modifiche in tema di delitti dei pubblici ufficiali contro la pubblica amministrazione.\nEtimologia.\nIl reato di peculato, gi\u00e0 presente nell'ordinamento giuridico romano, trae origine dalla parola latina \"pecus\", gregge. In epoca arcaica, prima che questo termine acquisisse il significato di appropriazione indebita di denaro pubblico, l'accusa \"de peculato\" era infatti riservata al furto di bestiame pubblico.\nElementi.\nBene giuridico tutelato.\nOggetto specifico della tutela penale \u00e8 non solo la tutela del regolare funzionamento e del prestigio degli Enti pubblici, ma anche quello di impedire danni patrimoniali alla pubblica amministrazione.\nCondotta.\nIl delitto di peculato si configura con l'indebita appropriazione di denaro o altra cosa mobile che si trova, al momento della consumazione del reato (ovvero al momento del tentativo di consumazione), nel possesso o comunque nella disponibilit\u00e0 del soggetto attivo, in ragione del suo ufficio o del suo servizio.\nAnche l'indebita alienazione, distruzione, semplice detenzione, utilizzo di denaro o di altra cosa mobile integra questa fattispecie delittuosa.\nSoggetto.\nTrattandosi di un reato proprio, soggetto attivo del delitto di peculato pu\u00f2 essere solo un pubblico ufficiale oppure un incaricato di pubblico servizio. Sono escluse, pertanto, forme di responsabilit\u00e0 per quanti esercitino un servizio di pubblica necessit\u00e0.\nElemento soggettivo.\nPer l'integrazione del delitto \u00e8 sufficiente il dolo generico, mentre \u00e8 necessario il dolo specifico per la configurabilit\u00e0 del peculato d'uso.\nIl cosiddetto peculato d'uso.\nIl prevede l'ipotesi del cosiddetto \"peculato d'uso\": tale fattispecie si configura quando il pubblico ufficiale o l'incaricato di pubblico servizio si appropria della cosa al solo scopo di farne uso momentaneo e, dopo tale uso, la restituisce immediatamente.\nVa da s\u00e9 che oggetto di tale fattispecie possono essere solo le cose mobili non fungibili (ad esempio: un'automobile di servizio), e non anche il denaro o cose generiche (beni fungibili).\nLa pena per il peculato d'uso \u00e8 la reclusione da 6 mesi a 3 anni.\nIl cosiddetto peculato di vuoto cassa.\nTale fattispecie si configura quando l'agente si appropria di una quantit\u00e0 di denaro o cose fungibili con l'intento di restituirle entro il termine del rendiconto.\nIl peculato mediante profitto dell'errore altrui.\nL' introduce un'ulteriore fattispecie delittuosa che il pubblico ufficiale o l'incaricato di pubblico servizio integra quando, nell'esercizio delle sue funzioni, giovandosi dell'errore altrui, riceve o ritiene indebitamente, per s\u00e9 o per un terzo, denaro od altra utilit\u00e0.\nLa pena per il peculato mediante profitto dell'errore altrui \u00e8 la reclusione da 6 mesi a 3 anni.\n\u00c8 necessario che l'errore del soggetto passivo sia spontaneo e non causalmente riconducibile ad artifizi o raggiri del pubblico ufficiale o dell'incaricato di pubblico servizio: in tal caso si configurer\u00e0 il delitto di truffa aggravata o di peculato ex art. 314, 1\u00b0co. c.p.\nInoltre l'errore del soggetto passivo deve vertere sull\"'an\" o sul \"quantum debeatur\" e non sulle competenze del pubblico ufficiale.\nGiurisprudenza.\nNon esclude il reato di peculato la circostanza che il pubblico ufficiale abbia trattenuto somme di denaro pubblico in compensazione di crediti vantati nei confronti dell'amministrazione di appartenenza (Cass. 20940/2011).\n\"Il peculato d'uso costituisce un reato autonomo, non attenuante del peculato\" (Corte di Cassazione, sentenza del 29 aprile 1992).\nLa Corte di Cassazione ha ribadito la natura plurioffensiva del reato di peculato ritenendo oggetto di tutela il patrimonio della pubblica amministrazione e la legalit\u00e0, il buon andamento e l'imparzialit\u00e0 della stessa (sentenza n. 8009 del 24 agosto 1993).\nL'espressione \"uso momentaneo\" non va intesa come sinonimo di uso istantaneo, bens\u00ec temporaneo, cio\u00e8 protratto per un tempo limitato, cos\u00ec da comportare una sottrazione della cosa alla sua destinazione istituzionale, tale da compromettere seriamente la funzionalit\u00e0 della pubblica amministrazione (Corte di Cassazione, sentenza n. 4651 del 16 aprile 1997).\nNel peculato mediante profitto dell'errore altrui, se l'errore del soggetto passivo anzich\u00e9 ricadere sull\"'an\" o sul \"quantum debeatur\" cade sulla competenza del pubblico ufficiale, la condotta sar\u00e0 qualificata come peculato ex art. 314, 1\u00b0 comma c.p. (Cass., sez.VI, 13 maggio 1992 - 13 ottobre 1992, n. 9732).\nPer differenziare fra truffa e peculato quando il pubblico ufficiale abbia agito con artifizi o raggiri \u00e8 necessario guardare alla formazione del possesso del bene, presupposto del delitto di peculato: infatti se il possesso \u00e8 stato procurato con artifizi e raggiri si avr\u00e0 truffa aggravata dalla qualit\u00e0 del pubblico ufficiale o di incaricato di pubblico servizio del soggetto attivo, mentre si avr\u00e0 peculato se tali comportamenti truffaldini siano stati posti in essere con l'obiettivo di occultare il delitto senza che questi interferissero sul possesso, che invece trova causa nella ragione dell'ufficio o del servizio (Cass., VI, 4 giugno 1997 - 8 giugno 1998, n. 6753)."}
{"id": "210137", "revid": "125760725", "url": "https://it.wikipedia.org/wiki?curid=210137", "title": "Dracula di Bram Stoker", "text": "Dracula di Bram Stoker (\"Bram Stoker's Dracula\") \u00e8 un film del 1992 prodotto e diretto da Francis Ford Coppola, tratto dal romanzo \"Dracula\" (1897) dello scrittore irlandese Bram Stoker.\nTrama.\nAnno 1462: dopo aver conquistato Costantinopoli i turchi dilagano in Europa, minacciando la Romania e tutto il mondo cristiano. Dalla Transilvania si leva, a difesa della Chiesa, un cavaliere romeno del Sacro Ordine del Dragone, Vlad Draculea conosciuto anche con il nome di \"Impalatore\". Tornato in patria vittorioso, scopre che l'adorata moglie Elisabeta, ricevuta la falsa notizia della sua morte in battaglia, inviata dai turchi per vendicarsi della sconfitta, si \u00e8 tolta la vita gettandosi da una torre del castello. Alle parole del sacerdote che sentenziano la dannazione eterna di Elisabeta in quanto suicida, Vlad, accecato dall'ira e dal dolore, rinnega Dio e la Chiesa che aveva difeso, scatenando le forze del male e trasformandosi cos\u00ec nel vampiro Dracula.\n1897: l'avvocato Jonathan Harker \u00e8 incaricato dalla sua ditta di concludere un affare riguardante l'acquisto di case in diversi punti di Londra per conto di un eccentrico conte della Transilvania, Dracula. Questi, all'arrivo di Harker nel suo castello in Transilvania, osservando un'immagine della sua fidanzata, Mina Murray, riconosce in lei la reincarnazione della sua sposa Elisabeta e chiede a Jonathan di scriverle dicendole che si sarebbe trattenuto per un mese. Ben presto per\u00f2 Harker capisce di essere prigioniero. Durante il tetro soggiorno forzato (dove tre donne vampiro che vivono nel castello lo perseguitano), alternando lucidit\u00e0 e disperazione in una ormai palese prigionia, il giovane scopre la vera terrificante natura del conte, dapprima vedendolo arrampicarsi agilmente come lucertola sulle mura del castello, e scovandolo poi dentro un sepolcro da cui si risveglia uscendone fuori con un improvviso sobbalzo.\nDracula, partito per Londra a bordo di una nave, in una delle sue mutevoli forme animali uccide durante il viaggio tutto l'equipaggio dell'imbarcazione \"Demetrio\". Con l'arrivo della nave, un ringiovanito Dracula aumenta la sua influenza su Mina presentandosi a lei con il suo vero nome, principe Vlad, riuscendo a sedurla. Nel frattempo la migliore amica di Mina, l'aristocratica Lucy Westenra (prossima al matrimonio con Lord Arthur Holmwood) viene ripetutamente dissanguata dal conte, che garantisce cos\u00ec il proprio ringiovanimento. Lucy si affida alle cure del dottor Jack Seward, suo ex spasimante, che chiama in suo aiuto Abraham Van Helsing, docente universitario olandese che conosce la natura del vampirismo e che utilizza diversi meccanismi per cercare di neutralizzare il morbo. Il dottor Seward \u00e8 anche il direttore del manicomio di Carfax Abbey, dove \u00e8 ricoverato Renfield, impiegato della stessa ditta per cui lavora Harker (Jonathan ne aveva preso il posto dopo il sopraggiungere della sua pazzia), afflitto da una brama sanguinaria dopo un precedente viaggio in Transilvania.\nRiuscito a fuggire dal castello nei Carpazi, Harker si rifugia in un convento, le cui monache informano Mina dell'accaduto. Nonostante la sua infatuazione per il principe Vlad, Mina raggiunge Jonathan e lo sposa. Dopo la partenza di Mina, per ottenere ulteriore linfa vitale, Dracula succhia il sangue di Lucy fino a ucciderla. Van Helsing comprende che il nemico da affrontare \u00e8 colui che studia e insegue da molto tempo e cos\u00ec con Il dottor Seward, lord Arthur e il texano Quincey P. Morris, penetrano nella tomba della ragazza e pongono fine alla sua maledizione, \"uccidendo\" la vampira che \u00e8 diventata e cessando la sua condizione dannata di non morta.\nPer stanare il vampiro il gruppo si reca nella cattedrale usata come base di Dracula a Londra, dove distruggono le casse di terra della Transilvania di cui egli ha bisogno quando si trova lontano da casa. Dracula, costretto a scappare, si materializza nel manicomio e uccide il suo servo signor Renfield col quale era in contatto tramite telepatia, colpevole di averlo tradito, volendosi il soggiogato Renfield liberare dalla schiavit\u00f9 mentale inflitta dal conte. Credendo di metterla al sicuro, il dottor Seward aveva portato anche Mina nello stesso posto, cosicch\u00e9 invece ella viene trovata dal vampiro che, inizialmente restio a condannarla alla dannazione eterna, alla fine, spinto dall'insistenza della donna che prova una viscerale attrazione per il principe, la morde sul collo tramutandola in un vampiro. Il professor Van Helsing con Harker, Morris, lord Arthur e il dottor Seward, danno la caccia al conte e Dracula braccato fugge trasformandosi in aspetti demoniaci mostruosi e in forma di colonia di topi, scappando poi da Londra via mare col suo corpo dentro una cassa caricata su un vascello per tornare in Transilvania, sua terra natia.\nIl professor Van Helsing dispone una strategia di caccia al fuggitivo principe transilvano, cos\u00ec, lui insieme a Mina, Harker, il dottor Seward, lord Arthur e il texano Quincey P. Morris, intraprendono il viaggio all\u2019inseguimento di Dracula. Tuttavia il conte \u00e8 in contatto con la mente di Mina, quindi viene a conoscenza del loro piano. Per questo motivo il gruppo si divider\u00e0, tentando cos\u00ec di anticipare Dracula prima che arrivi al castello. Van Helsing, mentre tiene in custodia Mina che manifesta i segni della metamorfosi del vampirismo, una volta giunto in prossimit\u00e0 della dimora del vampiro, trova la cripta dove sono le tre spose secolari non morte di Dracula mentre sono immerse nel loro spettrale profondo sonno; le annienta decapitandole, gettando poi le teste nei dirupi. Dopo un lungo inseguimento tra le nevi dei Carpazi da parte di Morris, Harker, lord Arthur e il dottor Seward, prima che sopraggiunga il tramonto e Dracula si riappropri di piena forza e poteri, Dracula viene fermato alle porte del suo castello e gli zingari che lo trasportavano e lo servivano vengono uccisi. Jonathan Harker con un coltello apre la cassa dove si nasconde il conte vampiro e gli taglia la gola, Quincey Morris subito dopo trafigge col suo coltellaccio Dracula. Il vampiro sta quindi per essere ucciso ma in sua difesa si schiera Mina. I due si rifugiano nella cappella del castello, con il principe che si trascina agonizzante per le ferite ricevute. A questo punto egli stesso esorta Mina a salvarlo dalla sua condanna di essere per sempre un non morto, e Mina lacrimante, come atto d'amore gli dona l'agognata pace, spingendo ancor pi\u00f9 a fondo il coltello gi\u00e0 conficcato da Quincey all'ormai agonizzante conte Dracula, e infine lo decapita nella cappella interna al castello dove Dracula quattro secoli prima s'era tramutato in vampiro rinnegando Dio. Questo gesto libera anch'essa dalla dannazione del vampirismo. Quincey, ferito nelle colluttazioni con gli zingari al servizio del conte, muore. Nel finale del film l'inquadratura, si sofferma sull\u2019immagine di quattro secoli prima, del dipinto sulla volta della cappella raffigurante il principe Vlad Dracula con l'amata principessa Elisabeta, con l'affresco che torna a splendere di luce, come solenne celestiale ascensione in un eterno ricongiungimento nella redenzione.\nProduzione.\nDato che il semplice titolo \"Dracula\" era stato gi\u00e0 usato in campo cinematografico, e che i diritti su tale titolo erano in mano alla Universal, Coppola volle scegliere \"Bram Stoker's Dracula\", per sottolineare cos\u00ec la sua fedelt\u00e0 al romanzo. In realt\u00e0 per\u00f2 il film si differenzia in molti aspetti fondamentali. Il motivo di queste licenze poetiche \u00e8 chiarito dal regista: egli non voleva ancora una volta (come precedentemente nella storia del cinema, a eccezione del \"Nosferatu\" di Werner Herzog) dare a Dracula l'aspetto e le caratteristiche di creatura mostruosa mutuata da film horror. \u00c8 anche noto che, in fase di realizzazione, il regista consider\u00f2 seriamente l'intenzione d'intitolare la pellicola semplicemente D, forse in riferimento alla firma sulla lettera di benvenuto che Harker legge in treno.\nL'idea iniziale di Coppola era quella di realizzare il film con uno stile impressionista, giocando con le luci, riducendo al minimo l'arredamento e spendendo molto denaro per la realizzazione dei costumi e del trucco. La produzione per\u00f2 non lo appoggi\u00f2 in questa idea e gli impose di costruire dei set credibili. Le scenografie vennero realizzate fra i Sony Pictures Studios di Culver City e le \"London streets\" degli Universal Studios di Universal City, California.\nPer ottenere l'effetto \"a scatti\" dei movimenti di Dracula, Coppola us\u00f2 un \"intervallometro\", un dispositivo in grado di catturare le immagini a una velocit\u00e0 variabile (inferiore rispetto ai 24 fotogrammi al secondo canonici) e quindi ottenere l'effetto desiderato.\nIl film fu girato con un budget di 40 milioni di dollari.\nCast.\nAnthony Hopkins recita anche il ruolo del sacerdote Cesare, che condanna l'anima di Elisabeta alla dannazione perch\u00e9 morta suicida.\nLe attrici scelte per i ruoli delle mogli di Dracula, tra cui una giovane Monica Bellucci, accettarono di buon grado di essere nude sul \"set\". Tuttavia, al momento di girare, nessuno aveva il coraggio di chiedere loro di togliersi tutti i vestiti. Coppola chiese al figlio Roman di andare dalle tre donne ad annunciare lo \"strip\"; Roman non ci riusc\u00ec e chiese a un altro membro della \"troupe\" di farlo.\nPrima di Keanu Reeves, era stato preso in considerazione per il ruolo di Jonathan Harker, un giovane Johnny Depp (all\u2019epoca fidanzato con Winona Ryder) che per\u00f2 non convinse la produzione in quanto meno conosciuto di Reeves.\nKeanu Reeves ha dichiarato, alcuni anni dopo l'uscita del film, di non essere soddisfatto dell'interpretazione nel ruolo di Jonathan Harker, affermando anche di essersi pentito di avere lavorato in questa pellicola.\nPrima di Oldman, Coppola aveva messo gi\u00f9 una vasta lista di attori che avrebbero potuto interpretare il ruolo di Dracula; tra questi c'erano Daniel Day-Lewis, Alec Baldwin, Christian Slater, Hugh Grant, Rupert Everett, Ray Liotta, Kyle MacLachlan, Alan Rickman, Nicolas Cage e lo stesso Keanu Reeves.\nNella scena in cui Harker arriva in Transilvania e viene recuperato dalla carrozza di Dracula, con il cocchiere che sembra \"allungarsi\" verso Harker e spingerlo nella carrozza, il cocchiere \u00e8 interpretato da Oldman stesso; l'effetto \u00e8 stato ottenuto facendo sedere Oldman sul braccio d'una macchina da presa mobile che viene spinta verso Reeves e mossa contemporaneamente verso destra, dando quindi l'impressione dell'allungamento.\nRiprese.\nLe riprese principali durarono dal 14 ottobre 1991 al 31 gennaio 1992.\nColonna sonora.\nLe musiche del film sono affidate a Wojciech Kilar, mentre per i crediti finali \u00e8 stata composta \"Love Song for a Vampire\" scritta e interpretata da Annie Lennox.\nNel 2018 viene pubblicata in un cofanetto a tiratura limitata la colonna sonora integrale con materiale inedito non utilizzato per la pellicola chiamata Bram Stoker's Dracula: Expanded Original Motion Picture Soundtrack\nDi seguito sono riportate tutte le tracce della \"Expanded Original Motion Picture Soundtrack\":\nDistribuzione.\nIl film fu distribuito negli Stati Uniti il 10 novembre 1992 con un'anteprima a Los Angeles. In Italia usc\u00ec il 21 gennaio 1993.\nDivieti.\nIn Italia il film \u00e8 stato vietato ai minori di 14 anni per linguaggio scurrile.\nEdizione italiana.\nL'edizione italiana \u00e8 stata curata da Manlio De Angelis, che presta anche la voce a Tom Waits.\nDario Penne, doppiatore ufficiale di Anthony Hopkins, in questo film non doppi\u00f2 quest'ultimo ma scelse, su suggerimento del direttore, di doppiare Gary Oldman (nel ruolo del conte); a sostituire Penne fu Cesare Barbetti (che fu doppiatore di Hopkins anche in altre due occasioni).\nAccoglienza.\nIncassi.\nGli incassi del film, pari a 215.862.692 $ in tutto il mondo (a fronte di un budget di 40 milioni), salvarono la Zoetrope, compagnia di produzione di Coppola, dalla bancarotta.\nCritica.\nMatei Cazacu, nel suo libro dedicato alla figura storica di Vlad III di Valacchia, esprime un giudizio molto positivo nei confronti del film di Coppola:"}
{"id": "210144", "revid": "287204", "url": "https://it.wikipedia.org/wiki?curid=210144", "title": "Phil Read", "text": "Carriera.\nAmmiratore di Geoff Duke, i primi successi che lo fecero conoscere nel mondo del motociclismo vennero ottenuti nelle gare del Manx Grand Prix, la gara che si svolge sull'Isola di Man e che pu\u00f2 essere considerata l'alternativa del Tourist Trophy destinata ai piloti privati.\nVicecampione nazionale per la classe 500 nel 1960 alle spalle di Mike Hailwood, l'anno seguente decise di partecipare al motomondiale correndo nella classe 125 con una EMC e utilizzando una Norton nella Classe 500 e nella Classe 350, proprio in quest'ultima classe ottenne la prima vittoria in un Gran Premio di motociclismo, per la precisione nel Tourist Trophy. Dopo vari cambi di scuderie (Yamaha, Gilera) e di categorie Read torn\u00f2 al successo nel 1964, anno in cui con la Yamaha divenne campione della classe 250 a seguito di 5 vittorie e 46 punti iridati, e nelle stessa stagione vinse anche il Gran Premio motociclistico dell'Ulster nella classe regina.\nNel motomondiale 1965 biss\u00f2 il titolo dell'anno precedente nella 250 (sette vittorie ottenute negli Stati Uniti, Germania, Spagna, Francia, Paesi Bassi, Cecoslovacchia ed Ulster) e vinse anche una corsa, ancora il Tourist Trophy, nella 125. Ancora nella stagione 1967 il britannico fu secondo nella \"due e mezzo\" dopo Hailwood (campione perch\u00e9 poteva vantare una vittoria in pi\u00f9 di Read pur a parit\u00e0 di punti) e vicecampione della ottavo di litro con 40 punti, dietro solo al connazionale Bill Ivy.\nNel 1968 gli riusc\u00ec l'ambita e tanto cercata doppietta 125-250. Pilota molto esperto e competitivo, vinse un altro titolo mondiale della 250 in sella ad una Yamaha nel 1971, frutto di tre successi e 73 punti iridati. Nello stesso anno torn\u00f2 nella 500 con la Ducati per poi correre pi\u00f9 stabilmente nella classe regina con la MV Agusta, che lo ingaggi\u00f2 come gregario di Giacomo Agostini, ruolo che Read rifiut\u00f2: nacque cos\u00ec il grande attrito tra i due campioni.\nNel 1973 fu campione del mondo nella classe regina con tre successi (in Germania, Paesi Bassi e Svezia) e 69 punti raggranellati nella classifica finale. L'entusiasmante trionfo fu bissato anche nella stagione seguente ma non nel 1975, annata in cui nonostante i primi posti ottenuti nel Gran Premio del Belgio e nel Gran Premio di Cecoslovacchia fu distante dal grande \"Ago\" di soli otto punti (84 l'italiano, 76 l'inglese).\nNel 1976 corse ancora nella 500 con la Suzuki, correndo tuttavia solo i primi tre Gran Premi in cui ottenne un secondo posto, un terzo posto ed un ritiro. Nel 1977 pass\u00f2 alla Honda, con cui vinse alla guida di una motocicletta di grossa cilindrata il Campionato del Mondo TT-F1: per questo successo non mancarono le polemiche contro la direzione di gara, che interruppe la competizione dopo quattro dei cinque giri previsti per colpa delle condizioni meteorologiche in peggioramento, quando proprio Phil Read era passato al comando dopo che alla fine del terzo giro Roger Nicholls si era fermato ai box per rifornire di benzina la sua Ducati mentre aveva un vantaggio sullo stesso Read di ben 22 secondi. In quella stessa edizione del TT ottenne anche la vittoria del Senior TT e la frattura di una clavicola durante le prove del \"Classic TT\" nel tentativo di fare una clamorosa tripletta. L'ultima gara disputata da Read fu il TT 1982 all'et\u00e0 di 43 anni, poi si ritir\u00f2 dall'agonismo: chiuse la carriera con 145 Gran Premi disputati di cui 52 vinti e 121 finiti sul podio."}
{"id": "210145", "revid": "657173", "url": "https://it.wikipedia.org/wiki?curid=210145", "title": "Calder Memorial Trophy", "text": "Il Calder Memorial Trophy \u00e8 un premio istituito dalla National Hockey League e consegnato al \"giocatore migliore nel suo primo anno di competizione nella National Hockey League.\" Il trofeo di \"Rookie dell'anno\" \u00e8 stato assegnato per 81 volte a partire dalla sua creazione nella stagione 1936\u201337. Il vincitore \u00e8 selezionato attraverso un voto dai membri della \"Professional Hockey Writers' Association\" alla conclusione di ciascuna stagione regolare.\nStoria.\nIl trofeo deve il suo nome a quello di Frank Calder, primo presidente nella storia della lega nordamericana fin dalla sua nascita nel 1917 fino alla morte avvenuta nel 1943. Nonostante gi\u00e0 un premio per il \"Rookie dell'anno\" fosse gi\u00e0 stato assegnato a partire dalla stagione 1932\u201333, Il Calder Trophy fece il suo esordio solo quattro anni dopo. Alla morte di Calder nel 1943 al nome del trofeo fu aggiunta la dicitura \"Memorial\".\nAl termine del campionato 1989-90 il russo Sergej Makarov dei Calgary Flames divent\u00f2 il giocatore pi\u00f9 anziano a vincere il Calder Trophy, all'et\u00e0 di 31 anni, avendo in precedenza giocato per la formazione solo ufficialmente non professionistica della CSKA Mosca nel campionato sovietico. Dopo quella stagione furono rivisti i criteri di assegnazione del premio, fissando a 26 anni compiuti entro il 15 settembre l'et\u00e0 massima per poter ambire al premio.\nPer poter essere eletti i giocatori non devono aver giocato pi\u00f9 di 25 partite in una singola stagione o pi\u00f9 di 6 gare in due diversi campionati presso qualsiasi squadra professionistica. Tale norma del regolament\u00f2 suscit\u00f2 scalpore nella stagione 1979-80, quando al fenomeno Wayne Gretzky, esordiente in NHL, non fu permesso vincere il Calder Trophy nonostante 137 punti raccolti in stagione (il precedente record per un rookie era 95); questo perch\u00e9 la stagione precedente aveva preso parte al campionato della World Hockey Association. Gli esordienti dei Toronto Maple Leafs hanno conquistato il Calder Memorial Trophy in nove occasioni, l'ultima delle quali nel 1966.\nIl voto, condotto al termine della regular season dagli esperti della Professional Hockey Writers Association, prevede che ciascun giurato esprima cinque preferenze, indicando per ognuno di essi un diverso punteggio basato sulla scala 10-7-5-3-1."}
{"id": "210146", "revid": "18323", "url": "https://it.wikipedia.org/wiki?curid=210146", "title": "Hockey Hall of Fame", "text": "La Hockey Hall of Fame () \u00e8 una galleria di celebrit\u00e0 istituita per onorare personalit\u00e0 dell'hockey su ghiaccio.\nSi trova a Toronto, in Canada, e fu fondata nel 1943.\nLa Hockey Hall of Fame \u00e8 anche un museo sportivo che custodisce ed espone al pubblico materiale su giocatori, squadre e trofei della National Hockey League e della Stanley Cup, incluse \"memorabilia\" e documenti che illustrano i primati e i risultati.\nFino al 1961 la Hall of Fame non ebbe una sede stabile; trov\u00f2 sistemazione in quell'anno quando fu ospitata nei locali al piano terra della Canadian National Exhibition.\nDal 1993 \u00e8 ospitata altres\u00ec nell'attuale sede, sempre a Toronto, nei locali in precedenza di propriet\u00e0 della Banca di Montr\u00e9al, tra Yonge Street e Front Street.\nNel 1997 l'IIHF inaugur\u00f2 la propria Hall of Fame a Zurigo e un anno pi\u00f9 tardi fu concluso un accordo tra le due istituzioni; in forza di ci\u00f2, dal 29 giugno 1998 la galleria della IIHF ha un proprio spazio a Toronto.\nRegole di ammissione.\nPer diventare membro della Hall of Fame, un giocatore dev'essere proposto da un comitato composto da 18 persone e ricevere un parere positivo di almeno 15 dei membri. Ogni anno possono essere nominati al massimo quattro giocatori, due non giocatori ed un arbitro o guardalinee. I giocatori, gli arbitri e i guardalinee devono aver cessato l'attivit\u00e0 da almeno tre anni.\nIn passato questo tempo di attesa fu derogato per alcuni giocatori straordinari. Questo l'elenco dei 10: Dit Clapper; Maurice Richard; Ted Lindsay; Red Kelly; Terry Sawchuk; Jean B\u00e9liveau; Gordie Howe; Bobby Orr; Mario Lemieux; Wayne Gretzky."}
{"id": "210148", "revid": "767487", "url": "https://it.wikipedia.org/wiki?curid=210148", "title": "Tulameenite", "text": "La tulameenite \u00e8 un minerale descritto riconosciuto dall'IMA nel 1973 in base ad una scoperta avvenuta nei pressi dei fiumi Tulameen e Similkameen nella Columbia Britannica, Canada. Il nome \u00e8 stato attribuito in base alla localit\u00e0 di ritrovamento. La tulameenite \u00e8 composta principalmente da platino, ferro e rame con piccole quantit\u00e0 di iridio in sostituzione del platino e piccole quantit\u00e0 di nichel in sostituzione del ferro e del rame; sono state rilevate anche piccole quantit\u00e0 di antimonio. Il minerale \u00e8 fortemente magnetico.\nMorfologia.\nLa tulameenite \u00e8 stata scoperta sotto forma di aree irregolari di piccola dimensione, di granuli liberi oppure con varie inclusioni.\nOrigine e giacitura.\nLa tulameenite \u00e8 stata scoperta nel concentrato di depositi alluvionali ricchi di platino associata con platino ricco di ferro a simmetrica cubica."}
{"id": "210149", "revid": "767487", "url": "https://it.wikipedia.org/wiki?curid=210149", "title": "Ferronickelplatinum", "text": "Il ferronickelplatinum \u00e8 un minerale descritto nel 1983 in seguito ad una scoperta effettuata nel circondario dei Coriacchi nel territorio della Kam\u010datka nella nordest della Russia e riconosciuto dall'IMA nel 1984. Il nome \u00e8 stato attribuito in seguito alla sua composizione. Forma una serie con la tulameenite.\nMorfologia.\nIl ferronickelplatinum \u00e8 stato trovato sotto forma di granuli di 0,2-4,5mm di forma leggermente arrotondata concresciuto con altri minerali contenenti metalli del gruppo del platino. Le parti formate dal solo ferronickelplatinum sono al massimo di 0,15mm.\nOrigine e giacitura.\nIl ferronickelplatinum \u00e8 stato scoperto nella frazione pesante dei depositi alluvionali con rocce ultramafiche provenienti dalla cintura di ofiolite. Il minerale \u00e8 associato con isoferroplatino e tetraferroplatinum.\nPropriet\u00e0.\nIl minerale \u00e8 attaccabile fortemente soltanto dall'acqua regia calda."}
{"id": "210150", "revid": "1305772", "url": "https://it.wikipedia.org/wiki?curid=210150", "title": "Zvyagintsevite", "text": "La zvyagintsevite \u00e8 un minerale, composto naturale dei metalli nativi palladio, platino, piombo e stagno. Deve il suo nome a Orest Evgenevich Zvyagintsev (1894-1967), geochimico russo. La specie fu descritta la prima volta nel 1966 da A.D. Genkin.\nAbito cristallino.\nCubico a facce centrate.\nOrigine.\nNel 1966 venne rinvenuto per la prima volta nella citt\u00e0 siberiana di Talnach.\nGiacitura.\nGrani irregolari, riempimenti di cavit\u00e0, cristalli cubici isolati.\nForma in cui si presenta in natura.\nNelle miniere di platino del massiccio intrusivo ultramafico di Kond\u00ebr, costituito da duniti fosteritiche, si rinviene come riempimento interstiziale e micronclusione all'interno stannopalladinite. Cristalli isolati sono stati trovati nelle pepite di platino del fiume Kond\u00ebr che nasce appunto dal bacino formato dal massiccio omonimo."}
{"id": "210151", "revid": "767487", "url": "https://it.wikipedia.org/wiki?curid=210151", "title": "Atokite", "text": "L'atokite \u00e8 un minerale scoperto assieme alla rustenburgite nel concentrato proveniente dalla miniera di platino di Atok, nel complesso igneo del Bushveld in Sudafrica ed approvato dall'IMA nel 1976. Il nome deriva da quello della miniera dove \u00e8 stato scoperto.\nL'atokite forma una serie con la rustenburgite della quale rappresenta l'estremo con pi\u00f9 palladio che platino. L'atokite \u00e8 in relazione anche con la zvyagintsevite che presenta del piombo in sostituzione dello stagno.\nMorfologia.\nL'atokite \u00e8 stata trovata in grani visibili solo al microscopio.\nOrigine e giacitura.\nL'atokite si rinviene in granuli finemente dispersi nel concentrato proveniente dalle miniere di platino. \u00c8 stata trovata associata a tellururi di platino non meglio specificati, keithconnite e palladoarsenide."}
{"id": "210152", "revid": "984922", "url": "https://it.wikipedia.org/wiki?curid=210152", "title": "Rustenburgite", "text": "La rustenburgite \u00e8 un minerale scoperto assieme all'atokite nel concentrato proveniente dalla miniera di platino di Rustenburg, nel complesso igneo del Bushveld in Sudafrica ed approvato dall'IMA nel 1976. Il nome deriva da quello della miniera dove \u00e8 stato scoperto.\nLa rustenburgite forma una serie con l'atokite della quale rappresenta l'estremo con pi\u00f9 platino che palladio. La rustenburgite \u00e8 in relazione anche con la zvyagintsevite che presenta del piombo in sostituzione dello stagno.\nMorfologia.\nLa rustenburgite \u00e8 stata scoperta sotto forma di granuli di piccola dimensione, i pi\u00f9 grandi di circa 100\u03bcm.\nOrigine e giacitura.\nLa rustenburgite \u00e8 stata trovata in un concentrato di minerali di tellururi di platino."}
{"id": "210153", "revid": "729019", "url": "https://it.wikipedia.org/wiki?curid=210153", "title": "Niggliite", "text": "La niggliite \u00e8 un minerale appartenente al gruppo della niccolite, descritto nel 1936 in base ad una scoperta avvenuta a Waterfall Gorge, Insizwa, Municipalit\u00e0 distrettuale di Alfred Nzo, provincia del Capo Orientale in Sudafrica. Il nome del minerale \u00e8 stato attribuito in onore del cristallografo svizzero Paul Niggli. Le analisi effettuate nel 1936 ipotizzarono che il minerale fosse costituito da platino e tellurio (con formula PtTe3) ma in seguito si determin\u00f2 che \u00e8 costituito da platino e stagno.\nMorfologia.\nLa niggliite \u00e8 stata scoperta sotto forma di piccoli granuli. In seguito \u00e8 stata trovata come inclusione nella parkerite, nell'insizwaite e nella pentlandite.\nOrigine e giacitura.\nLa niggliite \u00e8 stata trovata nel concentrato ottenuto dai residui minerari ossidati associata con bornite, calcopirite, cubanite, insizwaite, parkerite, pentlandite e pyrrhotite."}
{"id": "210155", "revid": "984922", "url": "https://it.wikipedia.org/wiki?curid=210155", "title": "Stannopalladinite", "text": "La stannopalladinite \u00e8 un minerale descritto nel 1947 in base ad una scoperta avvenuta nei giacimenti di Noril'sk in Russia. Il nome deriva dalla sua composizione chimica in quanto contiene stagno (\"stannum in latino\") e palladio.\nMorfologia.\nLa stannopalladinite \u00e8 stata trovata sotto forma di cristalli cubici allungati ed arrotondati ed in granuli fino a 0,1mm.\nOrigine e giacitura.\nLa stannopalladinite si presenta associata con ferroplatinum e niggliite.."}
{"id": "210156", "revid": "729019", "url": "https://it.wikipedia.org/wiki?curid=210156", "title": "Palarstanide", "text": "La palarstanide \u00e8 un minerale."}
{"id": "210157", "revid": "729019", "url": "https://it.wikipedia.org/wiki?curid=210157", "title": "Plumbopalladinite", "text": "La plumbopalladinite \u00e8 un minerale scoperto nel 1970 nella miniera di Majak nei dintorni di Talnach nella Siberia occidentale, Russia e regolarmente approvata dall'IMA. Il nome deriva dalla sua composizione chimica (piombo e palladio).\nMorfologia.\nLa plumbopalladinite \u00e8 stata scoperta sotto forma di aggregati di dimensioni comprese fra 0,05 e 0,15mm (alcuni fino a 0,7mm) composti da minuscoli granuli.\nOrigine e giacitura.\nLa plumbopalladinite \u00e8 stata trovata in una miniera di rame e nichel nelle venature di cubanite nella talnakhite. Solitamente \u00e8 associata con argento nativo, galena, polarite, sfalerite e stannopalladinite."}
{"id": "210158", "revid": "11771", "url": "https://it.wikipedia.org/wiki?curid=210158", "title": "Antigene Australia", "text": ""}
{"id": "210159", "revid": "729019", "url": "https://it.wikipedia.org/wiki?curid=210159", "title": "Paolovite", "text": "La paolovite \u00e8 un minerale descritto nel 1974 in base ad una scoperta avvenuta nel giacimento di Oktyabr nella penisola del Tajmyr ed approvato dall'IMA. Il nome deriva dalle parole \"\"pa\"lladium\" (palladio) ed \"\"olov\"o\" (stagno) in base alla sua composizione. Il minerale contiene anche piccole quantit\u00e0 di antimonio.\nIl minerale \u00e8 stato sintetizzato scaldando palladio e stagno alla temperatura di 1300\u00a0\u00b0C in un'ampolla di silice poi mantenuta per 6 ore alla temperatura di 820\u00a0\u00b0C ed infine raffreddata a 300\u00a0\u00b0C e temprata. L'analisi mediante diffrazione dei raggi X ha dimostrato che si tratta dello stesso materiale naturale.\nMorfologia.\nLa paolovite \u00e8 stato trovato sotto forma di granuli di geminati polisintetici.\nOrigine e giacitura.\nLa paolovite \u00e8 stata scoperta in solfuri di rame-nichel concresciuta con sperrylite, argento nativo, palladio nativo e bismuto nativo."}
{"id": "210161", "revid": "599013", "url": "https://it.wikipedia.org/wiki?curid=210161", "title": "Cabriite", "text": "La cabriite \u00e8 un minerale scoperto nel 1981 nel giacimento di Oktyabr's nel dipartimento di Noril'sk in Russia ed approvato dall'IMA. Il nome \u00e8 stato attribuito in onore del mineralogista canadese Louis J. Cabri.\nMorfologia.\nLa cabriite \u00e8 stata scoperta sotto forma di grani di circa 200\u00b5m.\nOrigine e giacitura.\nLa cabriite \u00e8 stata trovata in minerali di solfuri di rame e nichel, in particolare la mooihoekite, la putoranite e la talnakhite. Si trova a volte concresciuta con polarite, sobolevskite e sperrylite ed altri minerali di metalli del gruppo del platino. La cabriite si trova in associazione con cassiterite e stannite e probabilmente si \u00e8 formata contemporaneamente ad essi."}
{"id": "210162", "revid": "287204", "url": "https://it.wikipedia.org/wiki?curid=210162", "title": "Taimyrite I", "text": "La taimyrite-I \u00e8 un minerale scoperto nella penisola del Tajmyr dalla quale ha preso il nome ed approvato dall'IMA nel 1973.\nLa taimyrite-I forma una serie con la tatyanaite della quale costituite il membro contenente pi\u00f9 palladio che platino.\nMorfologia.\nLa taimyrite-I \u00e8 stata trovata sotto forma di inclusioni arrotondate, a volte a forma di venatura lunghe fino a 12\u00a0mm, la maggior parte di 0,3-0,5\u00a0mm di diametro.\nOrigine e giacitura.\nLa taimyrite-I \u00e8 stata trovata nel gabbro-dolerite associata con k\u00fcstelite, elettro, oro nativo ricco di rame, polarite, sperrylite, sobolevskite, galena e sfalerite."}
{"id": "210163", "revid": "287204", "url": "https://it.wikipedia.org/wiki?curid=210163", "title": "Tatyanaite", "text": "La tatyanaite \u00e8 un minerale descritto nel 2000 in base ad una scoperta avvenuta nel giacimento di Oktyabr'sky nei pressi di Noril'sk in Siberia, Russia ed approvato dall'IMA.\nLa tatyanaite \u00e8 isostrutturale con la taimyrite I con la quale forma una serie della quale costituisce il termine con pi\u00f9 platino che palladio.\nEtimologia.\nIl nome \u00e8 stato attribuito in onore della mineralogista russa Tatyana L. Evstigneeva (1945- ), in riconoscimento dei suoi lavori sui minerali del gruppo del platino e per gli approfonditi studi dei giacimenti di Noril'sk..\nMorfologia.\nLa tatyanaite \u00e8 stata trovata nella zona centrale di grani allungati lunghi fino ad un centimetro ed in aggregrati di granuli irregolari o piatti.\nOrigine e giacitura.\nLa tatyanaite \u00e8 stata scoperta in minerali di solfuri associata con calcopirite, atokite-rustenburgite e leghe di oro ed argento."}
{"id": "210166", "revid": "1060", "url": "https://it.wikipedia.org/wiki?curid=210166", "title": "Cassiciaco", "text": ""}
{"id": "210169", "revid": "339392", "url": "https://it.wikipedia.org/wiki?curid=210169", "title": "Stibarsen", "text": ""}
{"id": "210170", "revid": "767487", "url": "https://it.wikipedia.org/wiki?curid=210170", "title": "Arsenolamprite", "text": "L'arsenolamprite \u00e8 un minerale composto di arsenico dimorfo dell'arsenico nativo. Il nome deriva dal suo contenuto di arsenico e dalla parola greca \"\u03bb\u03b1\u03bc\u03c0\u03c1\u03cc\u03c2\" (\"brillante\") per via della sua lucentezza.\nMorfologia.\nL'arsenolamprite \u00e8 stata trovata sotto forma di aghi di qualche millimetro, foliata, in aggregati radiali o in masse compatte.\nOrigine e giacitura.\nL'arsenolamprite \u00e8 stata trovata in scaglie e venature nella roccia carbonatica e nelle vene di calcite associata con arsenico nativo, bismuto nativo, argento nativo, calcite, emplectite, l\u00f6llingite, galena, orpimento, pirite, realgar, safflorite, sternbergite."}
{"id": "210171", "revid": "984922", "url": "https://it.wikipedia.org/wiki?curid=210171", "title": "Pararsenolamprite", "text": "La pararsenolamprite \u00e8 un minerale descritto nel 2001 in base ad una scoperta avvenuta nella miniera di Mukuno nella prefettura di \u014cita in Giappone ed approvato dall'IMA. Il minerale \u00e8 un allotropo dell'arsenico ed il nome \u00e8 stato attribuito in relazione alla sua somiglianza con l'arsenolamprite.\nLa pararsenolamprite \u00e8 molto pi\u00f9 resistente all'alterazione dell'arsenico nativo, probabilmente perch\u00e9 i legami fra gli atomi sono pi\u00f9 forti. Anche il contenuto di antimonio potrebbe incrementare la resistenza all'alterazione.\nMorfologia.\nLa pararsenolamprite \u00e8 stata trovata sotto forma di aggregati radiali o paralleli di piccoli cristalli lamellari lunghi fino a 0,8mm. Sono stati trovati anche rari cristalli euedrali allungati secondo [100] ed appiattiti secondo (001).\nOrigine e giacitura.\nLa pararsenolamprite \u00e8 stata scoperta in vene di quarzo di origine idrotermale associata con arsenico nativo e stibnite. Solitamente si sviluppa su aggregati colloformi di arsenico nativo."}
{"id": "210172", "revid": "984922", "url": "https://it.wikipedia.org/wiki?curid=210172", "title": "Paradocrasite", "text": "La paradocrasite \u00e8 un minerale descritto nel 1971 in un campione classificato come dyscrasite proveniente da Broken Hill, Nuovo Galles del Sud, Australia ed approvato dall'IMA. \u00c8 una lega di antimonio ed arsenico. Il nome deriva dalle parole greche \"\u03c0\u03b1\u03c1\u03b1\u03b4\u03bf\u03be\u03c3\" (\"contrario alle aspettative\") e \"\u03ba\u03c1\u03b1\u03c3\u03b9\u03c2\" (\"lega\") in riferimento all'origine del nome dyscrasite.\nLa paradocrasite esteriormente si confonde facilmente con l'antimonio nativo, lo stibarsen e la dyscrasite ma si distingue per le caratteristiche cristallografiche.\nMorfologia.\nLa paradocrasite \u00e8 stata scoperta sotto forma di un aggregato di tozzi cristalli prismatici lunghi circa 0,5mm. Alcuni di questi presentano striature parallele alla lunghezza. Qualche prisma si presenta curvo. Le terminazioni dei prismi sono scabre formate da geminazioni multiple.\nOrigine e giacitura.\nLa paradocrasite \u00e8 stata trovata in una matrice di calcite bianca. \u00c8 associata con lo stibarsen dalla quale si formata per essoluzione e con la l\u00f6llingite che l'ha parzialmente sostituita."}
{"id": "210173", "revid": "125419859", "url": "https://it.wikipedia.org/wiki?curid=210173", "title": "Grafite", "text": "La grafite \u00e8 un minerale che rappresenta uno degli stati allotropici del carbonio.\n\u00c8 un ottimo conduttore elettrico ed \u00e8 il materiale con la pi\u00f9 alta temperatura di fusione. Attraverso la grafitazione si pu\u00f2 ottenere la grafite artificiale.\nStoria.\nLa grafite \u00e8 nota sin dal XVIII secolo, quando viene chiamata \"plumbago\", \"molibdaena\" o \"piombo nero\" con riferimento a piombo e molibdeno, in realt\u00e0 assenti nella sua composizione chimica. \u00c8 detta anche \"mica dei pittori\" per il suo aspetto lamellare e per la caratteristica di lasciare tracce su carta. Il nome \"grafite\" deriva dal greco \u03b3\u03c1\u03ac\u03c6\u03c9 (grafo) che significa \"io scrivo\".\nMorfologia.\nLa grafite si trova in cristalli lamellari. Masse fogliacee o laminette sparse di colore nero opaco, talora a contorni esagonali e con fitte striature.\nOrigine e giacitura.\nLa grafite ha origine metamorfica, \u00e8 risultato dello stesso processo dal quale nascono i carboni fossili. In pratica sono resti vegetali e carbonio che per via della pressione dei sedimenti (minore di quella che d\u00e0 origine ai diamanti) e della temperatura tra i 1500 e i 3000 gradi centigradi diventano, dopo un lungo processo, grafite.\nPrincipali giacimenti e luoghi di ritrovamento.\nGrandi depositi si trovano nello Sri Lanka, in Madagascar, Federazione Russa, Corea del Sud, Messico, Romania, Slovacchia (pochi in Repubblica Ceca), piccoli cristalli esagonali a Sterling Hill (New Jersey, USA) in un marmo. In Italia masse utili in Val Chisone (Piemonte); in aggregati modesti anche in Val Bormida (Liguria) e in Calabria.\nCaratteristiche chimico-fisiche.\nDal punto di vista strutturale, gli atomi di carbonio formano un reticolo esagonale a strati, con legami \u03c3 e legami \u03c0 all'interno di ogni strato, mentre diversi strati sono tenuti insieme tra di loro tramite forze di Van der Waals. Questo minerale si forma alla temperatura di 1.200\u00a0\u00b0C (si hanno diamanti invece per temperature comprese fra i 900\u00a0\u00b0C ed i 1.200\u00a0\u00b0C e pressione di circa 50.000 bar), ha la pi\u00f9 alta temperatura di fusione (3.500\u00a0\u00b0C) e conduce bene l'elettricit\u00e0.\nUtilizzi.\nLa grafite viene utilizzata per produrre matite, materiale refrattario, lubrificanti, coloranti, spazzole per macchine elettriche rotanti ed elettrodi per l'elettroerosione..\nVeniva usata anche nei reattori nucleari RBMK 1000 come moderatore di neutroni, sotto forma di barre per assorbire le radiazioni emesse dalle barre sovrastanti (generalmente di plutonio).\nFogli bidimensionali di grafite chiamati grafene sono stati utilizzati per realizzare i pi\u00f9 piccoli transistor prodotti al mondo. Alcuni ricercatori ritengono che in un prossimo futuro potrebbero sostituire il silicio, come base per lo sviluppo di transistor. Nel settembre 2021 verr\u00e0 avviata la prima produzione in serie di un automobile elettrica con batteria al grafene."}
{"id": "210174", "revid": "1543377", "url": "https://it.wikipedia.org/wiki?curid=210174", "title": "Buffy l'ammazzavampiri", "text": "Buffy l'ammazzavampiri (\"Buffy the Vampire Slayer\") \u00e8 una serie televisiva statunitense horror-action prodotta tra il 1997 e il 2003 e scritta da Joss Whedon, gi\u00e0 autore dell'omonimo film del 1992 che costitu\u00ec un insuccesso commerciale, e la cui trama fu ripresa per la nuova serie televisiva.\nLa protagonista eponima della serie \u00e8 Buffy Summers, ragazza di Los Angeles cui \u00e8 affidato il ruolo di cacciatrice di vampiri, demoni e forze del male, assistita da un gruppo di amici, la \"Scooby Gang\" che la sostiene nella lotta.\nL'intera serie consiste di 144 episodi ripartiti su 7 stagioni (la prima di 12 episodi, le altre di 22); negli Stati Uniti il primo episodio della serie fu trasmesso il 10 marzo 1997 e l'ultimo il 20 maggio 2003.\nOriginariamente trasmesso negli Stati Uniti da WB, nelle sue prime stagioni \"Buffy\" tenne testa in termini di \"audience\" alle serie prodotte dagli altri quattro grandi \"network\" nazionali, ABC, NBC, CBS e Fox nonostante la sproporzione di dimensioni.\nQuando il 17 settembre 2006 WB cess\u00f2 le trasmissioni \"Buffy\" fu riconosciuta da \"TV News\" come la \u00abserie pi\u00f9 memorabile\u00bb trasmessa dall'emittente, nonch\u00e9 terza assoluta in tale classifica dopo \"Star Trek\" e \"The X-Files\".\nLa serie \u00e8 nota anche con l'acronimo BtVS.\nStoria.\nProgetto e lungometraggio.\nLo sceneggiatore Joss Whedon, parlando della creazione della serie televisiva, rivela che \"Rhonda, la cameriera immortale\" era per lui la prima incarnazione del \"concetto Buffy\", la semplice idea di una donna qualunque che sembra essere del tutto insignificante, ma che in realt\u00e0 si scopre essere straordinaria. Questo precoce e realizzabile progetto vedeva quindi al centro una donna determinata e sicura, che fosse considerata eroina e soddisfacesse l'orgoglio femminista. Nel 1988 Whedon vendette lo script alla Sandollar Production, che, nel 1991, lo proposero a Kaz e Fran Rubel Kuzui che lo accettarono alla condizione che il film fosse stato diretto da Fran. I Kuzui convinsero la 20th Century Fox a finanziare il film, la cui protagonista fu interpretata da Kristy Swanson, per 9 milioni di dollari in cambio dei diritti di distribuzione mondiale. La regista Fran Rubel Kuzui concep\u00ec il film come una visione dei vampiri nella cultura pop degli anni novanta, in disaccordo con Whedon. L'industria cinematografica l'aveva annunciato come un grande successo e arriv\u00f2 nelle sale americane il 31 luglio 1992. Le aspettative erano forse esagerate, ma di fatto il film \u00e8 ritenuto un flop. La trama del film resta comunque il modello dell'omonima serie che lo seguir\u00e0; le vicende del lungometraggio saranno, infatti, utilizzate nello sviluppo della trama della serie televisiva. Il film parla di Buffy Summers, tipica ragazza americana che rispecchia l'archetipo della \"cheerleader\": bella, popolare, un po' svampita, concentrata unicamente sulla moda e vicende amorose (questo ritratto sar\u00e0 utilizzato allo stesso modo nel serial per la presentazione di Buffy prima che ricevesse la \"chiamata\"). Un giorno viene avvicinata da Merrick, un signore che si presenta come suo Osservatore e le annuncia il suo nuovo destino di Cacciatrice: in ogni generazione una ragazza viene prescelta per affrontare da sola i vampiri, i demoni e le forze dell'oscurit\u00e0; dopo la morte dell'ultima ammazzavampiri, la nuova prescelta \u00e8 Buffy (questo avvicendamento sar\u00e0 la spiegazione del ruolo della cacciatrice anche nella serie).\nIdeazione della serie.\nNonostante l'insuccesso al botteghino le vendite delle versioni home video erano pi\u00f9 soddisfacenti e Fran Rubel Kuzui e Gail Berman (che era stato il produttore esecutivo del film) contattarono Whedon chiedendogli se sarebbe stato interessato a produrre uno show televisivo basato sulla stessa storia del film. Whedon ha raccontato: \u00abDissero, \"Vuoi dar vita a uno show?\" E pensai, \"La scuola superiore come un film horror\" ... e cos\u00ec \u00e8 come glielo vendetti\". Decise inoltre che la metafora sarebbe stata il punto forte della serie e cos\u00ec la serie acquis\u00ec una struttura complessa e molteplici livelli di lettura. Sotto i toni da commedia \"teen-horror\" si nasconde infatti un serial in grado di indagare intenzionalmente la complessit\u00e0 dei rapporti tra le persone e gli elementi fantastici e soprannaturali fungono da metafore attraverso cui vengono descritte condizioni dell'uomo quali la solitudine, il rimorso, il potere, l'amore, la depressione, l'odio.\nTutto questo, unito ad un uso moderno del linguaggio televisivo, concretizzatosi nell'argutezza dei dialoghi e negli innumerevoli riferimenti alla cultura pop, fa ritenere da molti che \"Buffy L'ammazzavampiri\" sia una pietra miliare dell'intrattenimento seriale. Whedon cos\u00ec procedette alla scrittura di un filmato di 25 minuti che fu presentato come episodio pilota a varie emittenti televisive, tra cui la Warner Bros., che infine la compr\u00f2. Quest'ultima promosse la messa in onda della \"premi\u00e8re\" con un montaggio di alcune clip riguardo alla storia di Buffy.\nMessa in onda.\nCos\u00ec negli Stati Uniti il 10 marzo 1997 decolla la serie che durer\u00e0 fino al 20 maggio 2003. Dapprima la serie viene messa in onda dal network della Warner Bros., poi, una volta trasmesse le prime cinque stagioni, viene trasferita su United Paramount Network (UPN) per le ultime due stagioni. In Italia si \u00e8 dovuto invece aspettare fino all'11 giugno 2000, quando fu lanciato il primo episodio su Italia 1, dove verranno trasmesse tutte le sette stagioni. La serie termina il 1\u00ba febbraio 2005. In Italia \u00e8 replicata da Italia 2 e Fox nel 2011, da MTV nel 2012 e da Spike TV nel 2019. Buffy, nonostante il successo negli Stati Uniti, Francia e Germania, ha per\u00f2 subito la sorte di molte altre serie con tagli, adattamenti e doppiaggi approssimativi e orari di trasmissione poco appetibili. In particolare, \u00e8 stata oggetto di varie discussioni la molto sospetta censura e cancellazione da parte di Italia 1 dell'episodio \"New Moon Rising\", in cui le due streghe Willow e Tara si dichiarano apertamente lesbiche.\nTermine della serie.\nDurante la messa in onda della settima stagione in America, Sarah Michelle Gellar annunci\u00f2 a \"Entertainment Weekly\" che non era intenzionata a sottoscrivere il contratto per la partecipazione a una ottava stagione: \u00ab[Quando] iniziammo ad avere un'annata difficile, quest'anno, pensai: \"cos\u00ec \u00e8 come voglio uscire, al top, al nostro meglio\"\u00bb. Whedon e UPN parlarono di considerare potenziali serie spin-off che non avessero richiesto la partecipazione di Sarah, inclusa una mormorata serie su Faith, ma a niente di questo fu prestata ulteriore attenzione.\nGenere e struttura.\nLa serie appartiene a diversi generi cinematografici, come horror, arti marziali, urban fantasy, drammatico e splatter. La serie, in via del tutto eccezionale, ha avuto, nella sesta stagione, un episodio musical, ovvero \"La vita \u00e8 un musical\".\nLa trama di Buffy \u00e8 raccontata sotto forma di serie televisiva, dove in ciascun episodio si sviluppa un intreccio indipendente, che generalmente si riallaccia a una trama pi\u00f9 grande. A sua volta, la trama si divide in stagioni, contraddistinte dalla presenza e dall'eliminazione (non necessariamente la sua morte) di un grande antagonista, ogni volta diverso.\nTrama.\nPrima stagione.\nArriva nella piccola cittadina di Sunnydale Buffy Summers, una giovane ragazza appena trasferitasi con la madre da Los Angeles, citt\u00e0 da cui aveva preferito andarsene dopo l'espulsione dalla scuola che l\u00ec frequentava, a causa dell'incendio che Buffy appicc\u00f2 nella palestra per eliminare dei vampiri. La ragazza, infatti, \u00e8 la prescelta per il ruolo di Cacciatrice, ovvero colei che, unica nella sua generazione, ha il dovere di combattere, con la sua straordinaria forza, i demoni che cercano di riscattarsi e riportare la loro supremazia nel mondo. Si accorge ben presto di non essersi affatto lasciata i problemi alle spalle, perch\u00e9 gi\u00e0 il primo giorno delle superiori, al Sunnydale High, fa la conoscenza di Rupert Giles, il suo Osservatore, che utilizza il ruolo di bibliotecario del liceo come copertura. A questo punto, per Buffy ricomincia la lotta contro il male, che ha la sua massima concentrazione proprio sotto le fondamenta della scuola, dove si trova la terrificante Bocca dell'Inferno, un portale che sprigionerebbe tutto il male demoniaco sulla Terra e che costituisce l'obiettivo del tanto anziano quanto potente vampiro della zona, chiamato \"Il Maestro\". All'interno della scuola, Buffy stringe una forte amicizia con due compagni, Willow Rosenberg e Xander Harris, tra i pochi a sapere delle doti segrete della Cacciatrice e che l'aiuteranno nell'annientamento del terribile nemico. Di rilievo \u00e8 anche la controversa relazione che Buffy instaura con Angel, un vampiro maledetto con la sua stessa anima, afflitto infatti dal rimpianto delle numerose torture e uccisioni, perpetrate ai danni delle sue vittime. Fa da sfondo alla serie la personalit\u00e0 di Cordelia Chase, la ragazza pi\u00f9 popolare del liceo, particolarmente snob e infastidita dallo strano comportamento della compagna Buffy.\nSeconda stagione.\nDue nuovi potenti vampiri, Spike e la compagna Drusilla, giungono a Sunnydale per assumere il controllo della cittadina, mentre compare Kendra, la nuova Cacciatrice, generata dal momentaneo soffocamento di Buffy, durante il definitivo combattimento contro il Maestro, ma che presto rimane vittima di Drusilla. Xander \u00e8 coinvolto in un affiatato intreccio amoroso con Cordelia, mentre per Willow inizia una fortunata storia d'amore col nuovo arrivato Oz, chitarrista di una popolare band della scuola, che cela la sua natura di licantropo. Accade, per\u00f2, che in un'appassionata notte d'amore con Buffy, Angel perde la sua anima umana e torna a essere Angelus, il vampiro spietato e sadico che terrorizz\u00f2 l'Europa. In un momento di estrema difficolt\u00e0, Buffy \u00e8 costretta ad ucciderlo e, sconvolta dagli ultimi eventi, tra cui la dichiarazione del suo ruolo alla madre, decide di lasciare da sola e in silenzio la citt\u00e0.\nTerza stagione.\nBuffy fa ritorno a Sunnydale, e dopo un breve periodo di adattamento, con sua madre, con la sua figura paterna Giles, con il suo migliore amico Xander e la sua migliore amica Willow (con cui, per far pace, ha uno scherzoso ma pesantissimo scambio di insulti), torna a condurre la vita di prima. Angel viene catapultato misteriosamente dall'Inferno sulla Terra e, dopo aver superato la bestialit\u00e0 che l'aveva pervaso, Buffy recupera la storia con lui e lo reintegra nel gruppo. I rapporti tra Xander e Cordelia sono compromessi da un bacio dato da lui all'amica Willow, la quale per\u00f2 non perder\u00e0 il pi\u00f9 comprensivo Oz. Alla morte di Kendra, il ruolo di nuova Cacciatrice contemporanea a Buffy viene affidato a Faith Lehane, che dapprima si presenta spaventata dalla morte dell'ultimo suo Osservatore, poi, a met\u00e0 tra odio e invidia nei confronti della vita di Buffy, si lascia tentare dal potere offertole dal terrificante nuovo sindaco della cittadina, Richard Wilkins. Quest'ultimo, episodio per episodio, cercher\u00e0 di realizzare il suo malvagio piano di distruzione, che farebbe scatenare l'apocalisse sulla Terra. La stagione si conclude con l'eliminazione del grande nemico e con la distruzione del Sunnydale High. Al termine dell'ultimo combattimento, si colloca l'uscita di scena per Angel, il quale, convinto di evitare la felicit\u00e0 di Buffy, si trasferir\u00e0 a Los Angeles per mettere fine all'impossibile storia d'amore tra i due.\nDa questo punto inizia, in parallelo alle stagioni successive, lo \"spin-off\" \"Angel\".\nQuarta stagione.\nL'estate \u00e8 finita, e Buffy e Willow si iscrivono all'UC di Sunnydale. Xander, tornato a casa dopo un fallito viaggio per il continente, inizia casualmente a frequentare Anya, un demone della vendetta, ora umana e privata dei suoi poteri, causa di diversi guai nella puntata \"Il desiderio\", nella terza stagione. Oz lascia la citt\u00e0, dopo aver tradito Willow ed essersi dimostrato incapace di contenere la sua indole demoniaca. Dopo giorni di sconforto, Willow fa la conoscenza di Tara Maclay, una strega gi\u00e0 da tempo praticante; con l'andare del tempo, scoppia l'amore tra le due. Da qui, Willow inizier\u00e0 ad accrescere significativamente la sua esperienza con la magia. Nel frattempo, Buffy, a seguito di una breve quanto dolorosa storia d'amore con un compagno di scuola, si innamora di Riley Finn, che poi si scopre appartenente al corpo para-militare denominato \u00abL'organizzazione\u00bb, estremamente top-secret, la cui sede \u00e8 situata al di sotto della stessa universit\u00e0 e guidato da Maggie Walsh, professoressa di psicologia. Spike fa ritorno a Sunnydale, dopo l'allontanamento da parte di Buffy e la rottura con la compagna Drusilla. Prontamente, per\u00f2, viene sottoposto all'impianto, da parte dell'Organizzazione, di un particolare microchip, capace di dissuaderlo dall'attaccare gli umani. Con l'avanzare degli episodi, emerge poi la vera finalit\u00e0 dell'Organizzazione, ovvero non combattere le forze del male, affiancando Buffy nella sua lotta, bens\u00ec assecondare i malvagi piani della Walsh. Quest'ultima, infatti, provvedeva alla raccolta delle membra di demoni, catturati dalle sue forze armate, per dar vita ad Adam, un ibrido umano e demone che, appena entrato in funzione, toglie la vita alla stessa dottoressa, per poi seminare il terrore nell'intera Sunnydale. Verr\u00e0 annientato dalla collaborazione del gruppo e l'Organizzazione verr\u00e0 smantellata.\nQuinta stagione.\nFa l'entrata nella serie un nuovo importante personaggio: Dawn Summers, ovvero la sorella di Buffy. A parte un'eccezionale citazione in \"Il morso del vampiro\", la sua inspiegabile comparsa avviene esclusivamente nel secondo episodio della stagione. Procedendo con gli episodi, viene rivelata la vera natura di Dawn: un misto di energia e luce, chiamato \u00abLa Chiave\u00bb, un mezzo per aprire un portale intradimensionale, tanto bramato da Glory, una malvagia dea ultraterrena, scacciata dal suo universo e alla disperata ricerca di un modo per ritornarci. A fare da sfondo a questa stagione, c'\u00e8 quindi la progressiva smentita e ricostruzione dei ricordi della famiglia di Buffy e del gruppo di suoi amici, che vedono Dawn come sorella di Buffy da sempre. Nel frattempo, si scioglie la storia tra Buffy e Riley, che parte in missione per l'esercito, Xander e Anya si fidanzano ufficialmente, mentre Spike inizia a provare dei sentimenti per la Cacciatrice. Le sorelle Buffy e Dawn devono anche affrontare la morte improvvisa della madre Joyce, dovuta ad un aneurisma cerebrale, conseguente all'intervento di rimozione del tumore al cervello subito poco prima. La stagione termina con l'uccisione della seconda identit\u00e0 di Glory, ovvero quella umana, mentre Buffy sacrifica la sua vita per chiudere il portale intradimensionale aperto dal sangue di Dawn.\nSesta stagione.\nBuffy risorge attraverso un potente incantesimo, realizzato da Willow, Tara, Xander e Anya. Al ritorno, Buffy attraversa un lungo periodo in stato confusionale e depressivo, aggravato dalla difficile condizione economica che affligge la famiglia, ormai ridottasi alle sole Buffy e Dawn. Dopo aver tentato di riprendere gli studi, Buffy si confida con Spike, l'unico che sembra riuscire a capirla, e anche lei a capire lui, violento come lei. La situazione, gi\u00e0 di particolare intimit\u00e0 tra i due, li porter\u00e0 a finire a letto insieme, sfociando in una storia d'amore intensa ma degradante, agli occhi della stessa Buffy. Questo quadro di malessere viene aggravato quando quest'ultima confessa a tutti di essere stata strappata dal Paradiso, per colpa dei suoi stessi amici, per essere riportata nell'Inferno terrestre. Tra Willow e Tara si crea un'incomprensione, motivata dall'abuso che la prima fa della magia, al punto da dimostrarsi pericolosa per tutto il gruppo e decidendo cos\u00ec di astenersi dalle pratiche magiche. Nel frattempo, i \"Troika\", un trio di nerd, composto da Warren Meers, Jonathan Levinson e Andrew Wells, tenta di realizzare il piano di conquista del mondo. Cos\u00ec, i tre procurano diverse seccature, fino a che, accidentalmente, uccidono Kathrina, una ex di Warren. Il giorno delle nozze, Xander abbandona Anya prima della celebrazione, spingendola a riottenere i poteri di demone della vendetta per vendicare il suo dolore. Intanto, la scoperta, da parte di Buffy, dell'omicidio commesso dal trio, porta prima alla denuncia e poi all'arresto di due dei tre componenti, inducendo Warren a giurare vendetta contro Buffy. Giunto a casa sua per ammazzarla, finisce per uccidere solo Tara, provocando l'ira di Willow, la quale rompe la promessa, prima togliendo dolorosamente la vita a Warren, torturandolo e infine scuoiandolo vivo, e poi mietendo vittime per tutta Sunnydale. Alla fine, Xander scongiura il tentativo dell'amica Willow di portare nell'oblio il mondo mentre Spike, dopo essere stato lasciato da Buffy e aver tentato, in preda alla disperazione, di violentarla al suo ennesimo rifiuto, lascia la citt\u00e0 per trovare un demone capace di restituirgli l'anima.\nSettima stagione.\nBuffy viene assunta come consulente nel nuovo Sunnydale High, da poco ricostruito, mentre Dawn inizia l\u00ec il suo primo anno accademico. Il preside \u00e8 a conoscenza di tutti i segreti della Cacciatrice, essendo figlio lui stesso di un'ammazzavampiri, uccisa dallo Spike malvagio, diversi anni prima. Proprio Spike approfitta di questo momento per tornare a Sunnydale, dopo una serie di sfide per riappropriarsi della sua anima, cos\u00ec da riconquistare il cuore ostile della Cacciatrice. Willow fa ritorno da un programma per renderla capace di controllare la sua magia. Gli amici sono per\u00f2 ancora turbati dagli ultimi eventi e Anya dopo aver evocato dei potentissimi demoni ragno che hanno fatto strage di 10 cattivi ragazzi che hanno torturato una loro amica decide di ritornare mortale e cancellare la strage che ha fatto, mentre Jonathan ed Andrew hanno espatriato in Messico per evitare la condanna di omicidio. Si arriva cos\u00ec alla decisione di Jonathan, che torna con l'amico a Sunnydale, dove viene accoltellato dalla stessa forza maligna che l'aveva tratto in inganno fino a l\u00ec. Si tratta del Male Supremo, denominato \"Il Primo\", un'entit\u00e0 inconsistente, capace solo di assumere le sembianze di persone decedute e intento ad aprire in modo definitivo la Bocca dell'Inferno e sprigionare le forze malvagie in essa presenti. Per Buffy inizia quindi una ricerca d'informazioni sul suo conto, durante la quale viene a conoscenza del fatto che ha mietuto diverse vittime nel mondo, tutte potenziali Cacciatrici, ovvero ragazze destinate a succedere a Faith. Ne raduna cos\u00ec il pi\u00f9 possibile da lei, ma le vittime restano innumerevoli. Intraprende un programma di allenamento per ognuna di esse, tra cui Kennedy, innamorata di Willow e ricambiata, anche se il ricordo di quest'ultima dell'ormai andata Tara provoca spiacevoli e drammatiche apparizioni e fenomeni vari. Al gruppo collabora anche Andrew, in cerca di redenzione, e Faith, rabbonita dal lungo periodo di distanza. Nel frattempo, si presenta Caleb, ex pastore protestante, arrogante, misogino e perverso, alleato con il Primo. La stagione termina con la morte di Anya, con il sacrificio della propria vita da parte di Spike, a cui Buffy dichiara il suo amore, e con la conseguente esplosione della Bocca dell'Inferno.\nEpisodi.\nSono state realizzate sette stagioni della serie, per un totale di 144 episodi.\nMembri della produzione.\nProduttori esecutivi.\nJoss Whedon \u00e8 stato il produttore esecutivo per tutta la durata della serie, ma \u00e8 stato anche \"show runner\" delle prime cinque stagioni della serie, dal 1997 al 2001, un ruolo che lo ha visto come sceneggiatore principale e responsabile per ogni aspetto della produzione. Quest'incarico verr\u00e0 poi assegnato a Marti Noxon per la produzione delle ultime due stagioni, dal 2001 al 2003. Joss Whedon si \u00e8 occupato per\u00f2 della direzione e della sceneggiatura della serie, accanto alla lavorazione su \"Fray\", \"Angel\" e \"Firefly\". Fran Rubel Kuzui e suo marito, Kaz Kuzui, sono riconosciuti come produttori esecutivi, ma non sono stati direttamente coinvolti nello spettacolo: infatti, il credito, i diritti e il franchising sono attribuiti loro per il finanziamento del progetto, la produzione della serie e la direzione del film di Buffy.\nSceneggiatori.\nLa sceneggiatura fu affidata a \"Mutant Enemy\", una societ\u00e0 di produzione cinematografica fondata da Whedon nel 1997. I maggiori meriti per le sceneggiature sono riconosciuti a Steven S. DeKnight, Jane Espenson, David Fury, Drew Goddard, Drew Greenberg, Rebecca Rand Kirshner, Marti Noxon e Doug Petrie. Jane Espenson spieg\u00f2 come avvenne la scrittura delle sceneggiature: in primo luogo, gli scrittori parlarono dei problemi emotivi che Buffy Summers \u00e8 costretta ad affrontare, per via del suo ruolo di Cacciatrice, e come riesce a superarli. Poi, ci\u00f2 che ne scaturiva veniva articolato e \u00abspezzettato\u00bb in atti e scene. Le pause tra una scena e l'altra furono concepite per intrigare lo spettatore, in modo che questi seguisse l'avvicendamento che riprendeva nell'episodio successivo. Gli scrittori compilarono collettivamente le scene tra cui intercorrono queste pause, arricchendo la trama che ne risultava. La mappatura dei loro progressi veniva segnata su una lavagna bianca, con descrizioni di ogni scena. Una volta realizzato lo spezzone, si affidava ad un autore lo schema per l'episodio, che poi veniva controllato da Whedon o Noxon. Lo scrittore procedeva allora alla scrittura dell'intera sceneggiatura che, passando attraverso una serie di bozze, veniva velocemente riscritta dallo \"show writer\" e il testo veniva poi utilizzato per il lancio della puntata.\nCast.\nA Sarah Michelle Gellar venne affidato il ruolo principale della serie. Era precedentemente apparsa in \"La valle dei pini\" nel ruolo di Kendall Hart Slater e in \"Swans Crossing\" nel ruolo di Sydney Rutledge. La Gellar era gi\u00e0 conosciuta per un Emmy Award da lei vinto a diciotto anni, nel 1995 e altre numerose nomine per Young Artist Award. Nel 1996, durante la prima settimana di audizioni, era stata inizialmente scelta per interpretare Cordelia Chase.\nAlyson Hannigan \u00e8 stata l'ultima dei quattro personaggi pi\u00f9 importanti ad essere ingaggiata. Seguendo il suo ruolo in \"Ho sposato un'aliena\", \u00e8 apparsa in diversi spot e come assistente di show televisivi, durante gli anni novanta. Nel 1996, il ruolo di Willow Rosenberg fu dato inizialmente a Riff Regan, che interpret\u00f2 il personaggio nell'episodio pilota, mai andato in onda, di Buffy, ma, dopo l'audizione della Hannigan, la scelta del cast venne rivista. Descrisse la sua presentazione, in un'intervista, attraverso il racconto di un particolare momento dell'audizione: Willow racconta a Buffy che la sua Barbie le fu rubata da piccola, e Buffy le chiede cosa ne era stato, se la riebbe mai. Willow allora rispose: \u00abIn parte\u00bb. A quel punto, cap\u00ec di esser riuscita a rendere la cosa davvero divertente. Questo atteggiamento deline\u00f2 il personaggio. Questo episodio, inoltre, le serv\u00ec per accaparrarsi il ruolo definitivo di Willow.\nAnthony Head aveva gi\u00e0 una carriera di successo come cantante e testimonial. \nPersonaggi e interpreti.\nAltri personaggi.\nQui di seguito gli attori e i personaggi interpretati che hanno preso parte alla serie comparendo solo in alcuni episodi oppure in ruoli secondari:\nGuest star.\nAlla serie hanno preso parte diversi volti noti del cinema e della televisione, come: Jason Behr, Eric Balfour, Brian Thompson, Vincent Schiavelli, Carmine Giovinazzo, Jennifer Sky, Clea DuVall, John Ritter, Willie Garson, Christopher Gorham, Wentworth Miller, Shane West, Jack McGee, Shawn Pyfrom, Kal Penn, Musetta Vander, Amy Adams, Wade Williams, Amber Tamblyn, Aimee Mann, Ashanti, Rachel Bilson.\nIspirazione e metafore.\nDurante il primo anno di produzione della serie, Whedon descrisse la serie come \u00ab\"My So-Called Life\" che incontra \"X-Files\".\u00bb\"My So-Called Life\" dava un simpatico ritratto delle ansie dei teenager, mentre \"The X-Files\", in contrasto, ripercorreva la vita del mostro supernaturale della puntata. Accanto a queste due serie, Whedon cita come fonti d'ispirazione anche alcuni cult cinematografici come \"La notte della cometa\" e svela di essersi appropriato di alcune caratteristiche di Kitty Pryde di \"X-Men\" per dare vita al personaggio di Buffy. Gli autori della guida non ufficiale di \"Dusted\" svelano che la serie \u00e8 spesso una miscela di elementi di precedenti romanzi horror, film, brevi storie di mitologia e racconti folkloristici. Lucy Nevitt e Andy William Smith hanno descritto Buffy come una miscela di \u00abgotico post-moderno\u00bb. Ad esempio, il personaggio di Adam si rif\u00e0 al mostro di \"Frankenstein\", l'episodio \"Uova cattive\" si rif\u00e0 a \"L'invasione degli Ultracorpi\", e cos\u00ec via.\nGli episodi di Buffy includono spesso un significato metaforico pi\u00f9 profondo. Whedon spieg\u00f2: \u00abMentre scriviamo, pensiamo con attenzione a cosa cerchiamo di esprimere emozionalmente, politicamente, e perfino filosoficamente. A parte essere un fenomeno della \"pop culture\", \u00e8 veramente qualcosa che \u00e8 profondamente elaborato nell'aspetto testuale, episodio per episodio\u00bb. Rhonda V. Wilcox e David Lavery forniscono degli esempi in cui gli esseri demoniaci della serie incarnano le problematiche adolescenziali della vita reale: \u00abNel mondo di Buffy, i problemi che affrontano i teenager diventano letteralmente mostri. Una madre che pu\u00f2 assumere totalmente il controllo della vita di sua figlia (\"Streghe\"), oppure un severo patrigno che si rivela veramente una macchina senza cuore (\"Il fidanzato di mamma\"), una giovane lesbica che teme che la sua natura sia demoniaca (\"La famiglia\"), perfino la ragazza (Buffy) che ha un rapporto sessuale per la prima volta col bel ragazzo (Angel) scopre che lui \u00e8 diventato un mostro (\"Un attimo di felicit\u00e0\")\u00bb. Gli intrighi amorosi tra Buffy e il vampiro Angel sono tutti avvolti in metafore. Ad esempio, la notte di passione tra i due costa al vampiro la sua stessa anima. Sarah Michelle Gellar a questo proposito disse: \u00abQuesta \u00e8 la metafora definitiva. Dormi con un ragazzo e lui si incattivisce contro di te\u00bb. La tematica femminista emerge in modo particolare nella lotta dei due personaggi pi\u00f9 misogini della serie, Warren e Caleb, entrambi morti in maniera raccapricciante, per mano delle eroine della serie.\nAmbientazione.\nLe vicende di Buffy si svolgono nella fittizia cittadina di Sunnydale, che corrisponderebbe alla reale Torrance, una ridente cittadina californiana che, secondo la fantasia degli autori della serie, sarebbe collocata sulla terrificante Bocca dell'Inferno, portale intradimensionale, pi\u00f9 volte in procinto di essere aperto da forze maligne, per sprigionare esseri malvagi.\nAll'interno della piccola citt\u00e0, si trovano: la casa di Buffy, realmente presente nel quartiere residenziale di Torrance; utilizzata sia per le riprese esterne che per le riprese interne (tranne che per il piano superiore dove dormiva la protagonista che \u00e8 sempre stato un set cinematografico) durante la prima stagione, dalla seconda in poi gli interni della casa di Buffy, sono stati ricostruiti negli studi mentre l'esterno venne continuato ad essere utilizzato solo per le riprese fuori casa, il liceo di Sunnydale, realmente esistente come Torrance High School, teatro delle fantastiche avventure delle prime tre stagioni; il College di Sunnydale (che in realt\u00e0 \u00e8 la rielaborazione dello stesso liceo), in cui si svolge gran parte della quarta stagione; ed infine la Town Hall che, nella terza stagione, costituisce la residenza del Sindaco. Particolare la presenza di dodici cimiteri gotici che, nel corso della serie, vedono Buffy effettuare regolari ronde per contrastare la spontanea fuoriuscita di vampiri. La cittadina costeggia il deserto del Mojave e l'Oceano Pacifico, di cui si hanno spettacolari visuali della spiaggia locale.\nL'aspetto coreografico della cittadina resta frutto dell'opera scenografica voluta dalla produzione. Di sfuggita, nella terza stagione della serie, nella sala del Sindaco, figura una gigantografia della pianta di Sunnydale; questa, in realt\u00e0, \u00e8 la semplice copia esatta della mappa stradale della Contea di Santa Barbara. Della stessa sono anche diverse riprese, pi\u00f9 volte utilizzate dalla quarta stagione in poi.\nColonna sonora.\nLa serie di Buffy \u00e8 caratterizzata da un mix originale di musica pop, rock e indie. I compositori impiegavano circa sette giorni per arrangiare tra i quattordici e i trenta minuti di musica per episodio. Christophe Beck ha rivelato che i compositori di Buffy si sono serviti di computer e sintetizzatori, limitandosi a registrare uno o due \u00abveri\u00bb campioni, sebbene il loro obiettivo fosse produrre una colonna sonora che raggiungesse lo standard di un film.\nLa maggior parte degli episodi si rif\u00e0 alla musica indie rock, generalmente suonata nel punto di ritrovo dei personaggi della serie, il locale chiamato Bronze. John King, supervisore della colonna sonora, ha spiegato che \u00aba loro piace usare band poco note\u00bb che \u00abcredibilmente potrebbero suonare in quel locale\u00bb. Ad esempio, il gruppo fittizio dei Dingoes Ate My Baby \u00e8 inscenato sullo schermo, di fronte al gruppo Four Star Mary.\nSi \u00e8 evitato quanto pi\u00f9 possibile di dare tanta presenza a canzoni pop molto note ma, negli episodi di maggior rilievo, figurano di fatto artisti famosi, come Sarah McLachlan, blink-182, Tianmu Ciechi, Aimee Mann (che ha avuto anche una battuta di dialogo), Cibo Matto, e Michelle Branch. A causa della popolarit\u00e0 delle canzoni utilizzate nella serie, sono state pubblicate alcune compilation di musica tratta dalla serie.\nSequenza di apertura.\nLa sequenza di apertura di ogni episodio della serie consta di una sigla iniziale di circa 56 secondi, in cui come da tradizione figurano i personaggi principali e i nomi dei principali responsabili della serie.\nLe immagini che compongono la breve clip iniziale sono aggiornati da stagione a stagione. Si trovano per\u00f2 due particolari che persistono per tutte le diverse sigle della serie: il libro intitolato \"Vampyr\", presente nel primo episodio della prima stagione \"Benvenuti a Sunnydale\", e la croce donata a Buffy da Angel.\nLa musica che accompagna la sigla \u00e8 eseguita dalla band punk rock Nerf Herder.\nIl brano \u00e8 stato accostato ad una canzone, intitolata \"Codo\", incisa negli anni ottanta dalla band pop tedesca D\u00d6F, acronimo di Deutsch-\u00d6sterreichisches Feingef\u00fchl.\nI Nerf Herder hanno per\u00f2 sempre sostenuto di non aver mai sentito parlare dei D\u00d6F. Tra i commenti al primo episodio, contenuti nell'edizione in DVD della serie, Whedon tratta la scelta della colonna sonora per la sigla. Rivela che tale decisione fu motivata dalle preferenze espresse dall'attrice Alyson Hannigan (Willow Rosemberg nella serie), dopo che Whedon propose il brano al cast.\nLa sequenza si apre con alcune battute di organo che richiamano i clich\u00e9 dell'horror anni sessanta-settanta, per venire immediatamente sovrastate dall'irrompere delle chitarre elettriche, simboleggianti l'ingresso degli elementi della cultura giovanile contemporanea. La musica, quindi, fa da sfondo a immagini di un cast giovane, coinvolto nella turbolenta adolescenza.\nImpatto culturale.\nDal successo della serie di Buffy, ne \u00e8 riuscito un notevole effetto sul pubblico, e di conseguenza sui media in diverse forme. Ha stimolato, infatti, emittenti televisive alla produzione di nuove serie sullo stampo di esso, ed \u00e8 stato citato in numerose occasioni. Ha infine ispirato pi\u00f9 parodie, tra cui, le pi\u00f9 conosciute: \"Fluffy, the Vampire Slayer\" e \"HellmouthCentral - Hi! It's the Joss-verse... stupid\".\nEffetto sui media.\nTestate di spicco della stampa specializzata (\"All Movie Guide\", \"The Hollywood Reporter\" e il \"Washington Post\") hanno definito la serie \"influente\".\nL'autunno 2003 vide diversi nuovi show in via di produzione negli Stati Uniti in cui vi partecipavano forti presenze femminili, dotate di poteri sovrannaturali o destinate a destini fuori dal normale, contemporaneamente al loro tentativo di condurre un normale stile di vita; tra questi: \"Dead Like Me\", \"Joan of Arcadia\", \"Streghe\", \"Ghost Whisperer\". Bryan Fuller, il creatore di \"Dead Like Me\", disse che Buffy \u00abmostrava come le giovani donne potessero trovarsi in situazioni sia fantastiche che legate, e invece di portare le donne fuori dalla scena, le mettesse al centro\u00bb.\nRussell T. Davies, il produttore esecutivo di \"Doctor Who\", serie di cui \"Buffy l'ammazzavampiri\" s'appropri\u00f2 di alcuni elementi (per altro citata nell'episodio \"Diamante ghiacciato\"), disse: \u00abBuffy ha mostrato al mondo intero e ad un'industria in sempre pi\u00f9 grande espansione, che scrivere di mostri e demoni e dell'apocalisse non \u00e8 un lavoro da scribacchini, bens\u00ec pu\u00f2 mettere alla prova il meglio. Whedon ha eliminato un ostacolo per tutti gli scrittori, non solo per quelli del genere, ma per ognuno di noi.\u00bb Esiste inoltre un risvolto diretto sui media compiuto dai membri della produzione della serie nella partecipazioni ad altri successivi show. Tra i vari si possono ricordare \"Tru Calling\" (Doug Petrie, Jane Espenson e addirittura l'attrice principale Eliza Dushku), \"Wonderfalls\" (Tim Minear), \"Point Pleasant\" (Marti Noxon), \"Jake 2.0\" (David Greenwalt), \"The Inside\" (Tim Minear), \"Smallville\" (Steven S. DeKnight) e \"Lost\" (Drew Goddard, David Fury).\nCitazioni su giornali e riviste.\nIl successo della serie \u00e8 stato seguito anche da pubblicazioni editoriali che vanno da quotidiani come \"il Resto del Carlino\", a riviste a tiratura nazionale come \"Cosmopolitan\", \"Donna Moderna\", \"Grazia\", \"Vanity Fair\", \"Cio\u00e8\", \"Pop's\", \"Ciak\", fumetti horror come \"Dylan Dog\", riviste che trattano il genere come \"HorroMania\" e, naturalmente molte guide televisive.\nNelle universit\u00e0.\nLa serie televisiva \"Buffy l'ammazzavampiri\" \u00e8 stata pi\u00f9 volte soggetto di studi universitari, riconosciuta infatti come dato da analizzare nello studio della cultura popolare e come argomento per lezioni didattiche; e questo fenomeno ha riscontrato un continuo aumento. Anche se non \u00e8 ufficialmente riconosciuta come disciplina vera e propria, il termine americano \"Buffy studies\" \u00e8 piuttosto usato tra coloro che rivedono gli scritti universitari riguardo alla serie. Questo fatto ha per\u00f2 sollevato delle critiche. Ad esempio lo stesso Jes Battis, autore del libro \"Blood Relations in Buffy and Angel\", ammette che lo studio dell'universo di Buffy \u00abinvoca una difficile combinazione di entusiasmo e ira\u00bb, e raccoglie \u00abun certo disappunto da parte di chi siede nelle aule universitarie\u00bb. Tuttavia Buffy ha portato alla pubblicazione di una ventina di libri e centinaia di articoli di analisi della serie stessa, anche attraverso diverse prospettive di carattere disciplinare, come sociologia, scienze delle comunicazioni, psicologia, filosofia.\nCensura.\nNegli Stati Uniti la serie ha subito numerosi tagli riguardo a scene di violenza ritenute troppo cruente per un pubblico minorenne. Un esempio riguarda l'episodio \"Il DNA del campione\", in cui sono state tagliate le scene in cui i demoni fuoriescono dai corpi dei campioni di nuoto, provocando la lacerazione della pelle e la fuoriuscita di organi interni. Un altro episodio pesantemente tagliato \u00e8 stato \"Perversi\" nel quale Willow, in preda alla collera per aver perso la sua ragazza, Tara, per mano di Warren, lo scuoia vivo. La scena dello scuoiamento fu tagliata nell'edizione italiana per poi essere reinserita nell'edizione in DVD. Inoltre, altre censure furono eseguite in seguito ai reclami mossi dal \"Parents Television Council\" riguardo all'episodio \"Diamante ghiacciato\", accusato di contenuti troppo espliciti per un pubblico minorenne, in particolare la scena di sesso violento tra Buffy e Spike. La BBC respinse la richiesta, limitandosi ad effettuare qualche taglio sul contenuto dal controverso aspetto sessuale. In seguito a queste censure, \"Buffy l'ammazzavampiri\" figura al primo posto nella classifica di ParentsTV.org, come peggior serie televisiva adatta a minori. Quest'atto di censura \u00e8 poi stato inoltrato nell'edizione italiana della serie, sia nell'edizione televisiva che nell'edizione in DVD. Un altro episodio provvisto di censura internazionale \u00e8 l'undicesimo della sesta stagione, \"Scomparsa\", che raffigura contenuti violenti e sessuali troppo espliciti per una serie TV vista anche da minori.\nSeguito da parte dei fan.\nLa popolarit\u00e0 di Buffy ha portato alla creazione di forum, fanfiction, e diverse produzioni indipendenti riguardo alla serie, ma in particolare di siti web dedicati alla serie, tra cui i pi\u00f9 popolari: Buffy Italian World e Buffy Maniac. Inoltre la Diamond Select Toys &amp; Collectibles ha realizzato alcuni modellini dei personaggi pi\u00f9 popolari della serie televisiva.\nSpin-off.\n\"Angel\".\nLo \"spin-off\" \"Angel\" \u00e8 stato lanciato nell'ottobre del 1999, in contemporanea all'inizio della quarta stagione di \"Buffy\". La serie \u00e8 stata creata dello stesso autore della serie madre, Joss Whedon, il quale ha collaborato con David Greenwalt; come per \"Buffy\", la societ\u00e0 di produzione \u00e8 la Mutant Enemy. In pi\u00f9 episodi, la trama di \"Angel\" si rivela in commistione con quella di \"Buffy\" attraverso la partecipazione reciproca dei rispettivi protagonisti di una serie, nell'altra. Le due serie restano, per\u00f2, visibili indipendentemente uno dall'altra.\nContinuazioni della serie.\nNel Paley Festival del 2008, Joss Whedon ha osservato che sarebbe stato entusiasta nel riunire il cast della serie per \u00abcontinuare la storia\u00bb in forma di un film o di un altro show. Tutti i partecipanti del Festival, a cui hanno presieduto i principali componenti del cast della serie, sono rimasti eccitati dall'idea.\nIn tale nota, Joss disse che il personaggio di Oz sicuramente apparir\u00e0 nei progetti a venire, mentre per quel che riguarda il futuro del fumetto su cui ora si sta concentrando la produzione, Joss sarebbe volentieri disposto a gettare tutto all'aria, se fosse possibile la riconciliazione del cast in un altro show o film. Tutto il cast gio\u00ec all'idea.\nSarah Michelle Gellar ha per\u00f2 garantito la sua disponibilit\u00e0 a seconda di un'accettabile riuscita dello script per l'eventuale film.\nLa serie ha avuto anche una continuazione fumettistica, con un'ottava stagione pubblicata dalla Dark Horse Comics, scritta dallo stesso Whedon e da altri autori.\nFumetti.\nAl personaggio di Buffy sono state dedicate numerose collane a fumetti, pi\u00f9 o meno inserite nella \"continuity\" della serie televisiva e opera di diversi autori, fra cui lo stesso Whedon. Un caso particolare \u00e8 la suddetta \"ottava stagione\" che prosegue la storia di Buffy al di fuori della televisione, pubblicata dalla Dark Horse dal 14 marzo 2007. La produzione \u00e8 sempre affidata a Whedon, che \u00e8 anche autore del primo arco narrativo della serie: \"The Long Way Home\" (\"La lunga strada verso casa\").\nProgetti incompiuti.\nLa popolarit\u00e0 di Buffy e Angel ha portato a numerosi tentativi di lanciare altre produzioni sull\"universo Buffy\". Tali progetti restano per\u00f2 tuttora irrealizzati. Nel 2002, si \u00e8 parlato di due potenziali \"spin-off\": la serie animata di Buffy e \"Ripper\".\nRiguardo al progetto della serie animata, Whedon e Jeph Loeb dovevano essere i produttori esecutivi, e la maggior parte del cast di Buffy ritornare come doppiatori dei personaggi animati corrispondenti. La 20th Century Fox si mostr\u00f2 interessata allo sviluppo e la vendita dello show a un'altra rete televisiva. Nel 2004 si complet\u00f2 una puntata pilota come presentazione del progetto, che per\u00f2 non \u00e8 mai stato sviluppato. Whedon ha dichiarato al \"The Hollywood Reporter\": \u00abSemplicemente non siamo riusciti a trovargli una sistemazione. Abbiamo ricevuto sei o sette sceneggiature esilaranti dal nostro staff, ma nessuno li volle\u00bb. N\u00e9 l'episodio pilota n\u00e9 gli script sono stati visti al di fuori del settore cinematografico.\n\"Ripper\" \u00e8 stato originariamente proposto come serie televisiva basata sul personaggio di Rupert Giles, interpretato da Anthony Head. Informazioni pi\u00f9 recenti hanno suggerito che, se si fosse mai realizzato \"Ripper\", sarebbe stato lanciato come film TV o come film distribuito direttamente in DVD.\nNon si sent\u00ec parlare del progetto come serie televisiva fino al 2007, quando Joss Whedon s'era accordato per uno speciale di 90 minuti di \"Ripper\" in onda sulla BBC, con la presenza di Anthony e della stessa BBC.\nNel 2003, un anno dopo la prima discussione pubblica sul duplice progetto, la serie televisiva di Buffy si stava avvicinando al termine. Jane Espenson, che collabor\u00f2 ad Angel, assicur\u00f2 che questa volta dei due possibili spin-off si discusse, \u00abPenso che Marti e Joss parlarono di una scuola per Cacciatrici e Tim Minear di una Faith in sella a una motocicletta. Suppongo ci fosse una sorta di avanti e indietro. La Espenson rivel\u00f2 che la scuola per Cacciatrici sarebbe servita all'addestramento per nuove e potenziali ammazzavampiri, che includesse Willow Rosenberg\u00bb, ma Whedon non pens\u00f2 che un tale spin-off avrebbe funzionato bene.\nL'invito per una serie TV sull'universo Buffy basata sul personaggio di Faith fu declinato da Eliza Dushku, l'attrice che lo interpretava, che aveva invece da poco concluso un accordo per la sua presenza in Tru Calling. Dushku ha spiegato a \"IGN\": \u00abSarebbe stata una cosa veramente difficile da fare, non che non volessi accettare la sfida, ma avendo Buffy come precedente, il vuoto da colmare sarebbe stato troppo grande\u00bb. Tim Minear spieg\u00f2 alcune delle idee alla base della serie interrotta: \u00abLo show fondamentalmente sar\u00e0 una Faith in versione \"Kung Fu\". Questa Faith avrebbe attraversato la Terra in sella alla sua motocicletta in cerca di un posto dove trovare la sua casa\u00bb.\nInfine, durante l'estate del 2004 (quindi dopo la fine di Angel), si propose un film su Spike. Il film sarebbe stato diretto da Tim Minear e avrebbe avuto nel cast James Marsters e Amy Acker con la partecipazione di Alyson Hannigan. Fuori dal Saturn Awards del 2006, Whedon annunci\u00f2 di aver pensato ad alcuni attori, ma senza risposta da questi.\nIn un'intervista a \"Sci-Fi Wire\", Sarah Michelle Gellar aliment\u00f2 nuovamente le speranze dei fan riguardo alla produzione di un lungometraggio che riportasse il suo ruolo icona sul grande schermo: \u00abMai dire mai,\u00bb disse. \u00abUna delle ragioni per cui [il film originale di Buffy] non funzion\u00f2 bene al cinema, e non fu per colpa di Kristy come la gente dice, \u00e8 che la storia si raccontava meglio in un lungo arco di tempo, e mi preoccupa una Buffy dall'inizio-met\u00e0-fine cos\u00ec breve [...] Mi mostri la sceneggiatura; mi mostri che funziona, mi mostri che il pubblico la approva, e probabilmente io ci sar\u00f2. Queste sono state le cause della mia esitazione\u00bb.\nEdizioni home video.\nSuccessivamente alla messa in onda della serie televisiva, sono state pubblicate tutte le sette stagioni in DVD in diverse edizioni.\nIn altri media.\nGioco di carte collezionabili.\nNel dicembre 2001 la Score Entertainment ha pubblicato un gioco di carte collezionabili basato sulla serie televisiva e ideato da David Eckhard\ne Chaz Elliott.. Nel 2002 sono stati pubblicati due espansioni \"Angel's Curse\" e \"Class of '99\", ma successivamente la licenza non \u00e8 stata rinnovata.\nGioco di ruolo.\nNel 2001 la Eden Studios ottenne la licenza per la produzione di un gioco di ruolo basato su \"Buffy\". Il manuale base \"Buffy the Vampire Slayer Roleplaying Game\", scritto da C. J. Carella e basato su una versione cinematica del sistema di gioco Unisystem venne pubblicato l'anno successivo ottenendo un buon successo di pubblico e critica. Il gioco venne supportato con la pubblicazione di una mezza dozzina di supplementi, fino al 2006 quando la Eden Studio non rinnov\u00f2 la licenza..\nGioco da tavolo.\nSono stati pubblicati tre giochi da tavolo basati sulla serie televisiva:\nVideogiochi.\nSono stati pubblicati anche dei videogiochi basati sulla serie:\nPremi.\nDall'esordio, \"Buffy l'ammazzavampiri\" ha collezionato diversi riconoscimenti. Il primo arriva nel 2000, con la candidatura per un Emmy Award, in merito al particolare episodio \"L'urlo che uccide\", notato per l'estesa sequenza totalmente priva di dialogo tra i personaggi, che invece garantiva una particolare cura dello sfondo musicale. Nel 2002, poi, la serie riceve una candidatura per un Nebula Award grazie all'episodio \"Un corpo freddo\", caratterizzato invece dall'assenza di musica, tranne fuori campo, e incentrata sulla tragica morte della madre di Buffy. Infine l'episodio \"La vita \u00e8 un musical\", accolto da applausi agli Emmy, ma omesso per errore dalla votazione. La storica puntata entra per\u00f2, poi, nella classifica dei \"100 pi\u00f9 grandi musical\" stilata da Channel 4. A questi si somma la candidatura per un Golden Globe, nel 2001, per Sarah Michelle Gellar, come \"Migliore Attrice in un serial televisivo\". Nel 2003, la serie viene candidata per l'Emmy, nella categoria \"Migliori effetti speciali visivi\", per l'episodio \"La prescelta\". Lo stesso anno, la serie vince un premio Hugo nella categoria Miglior rappresentazione drammatica (forma breve) per l'episodio \"Conversazioni con l'aldil\u00e0\" e viene candidato nella stessa categoria anche nel 2004 per l'episodio \"La prescelta\"."}
{"id": "210175", "revid": "1776051", "url": "https://it.wikipedia.org/wiki?curid=210175", "title": "Chaoite", "text": "La chaoite \u00e8 un minerale di origine meteoritica scoperto nel 1969 nel cratere di N\u00f6rdlingen nella Baviera occidentale in Germania.. Il nome del minerale \u00e8 stato attribuito in onore del geologo statunitense Edward C. T. Chao.\nMorfologia.\nLa chaoite \u00e8 stata scoperta sotto forma di sottili lamine spesse da 3 a 15 micrometri poste perpendicolarmente alla grafite.\nOrigine e giacitura.\nLa chaoite \u00e8 stata scoperta in uno gneiss di grafite sottoposto a forte shock per un impatto meteoritico, si presenta alternata con strati di grafite.\nLocalit\u00e0 di ritrovamento.\nLa chaoite \u00e8 stata ritrovata nel Cratere di N\u00f6rdlingen a M\u00f6ttingen, Baviera (Germania) ."}
{"id": "210178", "revid": "3535", "url": "https://it.wikipedia.org/wiki?curid=210178", "title": "Pediatra", "text": ""}
{"id": "210179", "revid": "1429175", "url": "https://it.wikipedia.org/wiki?curid=210179", "title": "Pediatria", "text": "La pediatria \u00e8 una branca della medicina che si occupa dello sviluppo psicofisico dei bambini e della diagnosi e terapia delle malattie infantili.\nLa neonatologia \u00e8 la branca della pediatria che si occupa dei neonati entro il primo mese di vita. La cooperazione tra pediatria e ostetricia permette di prevenire le malformazioni del feto e di curare le malattie dalla nascita.\nIl termine deriva dal greco \"\u03c0\u03b1\u1fd6\u03c2, \u03c0\u03b1\u03b9\u03b4\u03cc\u03c2\", che significa \u00abbambino\u00bb, \u00abfanciullo\u00bb e \"\u1f30\u03b1\u03c4\u03c1\u03b5\u03af\u03b1\", che significa \u00abcura medica\u00bb.\nStoria.\nAntica Roma.\nNell'antica Roma i bambini furono oggetto di particolare attenzione da parte dei legislatori; la prima legge riguardante l'infanzia di cui si ha notizia \u00e8 attribuibile al fondatore di Roma, Romolo, il quale concede ai padri il potere di uccidere i figli nati deformi e le figlie secondogenite. Questa spregevole pratica, insieme all'esposizione, venne abolita definitivamente da Costantino.\nLe notizie storiche sulle cure dedicate ai bambini romani ci informano che esse sono molte e cominciano dalla scelta della nutrice, per assicurare al poppante un nutrimento appropriato; proseguono poi con raccomandazioni riguardanti le cure e l'igiene del corpo, per terminare con i suggerimenti sulle pratiche per rinforzare la costituzione e per educare fisico e mente. Tra gli autori che pi\u00f9 si sono distinti nello studio dei problemi dei neonati va ricordato Sorano d'Efeso, medico greco (98-128 d.C.) vissuto ad Alessandria e a Roma sotto gli imperatori Traiano e Adriano, fondatore della scuola medica detta dei \"Metodici\". Sorano \u00e8 autore del \"De morbis mulierum\", considerato il primo trattato di ginecologia e ostetricia scientifica in cui sono presenti anche moltissime indicazioni che riguardano il bambino, come la doppia legatura del cordone ombellicale, la pulizia di orecchie e bocca con olio, le tecniche di fasciatura, la nutrizione e l'allattamento e le cure per i disturbi della prima infanzia. Sorano \u00e8 considerato dagli storici il pi\u00f9 grande ostetrico della Roma antica, fondatore dell'ostetricia e della ginecologia, nonch\u00e9 uno dei precursori della pediatria.\nIl medioevo e la medicina islamica.\nDurante il Medioevo \u00e8 la medicina islamica che consente al sapere medico di progredire e non cadere nell'oblio. Estesa \u00e8 anche l'attenzione che i medici in questo periodo rivolgono alle malattie dei bambini. Tra i medici persiani che maggiormente hanno contribuito alla costituzione di un nucleo di conoscenze pediatriche vanno ricordati: Avicenna (980-1037), autore del \"Canon\", tradotto in latino e adottato come testo di studio universitario, nel quale vengono descritte con precisione le febbri esantematiche, la meningite acuta, le pleuriti, l'apoplessia ed il vomito nei bambini; Albucasis (1013-1106), che fornisce indicazioni terapeutiche neonatologiche; Rhazes (890-923), medico persiano autore di oltre duecento volumi, che tratta in modo accurato morbillo, vaiolo e scarlattina.\nIn Italia nasce la famosa scuola medica di Salerno, tuttavia, da questo luogo non sono giunti testi di medicina infantile.\nDell'epoca medievale bisogna ricordare Aldobrandino da Siena, vissuto intorno alla met\u00e0 del XIII secolo e autore del \"R\u00e9gimen du corps\". Incaricato di redigere un trattato di igiene che sarebbe andato in dono alle figlie della contessa di Provenza, al medico senese viene spontaneo cominciare con raccomandazioni a partire dai primi giorni della nascita, per cui sviluppa spontaneamente una piccola opera di puericultura e pediatria.\nDal XV al XVIII secolo.\nIn epoca moderna, le infermit\u00e0 dei bambini iniziano ad essere considerate separatamente nella seconda met\u00e0 del Cinquecento, come dimostra il \"De morbis puerorum\" di Girolamo Mercuriali. Cominciano poi ad aprirsi centri dedicati allo studio delle malattie infantili. Altro medico importante \u00e8 Paolo Bagellardo, vissuto nel XV secolo e autore del \"De aegritudinis infantium libellum\", in cui tratta: eczemi cutanei, spasmi muscolari, epilessia, insonnia, malattie oculari, affezioni a carico di orecchio naso e gola, parotite, ascessi tonsillari, stomatite, disturbi della dentizione, tosse, vomito, diarrea, verminazione ed ernia. La trattazione sistemica, la descrizione minuziosa dei sintomi e della semeiotica clinica, l'indicazione dettagliata dei consigli terapeutici fanno del \"De aegritudinis\" uno dei pi\u00f9 preziosi contributi della medicina italiana e medievale a favore dell'infanzia.\nAnche la pediatria subisce nel Rinascimento, al pari delle altre branche della medicina, una spinta innovatrice, specialmente per merito di medici italiani tra cui Girolamo Mercuriale (1530-1606). Egli fu nominato lettore presso la cattedra di medicina dell'Universit\u00e0 di Padova, insegna medicina teorica a Bologna, per poi passare all'Universit\u00e0 di Pisa e il suo nome figura tra i docenti della Sapienza di Roma. Tra le sue opere le principali che riguardano la pediatria sono \"De morbis puerorum\" (1583) e il \"Nomothelasmus seu ratio lactandi infantes\" (1522). Il \"De morbis puerorum\" \u00e8 considerato un vero e proprio trattato, diviso in tre libri, dei quali il primo si occupa delle malattie esterne, il secondo di quelle interne e il terzo di elmintiasi e di tutti i disturbi che a esse sono correlate. Il \"Nomothelasmus seu ratio lactandi infantes\" \u00e8 un libriccino che, pur contando solo sedici pagine, pu\u00f2 essere considerato un piccolo trattato di pediatria.\nAltri medici importanti che si occupano di pediatria in questo periodo sono Lionello de Vittori, Jacopo Troncone e Ognibene Ferrari, il quale oltre ad esporre nozioni gi\u00e0 diffuse all'epoca scrive il \"De medicina infantium\", riportando la descrizione di alcuni oggetti innovativi come il tiralatte in vetro e una piccola carriola per far muovere i primi passi all'infante.\nIl XVII e XVIII secolo.\nLa pediatria del XVII secolo non conosce tanto sviluppo scientifico quanto un'ampia divulgazione della letteratura pediatrica; i mezzi di diffusione del sapere, come libri, saggi e altre pubblicazioni specializzate, raggiungono anche quei paesi lontani dal cuore dell'Europa che sono in ritardo sulla conoscenza della puericultura e delle malattie dei bambini.\nQuesto \u00e8 anche il secolo caratterizzato pi\u00f9 di altri da rivendicazioni della paternit\u00e0 delle scoperte, invenzioni e fondazioni di nuove discipline e specializzazioni. Ne \u00e8 un esempio J. Primerose, indicato come autore del primo vero e proprio libro di pediatria, pubblicando un libro dal titolo \"De morbis puerorum\", ma i biografi dimenticano che in precedenza sono stati pubblicati numerosi altri libri con lo stesso titolo e gli stessi argomenti. Il medico inglese Harris (1651-1725) viene indicato come uno dei primissimi pediatri, egli si occupa davvero in maniera approfondita delle malattie dei bambini scrivendo un trattato di grande fortuna e diffusione, il \"De morbis infantium\". Harris \u00e8 anche autore di un importante trattato sulla varolizzazione, nonch\u00e9 di alcuni libri di terapia medica e pediatria generale.\nThomas Sydenham (1624-1689) fu definito l'Ippocrate inglese per richiamare i medici a concentrarsi sull'esame clinico del malato e sulla descrizione fedele dei sintomi e dei segni. Lo svedese Nils Rosen von Rosenstein (1706-1773), oltre ad aver descritto per primo in Europa la difterite, pu\u00f2 essere considerato uno dei pi\u00f9 attenti autori di puericultura del secolo.\nIl XVIII secolo conosce un'imponente proliferazione di iniziative atte a dare protezione e cura ai bambini. Nel '700 vengono infatti edificati moltissimi ospedali per la cura specialistica dei bambini. A Londra \u00e8 riconosciuta a George Armstrong la paternit\u00e0 del primo ambulatorio pediatrico del 1769 e del primo ospedale pediatrico, fondato nel 1779.In Italia lo Spedale degli Innocenti a Firenze \u00e8 operante gi\u00e0 da molti decenni, quando in Europa e nel resto del mondo sorgono, uno dietro l'altro, gli ospedali pediatrici di Parigi (1802), a Berlino (1830), San Pietroburgo (1834), Filadelfia (1855), Boston (1869) e cos\u00ec via. In tutti questi ospedali i medici investono moltissime delle loro energie nel trattamento e nella cura delle malattie infettive, tuttavia la mortalit\u00e0 infantile \u00e8 ancora elevatissima.\nPer quanto riguarda il vaiolo i precursori della vaccinazione sono i medici arabi medioevali, tra i quali il noto Avicenna, che cercano per secoli di prevenire il vaiolo mediante il procedimento indicato come inoculazione. Con prevalenza pari a quella del morbillo, ma con mortalit\u00e0 ben pi\u00f9 elevata il vaiolo, nella seconda met\u00e0 del XVIII secolo, \u00e8 ancora responsabile di oltre il 10% di tutte le morti.\nEdward Jenner, inoculato egli stesso nell'infanzia, rimase impressionato dalle testimonianze raccontate dalle donne di fattoria affette da pustole da vaiolo bovino alle mani, il cosiddetto cowpox, sulla loro immunit\u00e0 permanente al vaiolo. Il 14 maggio 1797, egli decide l'esperimento cruciale che cambia la storia della malattia vaiolosa nel mondo, prelevando dalle ulcere delle mani di una mungitrice di vacche del materiale pustoloso e lo inocula in un bambino sano di otto anni di nome James Phipps tramite due incisioni superficiali. Dopo pochi giorni di cefalea e fastidi ascellari l'ottavo giorno sta perfettamente bene. Jenner inocula nuovamente, a distanza di pochi mesi l'una dall'altra, questa volta con materiale prelevato da un'ulcera vaiolosa vera e non bovina. Il bambino non mostra alcun segno di malessere. Nel 1797 Jenner comunica alla Royal Society la sua esperienza e dopo 183 anni dalla sua comunicazione, nel maggio 1980, l'Organizzazione Mondiale della Sanit\u00e0 dichiara il mondo libero dal vaiolo.\nIl XIX secolo.\nNel XIX secolo in Europa (in particolare in Francia e Germania) e nel nord America si creano i primi ospedali pediatrici moderni. nello stesso secolo la specializzazione e la pediatria diventa una delle pi\u00f9 importanti, proprio a causa del nuovo approccio alle discipline mediche fondato su osservazioni e formulazioni teoriche: chimiche, biologiche, anatomo-patologiche.\nL'americano T. M. Rotch (1849-1914) introduce i raggi X nella diagnostica pediatrica, \u00e8 autore della rivista \"Pediatrics\", promotore della raccolta e la distribuzione igienica del latte e ideatore della percentuale dei singoli componenti alimentari, da regolarsi a seconda del maggiore o minore bisogno del bambino.\nL'Ottocento vede le prime specializzazioni pediatriche; in campo neurologico i fondamentali apporti alla conoscenza delle malattie nervose infantili di B. Sachs (1835-1879) e di J. Von Heine (1799-1879), che descrive tra i primi la paralisi cerebrale spastica, poi magistralmente indagata da W. J. Little (1810-1894), e alcuni casi di poliomielite anteriore acuta. L'alterazione anatomica midollare della poliomielite e i suoi risvolti clinici vengono indagati da celeberrimi neurologi come E. Duchenne e J. M. Charcot, mentre la natura epidemica della malattia verr\u00e0 stabilita da O. Medin nel 1881.\nNel campo delle malattie infettive l'Ottocento \u00e8 il secolo di Louis Pasteur (1822-1895), e di Robert Koch (1843-1910), di Gu\u00e9rin, Alexandre Yersin, di \u00c9mile Roux, di Joseph Lister e di molti altri microbiologi e infettivologi che hanno identificato un gran numero di microrganismi, che oggi portano ancora il loro nome, e che hanno ideato metodi per combatterli.\nI contributi pi\u00f9 importanti sul morbillo vengono da: H. Koplik (1858-1927), che descrive la presenza nel periodo pre-esantematico, nella faccia interna delle guance e delle labbra, di macchioline tondeggianti che da lui prendono il nome, e C. Weissbecker, che propone l'immunizzazione passiva con siero di convalescenti.\nL'Ottocento registra anche notevoli progressi in tema di difterite, cos\u00ec battezzata da Pierre Bretonneau (1778-1862), il cui trattamento acquisisce la tecnica dell'intubazione, introdotta in pratica da E. Bouchut (1818-1891) nel 1856, completata da Armand Trousseau (1801-1867) con la tecnica della tracheotomia e perfezionata dallo statunitense J. O'Dwyer (1841-1898), il quale vittima della sua professione, muore proprio di difterite contratta nell'assistere i suoi malati. Nel 1923 G. Ramon attuer\u00e0 la prima vaccinazione antidifterica, tuttavia gi\u00e0 a partire dall'ultimo decennio del secolo scorso la mortalit\u00e0 da difterite, prima di allora altissima con oltre il 70% dei bambini colpiti, cade a cifre insignificanti per merito della siero terapia di Behring.\nL'insegnamento pediatrico costituisce un primato italiano, infatti \u00e8 Ludovico I di Borbone, nel periodo napoleonico, a fondare nel 1802 la cattedra di malattie infantili a Firenze, affidandola a Gaetano Pallone (1766-1830). Il primo insegnamento universitario pediatrico organizzato in maniera pi\u00f9 strutturata risale al 1882, con l'istituzione a Padova della prima clinica pediatrica affidata a Dante Cervesato (1850-1905), allievo a Vienna dal famosissimo clinico H. Widerhofer (1832-1901). Dopo Padova, Cervesato fonda una fiorente scuola pediatrica anche a Bologna (1899), alla quale succede Vitale Tedeschi (1854-1919). A Roma la pediatria come insegnamento autonomo si fa strada grazie a Luigi Concetti (1855-1920).\nJ. Parrot (1829-1883) ricopre prima la cattedra di storia della medicina e poi quella di pediatria a Parigi e compie importanti studi sull'atresia e sulla pseudo-paralisi dei neonati di origine luetica.\nRobert Koch (1843-1910) il 24 maggio 1882 annuncia la scoperta del bacillo tubercolare mettendo definitivamente in evidenza la realt\u00e0 microbica e contagiosa della tubercolosi, vero flagello dell'umanit\u00e0. Nel 1907 Clemens von Pirquet, padre dell'immunologia, mette a punto il metodo della reazione alla tubercolina, perfezionata l'anno dopo da Moro e da Mantoux.\nImportantissimo \u00e8 l'apporto alla terapia della tubercolosi dell'italiano Carlo Forlanini, che nel 1882 propone e attua il primo pneumotorace per la cura delle forme polmonari.\nTheodor Escherich (1857-1911) ha condotto numerosissime ricerche cliniche e batteriologiche, soprattutto sulla flora intestinale dei lattanti, scoprendo quel batterium coli, cui \u00e8 stato dato il suo nome, e lo streptococco enterico dei bambini.\nCharles Michel Billard (1800-1832), allievo di Giovanni Battista Morgagni, \u00e8 considerato il fondatore dell'anatomia patologia pediatrica. J. L. Smith (1827-1897) \u00e8 uno dei primi medici americani a dedicarsi quasi esclusivamente alla pediatria; egli \u00e8 l'autore del \"Treatisse on the disease of infancy and childhood\", edito a Filadelfia e considerato un capolavoro della letteratura pediatrica mondiale per le sue otto edizioni successive, che per quasi trent'anni aggiornano i pediatri di tutto il continente americano.\nSmith \u00e8 uno dei fondatori della \"American Pediatrics Society\" e sarebbe stato onorato come il padre della pediatria americana se la sua fama non fosse stata oscurata da quella dell'energico e travolgente Abraham Jacobi (1830-1919), nato in Germania e trasferitosi a New York, che a soli trent'anni fonda la prima clinica pediatrica. La sua carriera \u00e8 brillante e si far\u00e0 promotore di organizzazioni, societ\u00e0, riviste e pubblicazioni nel campo selle malattie dei bambini. Tra le sue numerose opere vi \u00e8 anche una storia della pediatria (1913).\nH. Holt (1855-1924) \u00e8 anch'egli uno dei pionieri della pediatria americana, autore di un noto testo di pediatria.\nIl XX secolo.\nUn grande passo avanti verso la sconfitta della poliomielite fu fatto da Albert Bruce Sabin che nel 1953 svilupp\u00f2 il primo vaccino orale antipolio.\nUn ulteriore passo importante nello sviluppo della pediatria del XX secolo fu dato dalla pediatra statunitense Virginia Apgar (1909-1974), ideatrice, nel 1952, di un sistema di controllo sulle funzioni vitali primarie dei neonati, chiamato indice di Apgar, ancora in uso in tutto il mondo.\nNel mondo.\nItalia.\nIl titolo di specialista in pediatria viene raggiunto con la frequenza della scuola di specializzazione in pediatria (della durata di 5 anni) a cui si pu\u00f2 accedere solo dopo la laurea in medicina e chirurgia e l'abilitazione alla professione medica.\nIn Italia l'assistenza sanitaria ai bambini e adolescenti \u00e8 garantita tramite il SSN sia a livello territoriale, tramite i pediatri di libera scelta, sia a livello ospedaliero, grazie ad unit\u00e0 operative di pediatria all'interno di ospedali generalisti oppure attraverso veri e propri ospedali pediatrici.\nIl professionista sanitario che opera all'interno dell'assistenza sanitaria di base \u00e8 detto \"pediatra di libera scelta\", o anche \"pediatra di base\" o \"pediatra di famiglia\", ed ha il preciso compito di tutelare la salute dell\u2019infanzia, dell\u2019et\u00e0 evolutiva e dell\u2019adolescenza, dalla nascita fino ai 14 anni con le seguenti modalit\u00e0:\nOltre i 14 anni, in assenza delle eccezioni soprammenzionate e, comunque, oltre i 16 anni di et\u00e0, la revoca del pediatra di libera scelta \u00e8 automatica.\nStati Uniti d'America.\nI requisiti per diventare pediatra negli USA partono, generalmente, da quattro anni di college, dopo i quali si studia medicina per altri quattro anni. Dopo aver completato lo studio di medicina si richiede una specializzazione di tre anni in pediatria. Per essere ufficialmente riconosciuto come tale e lavorare il pediatra deve iscriversi all'Albo dei Pediatri."}
{"id": "210181", "revid": "2012115", "url": "https://it.wikipedia.org/wiki?curid=210181", "title": "Lonsdaleite", "text": "La lonsdaleite \u00e8 un minerale allotropo del carbonio.\n\u00c8 chiamato anche \"diamante esagonale\" per la sua composizione e per la struttura esagonale del suo reticolo cristallino.\nPrende il nome dalla mineralogista irlandese (naturalizzata inglese) Kathleen Lonsdale (1903 - 1971).\nMorfologia.\nLa lonsdaleite \u00e8 stata scoperta sotto forma di cubi, cubo-ottaedri di circa 0,7\u00a0mm ricoperti di grafite. Gli atomi di carbonio sono disposti nella lonsdaleite in una struttura esagonale, simile a quella della grafite, minerale dal quale deriva.\nOrigine e giacitura.\nLa lonsdaleite si origina dall'impatto sulla Terra di meteoriti contenenti grafite, e pertanto in natura \u00e8 stata trovata in luoghi dove sono avvenuti questi impatti. La grafite contenuta nel meteorite, a causa dell'altissima pressione e temperatura, si trasforma in diamante, ma conserva la struttura esagonale della grafite. Fu scoperta per la prima volta nel 1967 nel Meteor Crater in Arizona. In seguito \u00e8 stata trovata anche in altri siti sede di impatti meteorici, come il sito di Tunguska in Russia e il cratere di N\u00f6rdlingen in Germania, ed \u00e8 stata identificata anche nel campione di roccia chiamato Hypatia (in onore della scienziata e filosofa alessandrina Ipazia) scoperto nel 1996 nel deserto dell'Egitto meridionale.\nSi pu\u00f2 produrre anche in laboratorio tramite compressione e riscaldamento di grafite, utilizzando presse o detonazioni con pressioni da 50 a oltre 170 gigapascal, ed \u00e8 stata ottenuta con la tecnica di deposizione chimica da vapore.\nNel 2011 \u00e8 stata proposta anche la possibilit\u00e0 di formazione di lonsdaleite all'interno di rocce metamorfiche e metasomatiche. A partire dal 2014 la classificazione della lonsdaleite come materiale distinto dal diamante \u00e8 stata messa in discussione, ed \u00e8 stato proposto che una accurata definizione della sua struttura potrebbe essere \"diamante a impilamento disordinato\". Successivi esperimenti hanno evidenziato la formazione di lonsdaleite relativamente pura in condizioni di alta pressione dinamica come quelle degli impatti di meteoriti.\nIl 16 giugno 2019 la trasmissione televisiva Report annuncia che tracce di diamante esagonale sarebbero state trovate nell'inchiostro del papiro di Artemidoro in seguito ad analisi spettroscopiche eseguite presso l'Istituto Centrale per la Patologia del Libro del Ministero per i beni e le attivit\u00e0 culturali e per il turismo. Nel corso della trasmissione il diamante esagonale viene descritto dalla giornalista Giulia Presutti e dalla restauratrice Cecilia Hausmann come \"elemento che in natura si trova solo nelle rocce meteoriche, in Sri Lanka o in Canada\", \"quindi non in Egitto\" e come \"un prodotto industriale che nasce pi\u00f9 o meno nell\u2019Ottocento\". Tuttavia queste affermazioni non corrispondono alle caratteristiche note del diamante esagonale: Sri Lanka e Canada non sono zone privilegiate di reperimento della lonsdaleite, che, sempre in quantit\u00e0 minime in forma di cristalli microscopici, si potrebbe trovare ovunque si sia verificato un impatto di meteoriti (Sri Lanka e Canada sono semmai tra i paesi noti per avere grandi giacimenti di grafite, insieme a Russia, Messico e altri), e la lonsdaleite non \u00e8 documentata come prodotto di procedimenti industriali del XIX secolo; infatti, come detto, \u00e8 stata identificata la prima volta dagli scienziati solo negli anni sessanta del Novecento analizzando le rocce del Meteor Crater in Arizona, e, come per il diamante sintetico, le tecniche che permettono di produrla artificialmente sono state sviluppate nel corso del XX secolo. Mentre le informazioni date da Report sulla diffusione geografica della lonsdaleite sono del tutto prive di fondamento e appaiono inventate per sostenere davanti al pubblico la tesi della falsit\u00e0 del papiro di Artemidoro, si pu\u00f2 notare che il rarissimo materiale non \u00e8 mai stato trovato altrove in inchiostri, pigmenti o qualsiasi manufatto pi\u00f9 o meno antico. Bisogna per\u00f2 tenere presente che, come gi\u00e0 sottolineato in passato da specialisti di petrologia, l'identificazione della lonsdaleite \u00e8 facilmente soggetta a errore nell'interpretazione degli spettri Raman: \"When considering the list of natural occurrences of lonsdaleite, it would be prudent to bear in mind that lonsdaleite, unlike other mineral species, is not easy to identify definitively, because Raman spectra can be ambiguous and a transition toward cubic 3C diamond is common\". A parte l\u2019oggettiva difficolt\u00e0 di identificazione di un materiale come la lonsdaleite, pi\u00f9 in generale i fisici specialisti di spettroscopia hanno notato che recentemente in diversi campi sono diventati numerosi gli errori di interpretazione derivanti dall\u2019ampia disponibilit\u00e0 dei moderni spettrometri Raman (sempre pi\u00f9 automatizzati) in combinazione con l\u2019utilizzo da parte di personale non specializzato in fisica e spettroscopia. L\u2019autrice del servizio di Report ha omesso di precisare che anteriormente all'edizione del papiro del 2008 gli inchiostri erano gi\u00e0 stati sottoposti a numerosi esami chimico-fisici, inclusa ovviamente la spettroscopia Raman, e che nel volume del 2008 erano gi\u00e0 presentati in dettaglio i risultati delle analisi, in un capitolo dove docenti universitari del settore della chimica e della spettroscopia applicate ai beni culturali evidenziano l\u2019assenza di anomalie. Bisogner\u00e0 aspettare la fine del 2020 per avere la conferma che i ricercatori che hanno effettuato le seconde analisi menzionate da Report non hanno in realt\u00e0 idee precise sulla natura dei siti \"sp3\" registrati dall\u2019analisi spettroscopica: \"Tali siti possono anche derivare da zone difettive del Diamante cubico, per cui la loro attribuzione ad una specifica struttura di carbone[\"sic\"] \u00e8, al momento, difficoltosa\". Gli stessi autori alcune pagine prima (p. 106) ricordano che \"i composti carboniosi possono avere le pi\u00f9 disparate origini e, all\u2019interno di un materiale amorfo, possono essere contenute pi\u00f9 strutture con reticoli cristallini diversi e differenti ibridazioni dell\u2019atomo di carbonio\". \u00c8 infatti ben noto che il carbonio amorfo presenta normalmente frazione di legami \"sp3\" e \"sp2,\" e in questo l'inchiostro del papiro non presenta nulla di anomalo.\nLonsdaleite superdura.\nScienziati dell'University of Nevada e dell'Universit\u00e0 Jiao Tong di Shanghai hanno annunciato nel febbraio 2009 la scoperta della lonsdaleite superdura. Applicando per indentatura un carico molto elevato si \u00e8 visto che la lonsdaleite reagisce aumentando la sua resistenza alla compressione in modo permanente.\nIl materiale cos\u00ec ottenuto raggiunge una resistenza di 152\u00a0GPa (GigaPascal), superiore del 58% a quella del diamante, che nelle stesse condizioni \u00e8 di 97\u00a0GPa."}
{"id": "210182", "revid": "767487", "url": "https://it.wikipedia.org/wiki?curid=210182", "title": "Rosick\u00fdite", "text": "La rosick\u00fdite \u00e8 un minerale composto da zolfo-\u03b3, un allotropo dello zolfo che non \u00e8 stabile a temperatura ambiente, dove si trasforma nell'allotropo stabile zolfo-\u03b1 che \u00e8 la forma comune dello zolfo nativo. Deve il suo nome al mineralogista ceco Vojt\u0115ch Rosick\u00fd.\nMorfologia.\nLa rosick\u00fdite \u00e8 stata scoperta sotto forma di cristalli di forma equidimensionale o piatta di dimensione fino a 0,5mm.\nOrigine e giacitura.\nLa rosick\u00fdite \u00e8 stata trovata all'interno di noduli di limonite. Si forma in ambienti evaporitici caratterizzati da comunit\u00e0 microbiologiche come quelle presenti nelle piane salate della Valle della Morte in California. Si ipotizza la formazione del raro minerale in seguito alla dissoluzione del solfato di calcio (CaSO4\u00b72H2O) in zolfo e la precipitazione dello zolfo in rosick\u00fdite con un gradiente ossigeno-zolfo mantenuto stabile dall'azione dei microrganismi."}
{"id": "210183", "revid": "1305772", "url": "https://it.wikipedia.org/wiki?curid=210183", "title": "Buffy", "text": ""}
{"id": "210184", "revid": "767487", "url": "https://it.wikipedia.org/wiki?curid=210184", "title": "Antitaenite", "text": "L'antitaenite \u00e8 un minerale presente nelle meteoriti. Consiste di una lega metallica Ferro-Nichel con un 20-40% di Nichel e tracce di altri elementi. La specie non \u00e8 stata sottoposta ad approvazione da parte dell'IMA.\nAbito cristallino.\nHa una struttura cristallina cubica a facce centrate.\nGiacitura.\nIdentificato per la prima volta nel 1995 all'interno di meteoriti ferrose e condriti.\nForma in cui si presenta in natura.\nSi tratta di una lega metallica."}
{"id": "210185", "revid": "767487", "url": "https://it.wikipedia.org/wiki?curid=210185", "title": "Papiro Bulaq 18", "text": "Bulaq 18 \u00e8 la sigla che contraddistingue un papiro egizio risalente al VI anno di regno di Khutawy, sovrano della XIII dinastia.\nIl papiro \u00e8 un rendiconto delle spese sostenute dalla corte reale nel corso di una visita a Tebe.\nL'analisi del sistema contabile utilizzato ha condotto alcuni studiosi a ritenere che questo papiro possa contenere l'indicazione di come gli egizi considerassero lo \"zero\"."}
{"id": "210187", "revid": "287204", "url": "https://it.wikipedia.org/wiki?curid=210187", "title": "Michele Abruzzo", "text": "Biografia.\nNato alla fine del 1904, venne dichiarato all'anagrafe soltanto il 2 gennaio del 1905. Attore poliedrico, minorenne fugg\u00ec da casa sua, debuttando a soli 14 anni nella compagnia dell'attore-mattatore siciliano Giovanni Grasso. Sebbene il suo primo maestro fu un puparo dell'Opera dei pupi, prima di formare adolescente con amici un gruppo parrocchiale di teatro a Sciacca.\nPass\u00f2 nella compagnia folkloristica del catanese Attilio Rapisarda, denominata \"Scene e canti siciliani\". Dopo la morte di Grasso e di Angelo Musco (1937), per la stagione teatrale 1938-'39, forma con Rosina Anselmi una grande \"Compagnia siciliana Anselmi-Abruzzo\", girando i teatri pi\u00f9 prestigiosi della penisola. Circol\u00f2 pure la notizia che dovevano essere supportati da l\u00ec a breve anche da attori come Turi Pandolfini, una volta liberatosi da impegni cinematografici. Per l'Illustrazione italiana doveva trattarsi dell'epoca di \"una brillante resurrezione del teatro siciliano\" per via dell'iniziativa capocomicale di Tommaso Marcellini, parallela a quella del duo Anselmi-Abruzzo.\nErede naturale dello stesso Musco, Abruzzo riprende il repertorio del maestro \u2013 ne \u00e8 prova il \"Liol\u00e0\" di Luigi Pirandello, regia di Santi Savarino, nel '39 \u2013 e lo arricchisce con nuovi lavori scritti da altri autori che scrivono apposta per lui. Fra gli interpreti principali della compagnia figurano nomi di Franzi Carra, Pietro Anselmi, Giuseppe Pistone, Armando Ferrara, Enzo Colombo, Giuseppe Lelio.\n\u00c8 apprezzato dalla migliore critica nazionale \u2013 uno su tutti, il critico Renato Simoni \u2013 per le sue interpretazioni sia brillanti che drammatiche che lo pongono tra gli attori pi\u00f9 bravi ed espressivi del panorama italiano di quegli anni.\nNel 1945 costituisce la \"Compagnia dei Grandi Spettacoli del Comm. Michele Abruzzo\" con Margherita Nicosia e Umberto Spadaro. Dagli anni '50 si interrompe il lungo sodalizio con Rosina Anselmi e Abruzzo forma una propria compagnia. \nNel 1958 \u00e8 tra i fondatori \u2013 assieme a Turi Ferro, che \u00e8 stato suo allievo, Umberto Spadaro, Rosolino Bua, l'Anselmi, Mario Giusti e tanti altri \u2013 dell'Ente Teatro di Sicilia, poi Teatro Stabile di Catania. \nDopo aver debuttato giovanissimo nel film muto \"'A legge\" diretto da Elvira Notari (1920), esordisce nel cinema sonoro come protagonista del film di Mario Mattoli \"L'ha fatto una signora\" (1938), accanto a Rosina Anselmi.\nSuccessivamente, fino agli anni Settanta, ricopre al cinema quasi sempre ruoli di fianco o di carattere. \nIn televisione nel 1984 interpreta il ruolo del Procuratore della Repubblica nello sceneggiato \"La piovra\", diretto da Damiano Damiani.\nDiventa Cavaliere di Gran Croce dei Santi Maurizio e Lazzaro per i suoi meriti artistici, ritira numerosi premi come il \"Telamone\" di Agrigento (1986) e il \"Pirandello\". "}
{"id": "210188", "revid": "108538180", "url": "https://it.wikipedia.org/wiki?curid=210188", "title": "Amalgama (minerale)", "text": "L'amalgama \u00e8 un minerale costituito da un amalgama di mercurio e argento, non \u00e8 considerata una specie a s\u00e9 stante ma una variet\u00e0 di argento nativo."}
{"id": "210189", "revid": "767487", "url": "https://it.wikipedia.org/wiki?curid=210189", "title": "Fullerite", "text": "La fullerite \u00e8 un minerale che prende il nome da Richard Buckminster Fuller, l'architetto statunitense che invent\u00f2 la cupola geodetica che ha forma simile alle molecole dei fullereni. La fullerite ultradura C60 ha una durezza molto elevata, superiore a quella del diamante. \u00c8 classificata quindi tra i materiali superduri.\nOrigine.\nLa fullerite si \u00e8 formata nello spazio interstellare o per l'azione dei fulmini su substrati carboniosi o per metamorfismo delle rocce ricche di carbonio.\nGiacitura.\nLa fullerite si trova negli scisti verdi (shungite) o in rocce metamorfiche precambriane.\nForma in cui si presenta in natura.\nLa fullerite si presenta in cristalli microscopici, pi\u00f9 spesso in aggregati tondeggianti."}
{"id": "210192", "revid": "1766191", "url": "https://it.wikipedia.org/wiki?curid=210192", "title": "Sj\u00f6fn", "text": "Sj\u01ebfn \u00e8 una d\u00e8a della mitologia norrena. Appartenente alla stirpe degli \u00c6sir, di lei non si sa quasi nulla. Snorri Sturluson dice che \u00e8 una divinit\u00e0 dell'amore, in grado di infondere tale sentimento in uomini e donne; collega quindi il suo nome al sostantivo \"sjafni\": \"amore\". \u00c8 invece molto pi\u00f9 probabile che il nome di Sj\u01ebfn sia da ricondurre o a \"safi\", \"linfa\", oppure a \"sefi\", \"parente\"."}
{"id": "210193", "revid": "252105", "url": "https://it.wikipedia.org/wiki?curid=210193", "title": "Au\u00f0humla", "text": "Au\u00f0humla (detta anche Au\u00f0umla o Au\u00f0humbla) \u00e8, nella mitologia norrena, la grande mucca che nutr\u00ec il gigante primordiale Ymir.\nAu\u00f0humla nacque, come Ymir, dalla brina di Ginnungagap, brina che si sciolse per l'incontro tra le correnti gelide di Niflheimr e quelle calde di M\u00faspellsheimr. Dalle sue mammelle scorrevano quattro fiumi di latte. Per sfamarsi, Au\u00f0humla cominci\u00f2 a leccare degli scogli gelati, che sapevano di sale. Nel primo giorno in cui li lecc\u00f2 da questi scogli emersero i capelli d'un uomo, nel secondo giorno la testa, e nel terzo tutta una persona. Questi, la prima creatura in forma umana, fu B\u00fari, che gener\u00f2 Borr; Borr si un\u00ec quindi alla gigantessa Bestla, da cui nacquero i primi D\u00e8i: Odino, V\u00edli e V\u00e9.\nIl nome.\nIl nome di Au\u00f0humla appare in molte varianti diverse nell'Edda in prosa, anche se il suo significato \u00e8 poco chiaro. Il prefisso au\u00f0- potrebbe riferirsi a \"ricchezza\", \"facilit\u00e0\", \"fato\" o \"vuoto\", con \"ricchezza\" come quello pi\u00f9 probabile. Un'altra teoria \u00e8 che questo nome sia collegato con Ymir, ma ha sempre avuto un significato oscuro che pu\u00f2 essere stato interpretato in maniera diversa dai tempi pagani."}
{"id": "210194", "revid": "287204", "url": "https://it.wikipedia.org/wiki?curid=210194", "title": "Audhumla", "text": ""}
{"id": "210195", "revid": "965226", "url": "https://it.wikipedia.org/wiki?curid=210195", "title": "Ministri dell'interno della Repubblica Italiana", "text": "I ministri dell'interno della Repubblica Italiana si sono avvicendati dal 1946 in poi."}
{"id": "210196", "revid": "188116", "url": "https://it.wikipedia.org/wiki?curid=210196", "title": "Mano Nera (estorsione)", "text": "La Mano Nera (in lingua inglese Black Hand) fu un insieme di bande che praticava estorsioni all'interno delle comunit\u00e0 italiane nelle citt\u00e0 statunitensi all'inizio del XX secolo.\nStoria.\nIl termine prese piede nei primi anni del Novecento e derivava dall'abitudine degli estorsori di inviare alle loro vittime lettere minatorie contrassegnate dall'emblema del teschio e tibie incrociate o dall'impronta di una mano nera, accompagnate da minacce di morte, di sfregi e danneggiamenti: questo tipo di crimine si diffuse da New York a Chicago, San Francisco e New Orleans, compiuta da strozzini siciliani, calabresi, pugliesi e campani. I principali capibanda che compirono questo tipo di estorsione furono i siciliani Giuseppe Morello e Ignazio Lupo, che strangolavano e bruciavano le vittime che rifiutavano di pagare, e i \"cumparielli\" napoletani Enrico Alfano e Pellegrino Morano. Anche il cantante Enrico Caruso e il trasformista Leopoldo Fregoli, durante le loro tourn\u00e9e americane, subirono minacce ed estorsioni dagli affiliati alla Mano Nera.\nL'uccisione di Giuseppe Ruvolino.\nUno dei delitti pi\u00f9 atroci compiuti dalla \"mano nera\" avvenne nel paesino di Pellaro, nei pressi di Reggio Calabria, precisamente a Quattronari, il 4 settembre del 1910. Giuseppe Ruvolino, un emigrante calabrese a New York, partecip\u00f2 a una rapina organizzata dal clan mafioso a cui era affiliato, ma il colpo fall\u00ec e la polizia lo cattur\u00f2. Sotto promessa della libert\u00e0 fece il nome dei suoi complici, pur conoscendo il rischio a cui andava incontro.\nA seguito della delazione ottenne la libert\u00e0, come promessogli. Consapevole che lo \"sgarro\" equivaleva alla condanna a morte da parte dell'organizzazione cui apparteneva, lasci\u00f2 gli Stati Uniti e con l'intera famiglia rientr\u00f2 in Calabria, nella speranza di sottrarsi alla vendetta dei compagni.\nNella notte del 4 settembre 1910 uno o pi\u00f9 malviventi mascherati penetrarono nella sua abitazione, uccidendolo barbaramente con asce e coltelli e sterminando tutta la famiglia, composta dalla moglie e da sei figli, il pi\u00f9 piccolo dei quali aveva appena quattro mesi. Si racconta che i vicini, accorsi alle grida, udirono una delle bambine invocare con voce rotta dal pianto, \"zio non mi ammazzare\", ma invano. Nessuno parl\u00f2 e gli assassini rimasero sconosciuti alla giustizia."}
{"id": "210200", "revid": "62004", "url": "https://it.wikipedia.org/wiki?curid=210200", "title": "Campionati del mondo di ciclismo su strada 2005", "text": "I campionati del mondo di ciclismo su strada 2005 si disputarono a Madrid, in Spagna, tra il 21 ed il 25 settembre."}
{"id": "210201", "revid": "767487", "url": "https://it.wikipedia.org/wiki?curid=210201", "title": "Thin White Rope", "text": "I Thin White Rope sono stati un gruppo rock statunitense formato a Davis in California nel 1984. Il nucleo della band era composto dal cantante/chitarrista Guy Kyser e dal chitarrista Roger Kunkel, attorno ai quali sono ruotati diversi bassisti e batteristi.\nIl loro stile musicale, caratterizzato dall'uso di due chitarre come i Television e del feedback e che mescolava il rock psichedelico e l'acid rock con la tradizione country e blues, riletti in ottica post punk, spinse i critici a coniare il termine \"post-psichedelia\".\nIl gruppo venne accostato alla scena del Paisley Underground di Davis, insieme a band come The Dream Syndicate e Green on Red. Il nome del gruppo fu ispirato da una metafora usata dallo scrittore William S. Burroughs in \"Pasto nudo\" per definire il liquido seminale maschile.\nIl gruppo si sciolse nel 1994. Guy Kyser form\u00f2 i Mummydogs, Kunkel il progetto jazz e blues Acme Rocket Quartet mentre il bassista Odom i Graves Brothers Deluxe."}
{"id": "210202", "revid": "1573940", "url": "https://it.wikipedia.org/wiki?curid=210202", "title": "Lepisma saccharina", "text": "Lepisma saccharina () noto anche come pesciolino d'argento, argentino o\nacciughina \u00e8 un insetto lucifugo, veloce e privo di ali; sinantropico e molto diffuso nelle abitazioni umane.\nL'aspetto del corpo dell'insetto, argenteo e oblungo, giustifica il suo nome comune. Il nome scientifico, invece, \u00e8 legato al fatto che questo insetto si nutre di carboidrati come lo zucchero o gli amidi. Appartiene all'ordine Zygentoma o Thysanura. Possono essere talvolta confusi con un'altra specie con abitudini e aspetto molto simili, la \"Thermobia domestica\", che per\u00f2 preferisce ambienti pi\u00f9 caldi, come forni di panetterie.\nDescrizione.\nIl corpo del pesciolino d'argento \u00e8 allungato e sottile. Ha due antenne molto lunghe e sensibili, e tre lunghi cerci posteriori, anch'essi con funzione tattile. Il corpo (esclusi antenne e cerci) pu\u00f2 arrivare a circa 1 centimetro di lunghezza. Il colore metallico del corpo deriva da scaglie argentee che si formano dopo la terza muta.\nBiologia.\nA seconda delle condizioni di vita, un pesciolino d'argento diventa completamente adulto in un tempo variabile fra quattro mesi e tre anni. A temperatura ambiente (21-23 \u00b0C, 69-73 F\u00b0) diventa adulto entro un anno. Pu\u00f2 vivere da due a otto anni, e pu\u00f2 mutare fino a circa otto volte in tutto e fino a circa quattro volte in un anno. A una temperatura compresa fra 25 e 30 gradi, la femmina depone circa un centinaio di uova, preferibilmente in ambienti riparati come fessure o crepe. I pesciolini d'argento non possono riprodursi in ambienti freddi e secchi.\nAlimentazione.\nIl cibo preferito del pesciolino d'argento sono le sostanze che contengono amido o polisaccaridi come la destrina usata negli adesivi: l'insetto ama quindi la colla e derivati latticini zuccherini, le rilegature dei libri, le foto, i francobolli, lo zucchero e la polvere. Non disdegna neppure cotone, lino, seta, insetti morti o persino la sua stessa exuvia (la pelle persa nella muta). In caso non trovi altro cibo, il pesciolino d'argento pu\u00f2 arrivare a rovinare capi in pelle (cinture, scarpe) o indumenti in fibra sintetica. Tuttavia, pu\u00f2 restare senza cibo per mesi senza soffrirne.\nRiproduzione.\nA causa delle abitudini notturne dei pesciolini d'argento, il loro comportamento sessuale \u00e8 stato scoperto solo di recente. Per tutto il processo dell'accoppiamento, il maschio e la femmina corrono tutt'in giro. Il maschio depone una spermatofora, una capsula di seme coperta da filamenti simili a quelli di una ragnatela o di un bozzolo. La femmina trova la capsula e la raccoglie, dando luogo a una \"inseminazione indiretta\".\nPredatori.\nIl principale nemico del pesciolino d'argento \u00e8 la \"Forficula auricularia\", anche nota come \"tenaglietta\" o \"forbicina\" o \"tagliaforbici\" per le appendici posteriori, simili a delle pinze, che vengono usate durante l'accoppiamento.\nDistribuzione e habitat.\nI pesciolini d'argento sono piuttosto comuni nelle dimore umane. Si trovano spesso, fra l'altro, dietro i quadri, sotto i frigoriferi, nei bagni ben riscaldati, nelle fessure e nelle crepe delle tegole. Amano rosicchiare libri, tappezzerie e tessuti. \nDisinfestazione.\nI pesciolini d'argento non sono pericolosi per gli esseri umani, ma possono provocare danni considerevoli al patrimonio librario e ai documenti cartacei in generale, arrivando a distruggere grosse porzioni dei fogli di carta, con conseguente perdita del testo. Negli edifici, i pesciolini d'argento sopravvivono solo in presenza di umidit\u00e0 e di fessure in cui nascondersi; quindi in caso di infestazione \u00e8 buona pratica eliminare, dove possibile, tali criticit\u00e0.\nI metodi pi\u00f9 comuni per dissuadere tali insetti sono: soluzioni a base di ammoniaca nei punti critici; per allontanarli da fogli, libri e raccoglitori, per lo stesso fine \u00e8 possibile racchiudendole in una reticella e sostituendole con altre nuove ogni 6 mesi circa.\nPer catturare i pesciolini d'argento si usano miscele 1:1 di borace e zucchero come esca; spruzzare dell'intonaco su uno strofinaccio umido e bianco lasciandolo per tutta la notte in un angolo vicino alla loro tana. Un'altra tecnica consiste nel lasciare nei pressi della tana degli insetti, sempre di notte, una patata grattugiata, la mattina dopo la patata pu\u00f2 essere gettata via insieme ai pesciolini che vi saranno rimasti.\nL'insetto quando viene sottoposto a basse dosi di CO2 impiega circa 3 ore per riprendere pienamente le sue attivit\u00e0."}
{"id": "210204", "revid": "47767", "url": "https://it.wikipedia.org/wiki?curid=210204", "title": "Morla (personaggio)", "text": ""}
{"id": "210205", "revid": "228587", "url": "https://it.wikipedia.org/wiki?curid=210205", "title": "De Facto (gruppo musicale)", "text": "De Facto sono stati un gruppo dub concepito da Jeremy Michael Ward, Omar Rodr\u00edguez-L\u00f3pez, Cedric Bixler Zavala (questi ultimi due gi\u00e0 membri degli At the Drive-In), Isaiah \"Ikey\" Owens ex tastierista della ska/dub band Long Beach Dub All Stars (questi ultimi tre attualmente impegnati nel comune progetto dei The Mars Volta).\nLa loro musica \u00e8 un dub strumentale basato melodicamente sull'utilizzo della diamonica e delle tastiere, nonch\u00e9 sintetizzatori utilizzati da Jeremy Michael Ward e Isaiah \"Ikey\" Owens. Inoltre Jeremy utilizzava vari vocoder e pedaliere a mano per manipolare il suono. Il tutto era accompagnato dal basso di Omar e dalla batteria di Cedric.\nCon la morte di Jeremy Ward, il gruppo ha annunciato che non terr\u00e0 pi\u00f9 concerti dal vivo ma che potrebbe continuare il lavoro in studio."}
{"id": "210206", "revid": "466539", "url": "https://it.wikipedia.org/wiki?curid=210206", "title": "Usucapione", "text": "L'usucapione, in latino \"usucapio\", \u00e8 un modo di acquisto della propriet\u00e0 a titolo originario basato sul perdurare per un determinato periodo di tempo del possesso su un bene. In Italia \u00e8 regolato dagli del codice civile. Con un accordo di mediazione \u00e8 possibile l'acquisto della propriet\u00e0 a titolo originario.\nOrigini storiche.\nL'antecedente storico dell'usucapione \u00e8 rappresentato dall'antico usus, istituto di diritto romano disciplinato gi\u00e0 dalle leggi delle XII tavole. Esso consisteva nell'esercizio concreto di un potere, che perdurando per un biennio o per un singolo anno portava all'acquisto definitivo del potere stesso. Tramite \"usus\" ad esempio era possibile acquistare il potere di \"manus\" sulla donna. In seguito i giuristi romani crearono il differente istituto dell'usucapio, discendente dall'usus, che a differenza di quest'ultimo portava solo all'acquisto della propriet\u00e0 in base alla \"possessio\" di una cosa.\nPotevano essere oggetto di usucapio sia le cose mobili sia le cose immobili, purch\u00e9 si trattasse sempre di \"res corporales\". Ne erano escluse, per antica disposizione risalente alle XII tavole le \"res furtivae\", ossia le cose che erano state rubate al legittimo proprietario, e le \"res vi possessae\", le cose sottratte al legittimo possessore con violenza. La usucapione poteva essere finta tramite un actio publiciana. Il primo documento noto in lingua volgare italiana \u00e8 costituito dai Placiti cassinesi, che sono delle testimonianze in una disputa di usucapione di un terreno.\nDisciplina italiana.\nPu\u00f2 accadere che un bene abbia per anni un possessore non proprietario e un proprietario non possessore. Al protrarsi di questa situazione la legge ricollega una precisa conseguenza: il proprietario perde il diritto di propriet\u00e0, il possessore lo acquista. \u00c8 l'usucapione (\"prescrizione acquisitiva\"), l'acquisto della propriet\u00e0 a titolo originario mediante il possesso continuato nel tempo (). Il codice civile intende per usucapione il modo di acquisizione della propriet\u00e0 a seguito del possesso pacifico, non violento e ininterrotto di un bene mobile o immobile per un periodo temporale di almeno vent'anni. Trascorso il periodo, il giudice adito accerta l'effettivo possesso del bene e decreta il passaggio della propriet\u00e0. Agli effetti dell'usucapione \u00e8 irrilevante che il possesso sia di buona o di mala fede. Questa circostanza pu\u00f2 influire solo sulla durata del possesso necessario per l'usucapione.\nOccorre per\u00f2 che il possesso sia goduto alla luce del sole: se il possesso \u00e8 stato conseguito con violenza o in modo clandestino, il tempo utile per l'usucapione comincia a decorrere solo da quando sia cessata la violenza o la clandestinit\u00e0. \u00c8 cruciale per\u00f2 distinguere la detenzione dal possesso; nel primo caso si tiene l'oggetto soltanto in \"custodia\", ci si comporta cio\u00e8 come se il possesso fosse altrui e ci\u00f2 non d\u00e0 inizio ad alcun ciclo di usucapione. Ad esempio un libro preso in prestito da un amico, anche se mai chiesto indietro, non dar\u00e0 mai inizio a un processo di usucapione, se non interverr\u00e0 un fatto oggettivo con il quale si manifesti la volont\u00e0 di trasformare la detenzione in possesso. Seguendo il citato esempio, solo quando colui che ha preso in prestito il libro comunicher\u00e0 al prestante la volont\u00e0 di appropriarsi del libro (per esempio negandone la restituzione in seguito a una richiesta del prestante) avr\u00e0 inizio il calcolo del tempo di usucapione. Il possesso \"ad usucapionem\" deve essere, per l'art. 1158, un possesso \u201ccontinuato\u201d. Qui va considerato il generale principio per cui il possesso si consegue \"corpore et animo\", ma si conserva solo \"animo\".\nPer quanto riguarda lanimus possidendi\" va precisato che, nonostante l'enfasi posta nella manualistica su tale elemento ove discorra del possesso \"ad usucapionem\", tale elemento psicologico in giurisprudenza \u00e8, in una prospettiva probatoria, inferito dalla concreta materialit\u00e0 del possesso: ad esempio la condotta di un agricoltore che per 20 anni coltivi un terreno di terzo, non giova a far dichiarare a suo favore l'usucapione, laddove in giudizio il vecchio proprietario eccepisca con successo che la coltivazione \u00e8 avvenuta a titolo di comodato o a titolo di affitto agrario per un canone simbolico (l'affitto agrario \u00e8 un contratto a forma libera), al contrario se l'agricoltore che ha occupato il terreno del terzo, ha in esso costruito annessi agricoli, ha apposto termini di confine, ne ha affittato una parte, allora sar\u00e0 ben difficile eccepirgli in causa che non ha posseduto \"uti dominus\"\" (cio\u00e8 con potere di fatto corrispondente all'esercizio delle facolt\u00e0 di godimento e di disposizione tipiche della propriet\u00e0), e quindi con possesso idoneo all'usucapione. Ecco che, in una prospettiva \"fattista\", e non manualistica, la materialit\u00e0 del possesso\"' , che tiene conto degli atti di amministrazione della cosa posseduta, appare il requisito pi\u00f9 connotante ed assorbente del possesso \"ad usucapionem\" dei beni immobili, proprio perch\u00e9 ne sostanzia la non equivocit\u00e0.\nPer l'interruzione del possesso ad usucapionem, l' richiama le norme sull'interruzione della prescrizione, in quanto compatibili con l'usucapione. Perci\u00f2 l'usucapione \u00e8 interrotta dall'atto con il quale il proprietario agisce in giudizio contro il possessore per recuperare il possesso della cosa e dal riconoscimento da parte del possessore del diritto altrui, non per\u00f2 dalla stragiudiziale diffida del proprietario. L'usucapiente, se ha posseduto la cosa come libera da pesi o da diritti reali altrui, ne acquista la propriet\u00e0 libera e piena (\"\"usucapio libertatis\") e i diritti sulla cosa costituiti dall'antico proprietario non sono opponibili all'usucapente neppure se trascritti. Ma, se la cosa \u00e8 stata posseduta come gravata dal diritto altrui, questo sopravvive all'usucapione.\nIl fondamento dell'usucapione \u00e8 in un'esigenza di ordine generale, che \u00e8 quella di eliminare le situazioni di incertezza circa l'appartenenza dei beni; una consolidata situazione di fatto come il possesso di un bene protratto per un certo tempo \u00e8 di per s\u00e9 stessa considerata modo di acquisto della propriet\u00e0. Chi compera sa di comperare bene se compera da chi ha posseduto la cosa per il tempo necessario per usucapirla. La prova in giudizio del diritto di propriet\u00e0 sarebbe impossibile se si dovesse provare di avere acquistato la propriet\u00e0 a titolo derivativo; occorrerebbe provare di avere validamente acquistato dal legittimo proprietario, che quello aveva a sua volta validamente acquistato da un proprietario, e cos\u00ec via (il giurista al riguardo parla di \"probatio diabolica\"\").\nGli effetti giuridici dell'usucapione si producono come conseguenza di un fatto giuridico; la sentenza che li accerta ha valore solo dichiarativo. La giurisprudenza consolidata di legittimit\u00e0, anche spinta da \"contingenti ragioni di necessit\u00e0 e di opportunit\u00e0 pratica\" (Cass. 25964 del 23 dicembre 2015) ha sancito il principio della retroattivit\u00e0 reale dell'usucapione: l'usucapente si ritiene dunque titolare del diritto usucapito a decorrere dalla data di inizio del possesso valido ai fini dell'usucapione. Per usucapione si possono acquistare anche gli altri diritti reali su beni immobili o mobili. La durata richiesta \u00e8 la stessa richiesta per l'usucapione della propriet\u00e0.\nTempi necessari per l'usucapione.\nL' ha introdotto norme speciali per i piccoli fondi rustici avente reddito dominicale inferiore a 180,76 \u20ac e i fondi rustici montani con fabbricati annessi; l'usucapione ventennale si compie in 15 anni, mentre quella decennale in 5 anni (cd. \"usucapione speciale\").\nPossesso vale titolo.\nPer i beni mobili vige il principio del \"possesso vale titolo\" per il quale colui al quale \u00e8 alienata una cosa mobile da chi non ne \u00e8 proprietario ne acquista la propriet\u00e0 mediante il possesso, purch\u00e9 sia in buona fede al momento della consegna e sussista un titolo astrattamente idoneo al trasferimento della propriet\u00e0. L'istituto si sovrappone, perci\u00f2 all'usucapione."}
{"id": "210207", "revid": "287204", "url": "https://it.wikipedia.org/wiki?curid=210207", "title": "Etalle", "text": ""}
{"id": "210208", "revid": "599013", "url": "https://it.wikipedia.org/wiki?curid=210208", "title": "Eteigni\u00e8res", "text": ""}
{"id": "210209", "revid": "1305772", "url": "https://it.wikipedia.org/wiki?curid=210209", "title": "Giura", "text": ""}
{"id": "210217", "revid": "599013", "url": "https://it.wikipedia.org/wiki?curid=210217", "title": "Etr\u00e9pigny", "text": ""}
{"id": "210225", "revid": "287204", "url": "https://it.wikipedia.org/wiki?curid=210225", "title": "Evigny", "text": ""}
{"id": "210227", "revid": "110157", "url": "https://it.wikipedia.org/wiki?curid=210227", "title": "Rupperswil", "text": "Rupperswil (toponimo tedesco) \u00e8 un comune svizzero di 5\u00a0484 abitanti del Canton Argovia, nel distretto di Lenzburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRupperswil \u00e8 servito dall'omonima stazione sulla ferrovia Brugg-Aarau.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210230", "revid": "1982", "url": "https://it.wikipedia.org/wiki?curid=210230", "title": "F\u00e9r\u00e9e", "text": ""}
{"id": "210231", "revid": "1982", "url": "https://it.wikipedia.org/wiki?curid=210231", "title": "Fert\u00e9-sur-Chiers", "text": ""}
{"id": "210232", "revid": "1982", "url": "https://it.wikipedia.org/wiki?curid=210232", "title": "Costiera Amalfitana e Sorrentina", "text": ""}
{"id": "210234", "revid": "339392", "url": "https://it.wikipedia.org/wiki?curid=210234", "title": "9 mm Luger", "text": ""}
{"id": "210235", "revid": "466539", "url": "https://it.wikipedia.org/wiki?curid=210235", "title": "Ergastolo", "text": "L'ergastolo \u00e8 una pena detentiva a carattere perpetuo inflitta a chi ha commesso un delitto particolarmente grave.\nNel 2013 una sentenza della Corte europea dei diritti dell'uomo ha stabilito che tale pena viola i diritti umani quando la scarcerazione sia espressamente proibita o quando non sia previsto nell'ordinamento che, non oltre i 26 anni di detenzione, il condannato possa chiedere a un organismo indipendente dal governo una revisione della sentenza o un alleggerimento di pena.\nEtimologia.\nIl termine \"ergastolo\" deve il suo nome al luogo fisico nel quale il condannato scontava le condanne classificate nel gergo burocratico carcerario con l'espressiva locuzione \"fine della pena: mai\" (recentemente nella scadenza della pena viene indicato il 31/12/9999). Nella Roma antica il termine \"ergastulum\" indicava propriamente un campo di lavoro al quale venivano destinati gli schiavi puniti, dal quale spesso non erano destinati a uscire. La radice greca del nome dalla quale \u00e8 mediato il termine latino si riferisce proprio al lavoro, in questo caso \"forzato\".\nL'ergastolo nel mondo.\nAustria.\nIn linea teorica la legge in Austria ammette il carcere a vita. Dopo un periodo minimo di 15 anni, \u00e8 tuttavia possibile un provvedimento di scarcerazione, se e quando viene accertato che non c'\u00e8 pi\u00f9 possibilit\u00e0 di recidiva. La decisione \u00e8 a completa discrezione della corte di appello, e pu\u00f2 essere impugnata davanti alla corte suprema. In alternativa, il presidente della repubblica pu\u00f2 decidere un provvedimento di grazia, su proposta del ministero della giustizia. I detenuti che hanno commesso reato a una et\u00e0 inferiore a 21 anni possono essere condannati a un massimo di vent'anni di prigione.\nBelgio.\nIn Belgio, la pena dell'ergastolo \u00e8 assimilata a trent'anni di reclusione al fine di calcolare dopo quanto tempo il detenuto pu\u00f2 beneficiare di un provvedimento di scarcerazione: pu\u00f2 essere liberato dopo aver scontato un terzo della pena, se prima della condanna \u00e8 incensurato, oppure dopo aver scontato due terzi della pena, in caso di recidiva. La soluzione \u00e8 deliberata da un tribunale ed \u00e8 possibile un ricorso in appello.\nCitt\u00e0 del Vaticano.\nNella Citt\u00e0 del Vaticano l'ergastolo \u00e8 stata una pena in vigore sino al 12 luglio 2013. Da tale data, Papa Francesco ha sostituito, con un motu proprio, tale pena con la reclusione sino a un massimo di 35 anni.\nDanimarca.\nIn Danimarca i detenuti possono presentare una richiesta di riduzione della pena dopo 12 anni di reclusione e a condizione di un'iniziativa del ministro della giustizia, del re o della regina di Danimarca che possono concedere la grazia, soggetta a un periodo di cinque anni durante il quale il provvedimento pu\u00f2 essere revocato. I detenuti condannati all'ergastolo, nella maggioranza dei casi, sono sottoposti a 16 anni di detenzione effettiva salvo quelli particolarmente gravi. I condannati ritenuti socialmente pericolosi possono essere sottoposti a una detenzione di durata indefinita, finch\u00e9 non si ritiene che sia scomparso tale pericolo. In media, i condannati ritenuti socialmente pericolosi sono sottoposti a 9 anni effettivi di carcere dopodich\u00e9 il beneficio di un provvedimento di scarcerazione subordina a un periodo cautelare di cinque anni.\nFrancia.\nIn Francia le persone condannate all'ergastolo, prima incensurate, possono beneficiare di un provvedimento di scarcerazione dopo 18 anni, che la corte giudicante pu\u00f2 elevare a un minimo di 22 anni per quanti hanno commesso una recidiva. Esclusivamente per infanticidio con torture, l'ergastolo pu\u00f2 essere convertito in un minimo di 30 anni di carcere. \u00c8 possibile una scarcerazione prima di questi termini solamente per gravi motivi di salute. Il 7 agosto 2011, il prigioniero francese Pierre Just Marny (Fort-de-France, Martinica, 6 agosto 1943), condannato all'ergastolo nel 1969 per omicidio, si \u00e8 tolto la vita nel carcere di Ducos, sull'isola della Martinica, dopo 48 anni di carcere. Era il pi\u00f9 anziano detenuto di Francia.\nFinlandia.\nStoricamente, il presidente della Finlandia \u00e8 la sola persona che ha il potere di concedere la grazia alle persone condannate all'ergastolo. A partire dal primo ottobre 2006 per\u00f2, questo potere \u00e8 stato concesso anche alla corte d'appello di Helsinki. Un condannato all'ergastolo potr\u00e0 chiedere la libert\u00e0 dopo un minimo di 11 anni di carcere. Se la richiesta fosse respinta, potr\u00e0 essere presentata una nuova richiesta dopo un anno. Se la richiesta fosse accettata, il detenuto sar\u00e0 sottoposto a tre anni di libert\u00e0 vigilata, durante i quali non dovr\u00e0 commettere nessun illecito, prima che gli sia concessa la libert\u00e0 piena. Se il detenuto aveva meno di 21 anni di et\u00e0 quando \u00e8 stato commesso il reato, la prima richiesta di scarcerazione potr\u00e0 essere presentata dopo dieci anni. Una persona che ha commesso un reato da minorenne non potr\u00e0 essere condannata all'ergastolo.\nGermania.\nIn Germania il periodo minimo di detenzione da scontare prima di presentare una richiesta di scarcerazione \u00e8 di 15 anni (\u00a7 49 Abs. 1 Nr. 1 StGB). La corte costituzionale tedesca ha affermato che il carcere a vita, privo di qualsiasi prospettiva di recuperare la propria libert\u00e0, lede la dignit\u00e0 della persona contrariamente ai principi fondamentali della costituzione tedesca.\nNei casi in cui il detenuto rappresenti un pericolo attuale ed evidente per la sicurezza della societ\u00e0, la sentenza di condanna pu\u00f2 prevedere un periodo ulteriore di detenzione preventiva a valle della condanna legata al reato. Questo secondo periodo di detenzione non \u00e8 considerato punitivo, ma una protezione ai fini della sicurezza pubblica. La carcerazione preventiva pu\u00f2 essere prorogata indefinitamente finch\u00e9 non si sia accertato che il condannato non potr\u00e0 commettere altri crimini. In linea teorica la carcerazione preventiva pu\u00f2 durare pi\u00f9 di dieci anni, ed \u00e8 utilizzata solamente in casi eccezionali. A partire dal 2006, \u00e8 possibile disporre la carcerazione preventiva, anche a seguito di una precedente sentenza di condanna, se nel periodo intermedio si manifesta il rischio di una pericolosit\u00e0 sociale da parte del detenuto. Una persona minorenne non pu\u00f2 essere condannata all'ergastolo. In questi casi la massima pena \u00e8 di dieci anni di carcere.\nItalia.\nIn Italia l'ergastolo \u00e8 la massima pena prevista nell'ordinamento giuridico penale per un delitto.\nL'ergastolo \u00e8 previsto dall'art. 22 codice penale. La pena \u00e8 perpetua, cio\u00e8 a vita, (nonostante, dopo i 26 anni di carcere, il detenuto possa richiedere la \"libert\u00e0 condizionale\" per \"buona condotta\") ed \u00e8 scontata in uno degli stabilimenti a ci\u00f2 destinati, con l'obbligo del lavoro e con l'isolamento notturno; quest'ultima restrizione, introdotta per impedire promiscuit\u00e0 sessuali e non fra i detenuti, \u00e8 stata modificata implicitamente dall'art. 6 comma 2 della legge 26 luglio 1975 n\u00ba 354, che dispone che \"i locali destinati al pernottamento dei detenuti consistono in camere dotate di uno o pi\u00f9 posti senza distinguere la pena da eseguire\", e dunque che i condannati all'ergastolo possano passare le notti in condizioni di non isolamento. Il condannato all'ergastolo pu\u00f2 essere ammesso al lavoro all'aperto.\nIn Italia esistono due tipi di ergastolo: quello normale e quello ostativo. Il primo, normale, concede al condannato la possibilit\u00e0 di usufruire dei benefici previsti dalla legge (ad esempio: assegnazione lavoro all'esterno; permessi premio; misure alternative alla detenzione; affidamento in prova, detenzione domiciliare, ecc.). Il secondo, che \u00e8 invece un regime di eccezione, nega al detenuto ogni beneficio penitenziario, a meno che non sia un collaboratore di giustizia. \n\"Ostativo\" ha quindi il significato di \"impeditivo\" dei benefici suddetti ed \u00e8 riferito a particolari reati considerati efferati: associazione di tipo mafioso (art. 416 bis c.p.), sequestro di persona a scopo di estorsione (art. 630 c. p.), associazione finalizzata al traffico di droga (art. 74 D.P.R. n. 309/1990), ecc., reati che appunto ostano, o ostacolano, la concessione dei benefici sopraelencati. I detenuti all'ergastolo ostativo (in maggioranza condannati per omicidi legati alla mafia) possono rientrare nel regime normale solo nel caso che essi diventino collaboratori di giustizia (i cosiddetti \"pentiti\").\nIl Partito Radicale propose un referendum abrogativo nel 1981 per l'abolizione dell'ergastolo, ma vinse il fronte del no.\nProblemi di costituzionalit\u00e0.\nL'ergastolo semplice, nonostante sia teoricamente perpetuo, in realt\u00e0 non \u00e8 scontato quasi mai completamente. Il carattere teoricamente perpetuo della condanna con l'art. 27 comma 3 della Costituzione e con la Legge Gozzini che ne d\u00e0 attuazione (oltre a essere, secondo i detrattori, , ma con lo stesso effetto). Recita, infatti, tale articolo: \"Le pene [...] devono tendere alla rieducazione del condannato\". Ripetutamente poste all'attenzione della Corte Costituzionale, da parte dei Giudici di merito, le doglianze sull'incostituzionalit\u00e0 dell'ergastolo sono state sempre respinte sull'assunto che \"\"funzione e fine della pena non sia solo il riadattamento dei delinquenti\" e che la pena dell'ergastolo, a seguito di vari benefici trattamenti astrattamente concedibili, \"non riveste pi\u00f9 i caratteri della perpetuit\u00e0\"\" (Sentenza della Corte costituzionale n. 264 del 1974).\nGrazie all'intervento della Corte Costituzionale, tale pena \u00e8 stata poi esclusa per i minori imputabili, perch\u00e9 incompatibile con la finalit\u00e0 rieducativa del minore, alla quale devono tendere le pene previste per i minori di et\u00e0.\nLiberazione condizionale e fine pena.\nTuttavia, vi \u00e8 da sottolineare che il carattere di perpetuit\u00e0 di tale pena \u00e8 mitigato dalla possibilit\u00e0 concessa al condannato di essere ammesso alla libert\u00e0 condizionale dopo avere scontato 26 anni di pena, qualora ne venga ritenuto attendibilmente provato il ravvedimento.Tale limite \u00e8 ulteriormente eroso dalla riduzione di pena previste per la buona condotta del detenuto, che, grazie all'istituto della liberazione anticipata, ogni sei mesi di reclusione effettivamente subita si vede computati come scontati ulteriori 45 giorni di pena; per cui, i 26 anni necessari all'ottenimento della liberazione condizionale si riducono a 21.\nD'altro canto, la riforma dell'ordinamento penitenziario italiano del 1975, attraverso le previsioni degli artt. 30-ter, comma 4, lett. d) e 50, comma 5, della legge n. 354/1975, poi dalla legge Gozzini, ha contribuito a rimodellare i contenuti dell'ergastolo anche al di l\u00e0 dei profili che attengono alla liberazione condizionale: ha consentito infatti che il condannato all'ergastolo non ostativo possa essere ammesso, se ritenuto non pericoloso, dopo l'espiazione di almeno dieci anni di pena, ai permessi premio, nonch\u00e9, dopo vent'anni, alla semilibert\u00e0; anche per il raggiungimento di tali termini \u00e8 valida la riduzione di pena per buona condotta, abbassando ulteriormente la soglia temporale necessaria all'ottenimento di misure di attenuazione della detenzione.\nOttenuta la liberazione condizionale, il condannato all'ergastolo \u00e8 sottoposto per cinque anni ad un regime di libert\u00e0 vigilata, con prescrizioni e obblighi da rispettare. Se la sua condotta rimane soddisfacente, al termine di questo periodo la pena \u00e8 considerata definitivamente estinta e il reo torna, dunque, ad essere un cittadino libero.\nLe suddette disposizioni si applicano anche nel caso di ergastoli multipli comminati allo stesso individuo.\nReati.\nNell'ordinamento italiano l'ergastolo \u00e8 previsto per alcuni delitti contro la personalit\u00e0 dello Stato, contro l'incolumit\u00e0 pubblica e contro la vita, cui si aggiungono i reati per cui era prevista la pena di morte (che \u00e8 sostituita dall'ergastolo ex D. lgs. lgt 10/08/44 n. 224). L'ergastolo \u00e8, altres\u00ec, previsto quando concorrono pi\u00f9 delitti per ciascuno dei quali \u00e8 prevista la pena non inferiore a 24 anni (art. 73 co. 2 c.p.).\nMolti reati possono essere teoricamente puniti con l'ergastolo, secondo la possibilit\u00e0 di scelta attribuita al magistrato giudicante, all'interno dei limiti edittali previsti dal codice penale italiano. Di seguito i principali reati che recano, nella sanzione edittale, questa possibilit\u00e0:\nDal 1948 in poi \u00e8 stato applicato solo per i reati correlati all'omicidio, fisicamente compiuto oppure ordinato, tranne in un solo caso: nel 1981 Ali Agca (poi graziato, dopo aver scontato pi\u00f9 di vent'anni) fu condannato all'ergastolo per attentato contro capo di Stato estero, per l'attentato a Giovanni Paolo II, in cui il pontefice rimase gravemente ferito; si tratt\u00f2 dell'unica volta nella storia della Repubblica in cui venne inflitta la massima pena che non fosse per un omicidio effettivamente commesso (o di cui si sia il mandante).\nErgastolo ostativo.\nPer l'omicidio volontario, aggravato con l'associazione mafiosa, in assenza di collaborazione con la giustizia (spesso in regime previsto dall'articolo 41 bis) \u00e8 previsto il cosiddetto \"ergastolo ostativo\", sulla base della legge n. 356/1992, norma di tipo \"eccezionale\". Questa pena \u00e8 applicata solo per i delitti di associazione di tipo mafioso (art. 416 bis c.p.), sequestro di persona a scopo di estorsione (art. 630 c. p.) e associazione finalizzata al traffico di droga (art. 74 D.P.R. n. 309/1990), semprech\u00e9 non siano stati acquisiti elementi tali da escludere l'attualit\u00e0 di collegamenti con la criminalit\u00e0 organizzata o eversiva. La materia \u00e8 stata oggetto di scrutinio presso la Corte europea dei diritti dell'uomo, che ha concluso per la violazione dell'articolo 3 della CEDU.\nNell'ottobre 2019 la Corte costituzionale dichiara illegittimo l'ergastolo ostativo anche in relazione ai condannati per delitti di mafia, i quali potranno dunque accedere ai permessi premio laddove in concreto il magistrato di sorveglianza riscontri che il condannato abbia dato piena prova di partecipazione al percorso rieducativo: la novit\u00e0 della sentenza risiede nel fatto che all'assenza di collaborazione con la giustizia per la prima volta fa da contrappeso il fatto che siano stati \"acquisiti elementi tali da escludere sia l\u2019attualit\u00e0 della partecipazione all\u2019associazione criminale sia, pi\u00f9 in generale, il pericolo del ripristino di collegamenti con la criminalit\u00e0 organizzata\".\nRegno Unito.\nIn Inghilterra, Galles e Irlanda del Nord \u00e8 previsto per omicidio volontario (e la fattispecie del regicidio), violenza sessuale grave e recidiva, terrorismo e altri reati collegati. Le persone minori di 21 anni non possono esservi condannate. In Scozia \u00e8 previsto solo per l'omicidio grave. La libert\u00e0 condizionale pu\u00f2 essere concessa dopo 15 anni, in tutto il Regno Unito, ma una speciale commissione pu\u00f2 revocarla a sua discrezione. La grazia reale commuta o condona la pena.\nSan Marino.\nLa pena massima di reclusione \u00e8 di 35 anni.\nStati Uniti.\nNegli Stati Uniti l'ergastolo \u00e8 la pena massima, comminata per l'omicidio, la violenza sessuale aggravata e altri gravi reati, solo negli Stati dove non vige o non viene applicata la pena di morte. Negli altri stati e nei reati federali \u00e8 comminato in luogo della pena capitale quando vi siano attenuanti; in certi casi la condanna avviene anche per reati ritenuti meno gravi dell'omicidio negli stati europei, come il traffico di droga, lo stupro, ma anche, negli stati pi\u00f9 conservatori, come l'Alabama, per reati minori come il furto se reiterati un certo numero di volte (sebbene sia considerato dalle Nazioni Unite una violazione dei diritti umani comminare l'ergastolo o la pena di morte per reati non violenti); spesso, quando la pena di morte viene commutata (con la grazia da parte del Governatore o del Presidente o di particolari commissioni, o con la revisione della Corte Suprema) si trasforma in carcere a vita.\nL'ergastolo senza condizionale (\"life imprisonment\", detto anche \"life punishment\", \"life sentence\", \"lifelong incarceration\", \"life incarceration\" o \"life without parole\") viene sostenuto da molti giuristi progressisti o contrari alla pena di morte, come valida alternativa, almeno in una prima fase abolizionista, alla pena capitale (\"capital punishment\" o \"death penalty\", chiamata anche \"death sentence\"). In questo caso l'ergastolo viene scontato integralmente e la pena pu\u00f2 essere sospesa, annullata o attenuata solo dalla riapertura del processo; la libert\u00e0 pu\u00f2 essere concessa solo con la grazia presidenziale, solitamente concedibile raramente e in caso di assunzione di colpevolezza. In certi casi, come motivi di salute (ad esempio venendo la pena scontata in una casa di cura od ospedale psichiatrico) e buona condotta in cella (il detenuto pu\u00f2 essere ammesso a programmi di recupero) pu\u00f2 essere allentata o sospesa da una commissione speciale per la grazia, ma il condannato trascorre comunque la maggior parte della vita - anche pi\u00f9 di 40 anni di tempo - in carcere (l'ergastolo senza condizionale non va confuso con pene ugualmente pesanti come, ad esempio, la condanna a pi\u00f9 di 100 anni di prigione, che \u00e8 una pena cumulativa di pene minori, ma con cui si pu\u00f2 accedere comunque alla liberazione condizionale, quando si ha scontato quasi met\u00e0 della pena). In Texas, ad esempio, stato che pi\u00f9 massicciamente applica la pena di morte, il condannato all'ergastolo senza condizionale pu\u00f2 ottenere la liberazione condizionale dopo molti decenni di carcerazione, se viene dato parere positivo dalla Commissione statale per la grazia e la libert\u00e0 condizionata, che decide se invitare il governatore alla commutazione delle pene, il quale in questo caso \u00e8 solitamente obbligato alla controfirma dell'atto.\nInoltre esiste la condanna all'ergastolo discrezionale, nota come \"da 5 anni all'ergastolo\", in cui il detenuto resta imprigionato fino a che una commissione non decida altrimenti, senza che il detenuto possa avere diritto alla libert\u00e0 condizionale.\nCi\u00f2 servirebbe da deterrente assai maggiore alla morte e darebbe soddisfazione ai familiari delle vittime, senza uccidere il responsabile del delitto con l'esecuzione legale o la vendetta privata.\nL'ergastolo con la condizionale viene concesso in talune circostanze al posto della pena di morte o dell'ergastolo pieno, in alcuni casi (ad esempio omicidio di primo grado, in genere passibile di pena capitale, di particolare gravit\u00e0 ma compiuto da minorenni). Il condannato, similmente all'ergastolo dei paesi europei, pu\u00f2 ottenere la libert\u00e0 condizionale dopo 15 - 20 anni.\nMolti sostenitori della pena di morte affermano che in questo modo i peggiori criminali possano tornare liberi, mentre gli abolizionisti vorrebbero l'ergastolo con condizionale come pena principale per l'omicidio di primo grado, riservando l'ergastolo senza condizionale ai peggiori criminali, come i terroristi responsabili di strage, o i serial killer.\nSvizzera.\nIn Svizzera la reclusione perpetua \u00e8 prevista in teoria ma non applicata nella pratica grazie a semilibert\u00e0 e liberazione condizionale."}
{"id": "210236", "revid": "9", "url": "https://it.wikipedia.org/wiki?curid=210236", "title": "Sigur-R\u00f3s", "text": ""}
{"id": "210238", "revid": "117666237", "url": "https://it.wikipedia.org/wiki?curid=210238", "title": "Papiro di Brooklyn", "text": "Il Papiro di Brooklyn 35.1446 rinvenuto a Tebe, \u00e8 un documento egizio risalente alla XIII dinastia che contiene un lungo elenco di nomi di servitori della corte di Khutawy, con il loro grado ed i compiti ripartiti tra uomini e donne.\nIl papiro cita anche il visir Ankhu che assieme ai suoi funzionari riceve in dono, per ordine del sovrano, del cibo e tra i vari argomenti viene citata anche l'organizzazione del lavoro.\nL'interesse storico del papiro risiede nella circostanza che 45 dei nomi, su 79, sono palesemente asiatici, confermando come, poco prima del cosiddetto periodo hyksos, la presenza in Egitto di genti provenienti dalla Palestina fosse rilevante.\nNel papiro vengono anche citati gli \"Hapiru\", una popolazione nomade palestinese. Questo nome \u00e8 stato associato, da alcuni storici, agli Ebrei.\nSe questa associazione fosse corretta si tratterebbe di una delle prime citazioni di tale popolo."}
{"id": "210241", "revid": "2912", "url": "https://it.wikipedia.org/wiki?curid=210241", "title": "Pier Angeli", "text": ""}
{"id": "210242", "revid": "1543377", "url": "https://it.wikipedia.org/wiki?curid=210242", "title": "Alto G\u00e1llego", "text": "L' Alto G\u00e1llego (in aragonese: \"Alto Galligo\") \u00e8 una delle 33 comarche dell'Aragona, con una popolazione di 13.457 abitanti; suo capoluogo \u00e8 Sabi\u00f1\u00e1nigo.\nLa comarca, che \u00e8 situata nel nord dell'Aragona e occupa la parte alta del corso del fiume G\u00e1llego, confina ad ovest con la comarca della Jacetania, ad est con le comarche di Sobrarbe e Somontano de Barbastro, a sud con la comarca della Hoya de Huesca e al nord con Francia.\nAmministrativamente fa parte della provincia di Huesca, che comprende 10 comarche, mentre storicamente faceva parte della Jacetania, essendo il nucleo originale dell'antica contea di Aragona."}
{"id": "210243", "revid": "154893", "url": "https://it.wikipedia.org/wiki?curid=210243", "title": "Alto Gallego", "text": ""}
{"id": "210245", "revid": "104458", "url": "https://it.wikipedia.org/wiki?curid=210245", "title": "Auenstein", "text": "Auenstein (toponimo tedesco) \u00e8 un comune svizzero di 1\u00a0574 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "210246", "revid": "599013", "url": "https://it.wikipedia.org/wiki?curid=210246", "title": "Albana di Romagna passito riserva", "text": "L'Albana di Romagna passito riserva \u00e8 un vino prodotto nelle province di Bologna, Forl\u00ec-Cesena e Ravenna a cui nel 2011 \u00e8 stato cambiato il nome per cui dovr\u00e0 per il futuro essere commercializzato con l'etichetta Romagna Albana passito riserva rispettando il nuovo disciplinare.\nI dati qui riportati vengono conservati per fini storici.\nVinificazione.\nL'Albana di Romagna passito riserva deve essere ottenuto da uve sottoposte ad un periodo di appassimento; in tale fase \u00e8 ammessa l'utilizzazione di aria ventilata e deumidificata per la disidratazione delle uve; \u00e8 inoltre ammesso l'appassimento in pianta con o senza aggressione degli acini da parte della cosiddetta \"muffa nobile\" (botrytis cinerea).\nSono consentite la vinificazione, la conservazione e l'affinamento in contenitori di legno; in tal caso i vini, al momento dell'esame organolettico, possono presentare il caratteristico sentore di legno.\nZona di produzione.\nL'intero territorio amministrativo dei comuni di Castrocaro Terme e Terra del Sole, Meldola, Bertinoro, Montiano, Roncofreddo, Longiano e parte del territorio amministrativo dei comuni di Savignano sul Rubicone, Cesena, Forlimpopoli e Forl\u00ec della provincia di Forl\u00ec-Cesena.\nL'intero territorio amministrativo dei comuni di Riolo Terme, Casola Valsenio, Brisighella e parte del territorio amministrativo dei comuni di Castel Bolognese e Faenza della provincia di Ravenna\nL'intero territorio amministrativo dei comuni di Borgo Tossignano, Casalfiumanese, Castel San Pietro Terme, Dozza, Fontanelice e parte del territorio amministrativo dei comuni di Imola e Ozzano dell'Emilia della provincia di Bologna.\nProduzione.\n\"Provincia, stagione, volume in ettolitri\""}
