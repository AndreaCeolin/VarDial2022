{"id": "152173", "revid": "83531", "url": "https://it.wikipedia.org/wiki?curid=152173", "title": "Palazzo Farnese (Caprarola)", "text": "Il Palazzo Farnese (o Villa Farnese) si trova a Caprarola in provincia di Viterbo nel Lazio. Fu costruito per la famiglia Farnese e costituisce uno dei migliori esempi di dimora di epoca manierista.\nDal dicembre 2014 il Ministero della Cultura lo gestisce tramite il Polo museale del Lazio, nel dicembre 2019 divenuto Direzione regionale Musei.\nStoria.\nIl palazzo fu una delle molte dimore signorili costruite dai Farnese nei propri domini. Inizialmente doveva avere caratteristiche difensive come era comune nelle dimore signorili del territorio laziale tra XV e XVI secolo. La realizzazione di una residenza fortificata a Caprarola venne inizialmente affidata dal cardinale Alessandro Farnese il Vecchio ad Antonio da Sangallo il Giovane che progett\u00f2 una rocca pentagonale con bastioni angolari. I lavori iniziarono nel 1530, ma furono sospesi nel 1546 a causa della morte del Sangallo.\nIl cardinale Alessandro il Giovane, insediatosi a sua volta a Caprarola, volle riprendere il progetto del nonno, cos\u00ec, nel 1547, affid\u00f2 il cantiere al Vignola, ma i lavori ripresero solo nel 1559.\nVignola, venuto meno lo scopo difensivo, modific\u00f2 radicalmente il progetto originale: la costruzione, pur mantenendo la pianta pentagonale dell'originaria fortificazione, venne trasformata in un imponente palazzo rinascimentale, che divenne poi la residenza estiva del cardinale e della sua corte.\nAl posto dei bastioni d'angolo l'architetto inser\u00ec delle ampie terrazze aperte sulla campagna circostante, mentre al centro della residenza fu realizzato un cortile circolare a due piani, con il superiore leggermente arretrato.\nVignola fece tagliare la collina con scalinate in modo da isolare il palazzo e, allo stesso tempo, integrarlo armoniosamente con il territorio circostante; inoltre fu aperta una strada rettilinea nel centro del paesino sottostante, cos\u00ec da collegare visivamente il palazzo alla cittadina ed esaltarne la posizione dominante su tutto l'abitato. Diresse personalmente i lavori, almeno fino al 1564, e comunque alla sua morte, nel 1573, l'edificio era praticamente completato.\nAll'interno della sontuosa dimora lavorarono i migliori pittori e architetti dell'epoca. I temi degli affreschi furono ispirati dal letterato Annibal Caro e realizzati da Taddeo Zuccari, poi sostituito, alla sua morte (1566), dal fratello Federico Zuccari, da Onofrio Panvinio e da Fulvio Orsini.\nAlla villa sono annessi gli \"Orti farnesiani\" (con lo stesso nome dei giardini della famiglia sul colle Palatino a Roma), uno splendido esempio di giardino tardo-rinascimentale, realizzato attraverso un sistema di terrazzamenti alle spalle della dimora, arroccati sul colle dal quale s'erge la costruzione e collegati dal Vignola con la residenza attraverso dei ponti. I lavori per il giardino furono iniziati nel 1565 da Giacomo Del Duca, utilizzando per i terrazzamenti la terra di scarico delle fondazioni della chiesa del Ges\u00f9 a Roma, e si conclusero solo nel 1630, sotto la direzione di Girolamo Rainaldi.\nLa piccola costruzione che si trova all'interno dei giardini \u00e8 stata scelta da Luigi Einaudi come residenza estiva nel settennio della sua presidenza della Repubblica (1948-1955).\nDescrizione.\nEsterno.\nDall'alto si pu\u00f2 ammirare la sua forma a pentagono con il cortile circolare al centro. Questo era in pendenza verso il centro, dove all'interno di esso era situata una \"bocca della verit\u00e0\" che raccoglieva tutta l'acqua piovana che veniva usata per ogni bene di uso quotidiano.\nIl palazzo viene inquadrato dalla strada che si allarga nella piazza antistante la facciata principale (dove \u00e8 posto l'ingresso). Probabilmente Vignola stesso progett\u00f2 la sistemazione esterna, demolendo molte preesistenze del borgo, e progettando anche le facciate di alcuni edifici che fanno da quinta alla prospettiva di accesso.\nOriginariamente tutt'intorno era circondato da un fossato.\nInterno.\nI vari ambienti sono suddivisi secondo uno schema preciso e moderno:\nLe zone della servit\u00f9 erano separate dalla zona del cardinale e vennero addirittura ricavate dallo spessore dei muri. Annesse alle stanze della servit\u00f9 erano le cucine e i magazzini. In questa zona era alloggiata la scala del cartoccio, una rampa di forma elicoidale che permetteva di far scendere, mediante una guida scolpita nel corrimano, un cartoccio di carta, con all'interno sabbia o sassolini, in modo da far giungere velocemente ai piani inferiori messaggi riservati.\nIl piano rialzato viene chiamato Piano dei Prelati. Vi si accede sia dalla scalinata esterna che dall'interna.\nIn questo piano vi sono le stanze affrescate da Taddeo Zuccari, le stanze delle stagioni del Vignola e la stanza delle guardie.\nIl cortile, raggiungibile da questi ambienti, \u00e8 di forma circolare e realizzato dallo stesso Vignola. \u00c8 composto da due porticati sovrapposti, con volte affrescate da Antonio Tempesta.\nIl Tempesta fu pure autore degli affreschi della scala interna (la Scala Regia), che ruota intorno a 30 colonne di peperino, attraverso le quali, secondo la leggenda, il cardinale vi passava a cavallo per raggiungere il piano nobile.\nSopra il piano rialzato si trova il piano nobile, la cui zona estiva fu affrescata da Taddeo Zuccari, mentre quella invernale fu dipinta da Jacopo Zanguidi (detto il Bertoja), da Raffaellino da Reggio e Giovanni de Vecchi. Qui sono collocate la camera da letto del cardinale, detta Camera dell'Aurora, e la camera delle celebrit\u00e0, detta Stanza dei Fasti Farnesiani, con gli affreschi che riassumono la vita dei Farnese. Oltre, \u00e8 posta l'Anticamera del Concilio, che prende il nome dall'affresco del Concilio di Trento; nella stessa stanza vi \u00e8 un affresco raffigurante papa Paolo III mentre scomunica, con la candela in mano, il re d\u2019Inghilterra Enrico VIII.\nSuccessivamente si apre la Sala di Ercole, che prende anch'essa il nome dagli affreschi presenti.\nUna delle stanze pi\u00f9 rappresentative del palazzo \u00e8 la Stanza delle Geografiche o del Mappamondo, la quale prende il nome dagli affreschi di Giovanni Antonio da Varese.\nIl quarto e quinto piano erano assegnati agli staffieri e ai cavalieri.\nCultura.\nCinema.\nLa lista e le descrizioni che seguono provengono da www.davinotti.com "}
{"id": "152177", "revid": "1893", "url": "https://it.wikipedia.org/wiki?curid=152177", "title": "1,5-difenilcarbazide", "text": ""}
{"id": "152178", "revid": "1543377", "url": "https://it.wikipedia.org/wiki?curid=152178", "title": "Norma (opera)", "text": "Norma \u00e8 un'opera in due atti di Vincenzo Bellini su libretto di Felice Romani, tratto dalla tragedia \"Norma, ou L'infanticide\" di Louis-Alexandre Soumet (1786-1845).\nComposta in meno di tre mesi, nel 1831, fu data in prima assoluta al Teatro alla Scala di Milano il 26 dicembre dello stesso anno, inaugurando la stagione di Carnevale e Quaresima 1832.\nQuella sera l'opera, destinata a diventare la pi\u00f9 popolare tra le dieci composte da Bellini, and\u00f2 incontro a un fiasco clamoroso, dovuto sia a circostanze legate all'esecuzione, sia alla presenza di una \"claque\" avversa a Bellini e alla primadonna, il soprano Giuditta Pasta. Non solo, ma l'inconsueta severit\u00e0 della drammaturgia e l'assenza del momento pi\u00f9 sontuoso, il concertato che tradizionalmente chiudeva il primo dei due atti, spiazz\u00f2 il pubblico milanese.\nIl soggetto \u00e8 ambientato nelle Gallie al tempo dell'antica Roma, e presenta evidenti legami, anche se non espliciti, con il mito di Medea. Fedele a questa idea di classica sobriet\u00e0, Bellini adott\u00f2 per \"Norma\" una tinta orchestrale particolarmente omogenea, relegando l'orchestra al ruolo di accompagnamento della voce.\nTrama.\nL'azione si svolge nelle Gallie, all'epoca della dominazione romana. Nell'antefatto la sacerdotessa Norma, figlia del capo dei druidi Oroveso, \u00e8 stata l'amante segreta del proconsole romano Pollione, dal quale ha avuto due figli, custoditi dalla fedele Clotilde all'insaputa di tutti.\nAtto I.\nI Galli sono riuniti nella foresta sacra al dio Irminsul e, capeggiati da Oroveso, inneggiano alla liberazione dal giogo romano.\nIntanto Pollione, inoltratosi anch'egli nel sacro bosco, confida all'amico Flavio di essersi innamorato di una giovane novizia del tempio d'Irminsul, Adalgisa, e di voler lasciare Norma. \nQuesta intanto interviene all'assembramento dei Galli spiegando che gli d\u00e8i le hanno rivelato che Roma dovr\u00e0 cadere, ma non in quel momento e non per loro mano. Con una preghiera alla luna riesce a placare gli animi.\nAdalgisa chiede un colloquio a Norma per aprirle il proprio animo e confessarle di aver mancato al voto di castit\u00e0, senza per\u00f2 rivelare il nome dell'uomo amato. Norma, che riconosce nella novizia i propri sentimenti e il proprio peccato, la scioglie dai voti. Quindi le chiede chi sia l'innamorato e Adalgisa indica Pollione, che sta sopraggiungendo proprio in quel momento. Furiosa, Norma rivela tutto ad Adalgisa, che sdegnata respinge Pollione.\nAtto II.\nNella sua abitazione, Norma, sconvolta dalla rivelazione, medita inizialmente di uccidere i due figli, ma poi cede al sentimento materno. Decisa a suicidarsi, fa chiamare Adalgisa e la prega di adottare i bambini e di portarli a Roma, dopo essersi sposata con Pollione. Ma Adalgisa rifiuta e promette anzi a Norma di convincere Pollione a tornare da lei, dissuadendola dal suicidio.\nQuando la grande sacerdotessa per\u00f2 apprende che il tentativo di Adalgisa non ha sortito l'effetto sperato, ella, che si era sempre opposta alla volont\u00e0 di rivolta del suo popolo, chiama i Galli a raccolta e proclama guerra ai Romani. Oroveso le chiede allora di indicare la vittima sacrificale da immolare al dio, quando giunge notizia che un romano \u00e8 penetrato nel recinto delle sacerdotesse: \u00e8 Pollione, venuto a rapire Adalgisa. Norma sta per colpirlo con un pugnale, ma poi si ferma, invita tutti a uscire col pretesto di interrogarlo e, rimasta sola con Pollione, gli offre la vita purch\u00e9 egli abbandoni Adalgisa. L'uomo rifiuta e Norma chiama i suoi a raccolta; ha deciso quale sar\u00e0 la vittima sacrificale: una sacerdotessa che ha infranto i sacri voti e tradito la patria. Sta per pronunciare il nome di Adalgisa, quando si rende conto che la colpa di Adalgisa \u00e8 la sua e, nello sbigottimento generale, pronuncia il proprio nome. Commosso, Pollione comprende la grandezza di Norma e decide di morire con lei. In segreto, Norma confida a Oroveso di essere madre e lo supplica di prendersi cura dei bambini, affinch\u00e9 possano salvarsi insieme a Clotilde. Quindi sale sul rogo con l'uomo amato.\nOrganico orchestrale.\nLa partitura di Bellini prevede l'utilizzo di:\nAdalgisa: soprano o mezzosoprano?\nEntrambe le protagoniste femminili della prima assoluta di \"Norma\" erano qualificabili come soprani: Giulia Grisi, a cui fu affidata la parte di Adalgisa (e che quattro anni dopo avrebbe creato anche il personaggio di Elvira ne \"I puritani\"), doveva divenire il prototipo del nuovo soprano angelicato di stampo romantico, dal timbro chiaro e in grado di sostenere tessiture acutissime; Giuditta Pasta, che ebbe invece il ruolo di protagonista assoluta, era stata classificata in origine come contralto, ma, pur mantenendo in repertorio ruoli come Tancredi o Cenerentola, si era poi spostata decisamente verso il registro sopranile: in effetti la si poteva considerare, al pari di Isabella Colbran e di Maria Malibran, un mezzosoprano acutissimo, in grado di convergere senza problemi su ruoli da soprano centrale. Nei decenni successivi per\u00f2 il registro di mezzosoprano, sconosciuto come tale in epoca barocca e classica, and\u00f2 conquistandosi una sua marcata e crescente autonomia, e invalse l'uso di affidare a mezzosoprani le parti originariamente scritte per secondo soprano, qual era, nel caso in specie, il personaggio di Adalgisa. Si giunse cos\u00ec alla contraddizione, in termini di stilemi musicali e drammatici romantici, di affidare il colore verginale della giovane sacerdotessa al registro brunito dei mezzosoprani, di regola evocativo di sensualit\u00e0 e volutt\u00e0, mentre rimaneva appannaggio del soprano il personaggio pi\u00f9 maturo e psicologicamente screziato di Norma, la cui parte, per di pi\u00f9, \u00e8 caratterizzata da una maggiore estensione verso il basso.\nTale tradizione esecutiva, conservatasi anche nel Novecento, contrasta probabilmente con la volont\u00e0 originaria dell'autore, ed \u00e8 stata parzialmente sottoposta a revisione solo nell'ultimo scorcio del secolo, a partire da un celebre allestimento dell'opera al Festival della Valle d'Itria a Martina Franca, nel 1977, nel quale la parte della protagonista fu affidata a Grace Bumbry, un mezzosoprano acuto (come doveva essere l'interprete originaria), mentre Adalgisa fu interpretata dall'angelica Lella Cuberli, tipico soprano lirico di stampo belcantista. Di tale edizione \u00e8 stata anche pubblicata una registrazione discografica dal vivo. L'idea di affiancare alla protagonista un'altra voce di soprano, che aveva avuto un precedente di minore risonanza, nello stesso anno 1977, al Filarmonico di Verona, dove a Radmila Bakocevic (Norma) era stata contrapposta l'Adalgisa sopranile della giapponese Emiko Maruyama, trov\u00f2 sviluppo gi\u00e0 a partire dall'anno successivo, in occasione della famosa \"Norma\" fiorentina di Riccardo Muti, interpretata da Renata Scotto e Margherita Rinaldi, \u00abdue soprani di timbro cos\u00ec simile per\u00f2 da poter essere confuse per una coppia di Adalgise. Meglio sarebbe riuscito a Muti nel 1994 \u2013 a Ravenna e in disco \u2013 con Jane Eaglen ed Eva Mei, voci di soprano sufficientemente diverse per restituire l'adeguato contrasto timbrico-psicologico delle due donne\u00bb.\nLa nuova tendenza verso l'utilizzo di due soprani ebbe comunque il suo culmine negli anni ottanta con l'incisione discografica dell'opera da parte di due delle pi\u00f9 grandi cantanti del secolo, gi\u00e0 entrambe grandi Norme in teatro e in disco: Joan Sutherland e Montserrat Caball\u00e9, \u00abche per quanto attempate nel 1984 fisseranno un'interpretazione di tutto rispetto, l'una come druidessa strenuamente belcantistica, l'altra come inedita e liricissima Adalgisa, forse la pi\u00f9 vicina a rievocare il modello perlaceo della Grisi\u00bb. Nel 1987, anche al San Carlo di Napoli, l'opera fu allestita secondo i criteri originali con due soprani, Ghena Dimitrova nei panni di Norma e Maria Dragoni in quelli di Adalgisa, ripristinando il colore scuro e corposo per la protagonista e la voce pi\u00f9 chiara e morbida per la giovane ministra. Successivamente peraltro, pur nello scarso numero complessivo di allestimenti dell'opera, tale tendenza ha sub\u00ecto, inopinatamente, un deciso ridimensionamento.\nNuove tappe nella vicenda interpretativa del capolavoro belliniano continuano comunque a essere tracciate con il passare degli anni, e il 2013 ha visto la pubblicazione da parte della Decca della registrazione in studio, con strumenti originali, dell'edizione critica dell'opera, curata da Maurizio Biondi e Riccardo Minasi. In questa versione la parte della protagonista torna a essere affidata a un mezzosoprano \"tout court\" come Cecilia Bartoli, mentre il ruolo di Adalgisa \u00e8 attribuito a un vero e proprio soprano di coloratura come Sumi Jo. Questa medesima versione, con gli stessi complessi orchestrali e vocali, \u00e8 stata poi eseguita al Festival di Salisburgo dello stesso anno, con l'unica modifica di rilievo rappresentata dal \"sopranino\" Rebeca Olvera al posto della Jo.\nParafrasi e fantasie strumentali.\nL'enorme popolarit\u00e0 e ammirazione ottenuta dall'opera tra i compositori e virtuosi dell'epoca \u00e8 testimoniata anche dalle numerose composizioni basate su alcune delle arie della Norma di Bellini. Tra queste sono da ricordare, per pianoforte, la fantasia \"R\u00e9miniscences de Norma\" (S.394) di Franz Liszt, la \"Grande Fantaisie et Variations sur des motifs de l'op\u00e9ra Norma\" di Sigismund Thalberg, il \"Th\u00eame favori de la Norma de Bellini vari\u00e9\" (Op.122) variazioni ad opera di Friedrich Kalkbrenner, le \"Grandes fantaisies sur des motifs favoris de Norma\" (op.689) di Carl Czerny e il \"Valse sur Norma\" di Ferdinand Beyer. Anche Fryderyk Chopin, noto ammiratore di Bellini, lavor\u00f2 ad uno studio pianistico in particolare sulla musica della Casta Diva. \nAltri strumentisti virtuosi hanno interpretato l'opera in modo simile. Henri Vieuxtemps, ad esempio, ha composto una fantasia sulla Norma per violino e orchestra, Giovanni Bottesini per contrabbasso e pianoforte e Jean-Baptiste Arban delle variazioni per cornetta e pianoforte. Saverio Mercadante \u00e8 invece autore di una fantasia a grande orchestra \"Omaggio a Bellini\", basata in larga misura sui temi della Norma."}
{"id": "152181", "revid": "88740", "url": "https://it.wikipedia.org/wiki?curid=152181", "title": "Bill Finger", "text": "Considerato co-creatore di Batman, \u00e8 il primo collaboratore di Bob Kane, insieme al quale svilupp\u00f2 uno dei miti del fumetto supereroistico del XX secolo.\nBiografia.\nBill Finger pass\u00f2 la maggior parte della sua infanzia nel Bronx, un quartiere di New York, ad appena pochi isolati da Bob Kane. I due non si conobbero mai, in questo primo periodo, poich\u00e9 Finger, di salute cagionevole, passava la maggior parte del tempo a letto, immerso nella lettura di libri e riviste scientifiche e di fantascienza, in particolare la rivista \"Life\", la mitica \"Amazing Stories\" di Hugo Gernsback, o le pi\u00f9 tecniche \"Popular Science\" e \"Popular Mechanics\".\nI due futuri creatori di Batman si conobbero, anni dopo, ad una festa, dove ebbero modo di apprezzare le reciproche qualit\u00e0 ed iniziare a parlare di eventuali progetti in comune. Creano, cos\u00ec, la serie \"Rusty and his pals\", la prima collaborazione tra i due autori: era il 1938.\nBatman.\nL'anno successivo era la volta di Batman: sulle pagine di \"Action Comics\", infatti, il personaggio di Superman di Siegel e Shuster, riscuoteva sempre pi\u00f9 successo, cos\u00ec la National Publications, oggi DC Comics, decise di bissare tale successo con un nuovo personaggio di altrettanto carisma e richiamo. Sotto la spinta di Vincent Sullivan, Kane mise sul piatto una serie di idee, ispirate alle sue passioni per i disegni di Leonardo da Vinci ed ai film di Zorro, tirando fuori un personaggio che, inizialmente, chiam\u00f2 \"Birdman\". Fu invece Finger a perfezionare le idee di Kane, innanzitutto proponendo il nome di \"Batman\", e di conseguenza trasformando il costume per renderlo pi\u00f9 simile a quello di un pipistrello, grazie all'aggiunta di alcuni particolari fondamentali, come la batcintura dotata di accessori e sostanze chimiche, il mantello ed i guanti, l'identit\u00e0 civile di Bruce Wayne, il commissario Gordon come contraltare legale al violento vigilante, l'atmosfera \"pulp\" delle prime avventure, rendendo il personaggio un nuovo Uomo Ombra o un nuovo Sandman, entrambi ricchi ereditieri in cerca di giustizia.\nIl personaggio cos\u00ec creato venne proposto alla National, che lo fece esordire su \"Detective Comics\" n. 27 del maggio 1939, con una prima storia scritta da Finger e disegnata da Kane. Poich\u00e9, per\u00f2, i contatti con la National erano tenuti direttamente con Kane, fu quest'ultimo ad essere considerato unico creatore del personaggio e fu anche l'unico a comparire nei \"credits\" delle storie, e ci\u00f2 fu la fortuna di Kane. La situazione continu\u00f2 fino al 1968, quando il lavoro degli altri autori venne giustamente accreditato loro: d'altra parte lo stile dei successori di Kane si era, con gli anni, profondamente discostato dal modello originario e fu finalmente possibile anche riconoscere il contributo fondamentale di Finger alla creazione di uno dei miti moderni.\nFinger, comunque, che nel 1940 sulle pagine di \"All America Comics\" aveva creato insieme a Martin Nodell il personaggio di Alan Scott, la prima Lanterna Verde, e nel 1942 Wildcat con Irwin Hansen su \"Sensation Comics\" n. 1, continu\u00f2 a lavorare su Batman fino ai primi anni sessanta, creando sia la citt\u00e0 di Gotham (all'inizio, infatti, l'eroe si muoveva tra i grattacieli di New York), sia il personaggio di Robin, l'assistente adolescente del vendicatore mascherato. Inoltre ebbe un importante ruolo nella creazione del Joker, creazione che condivide con lo stesso Kane e con uno dei primissimi allievi di quest'ultimo, Jerry Robinson.\nGli altri lavori.\nInfine, uno dei marchi di fabbrica della produzione di Finger, in particolare durante gli anni cinquanta, sono da considerarsi i macchinari giganteschi ispirati ad oggetti di uso comune: tale passione era condivisa anche da Dick Sprang, che divenne uno dei suoi pi\u00f9 importanti collaboratori in quel periodo. Kane, comunque, lavor\u00f2 anche su altri eroi, come Flash, Hawkman, Dr. Fate, e la Justice Society of America, molti dei quali nati dalla fervida immaginazione di Garden Fox, anch'egli grande sceneggiatore del Batman \"golden age\".\nAltri personaggi su cui ha lavorato sono Superman, Superboy, Wonder Woman, Atomo, gli Esploratori dell'Ignoto di Kirby, Tomahawk, mentre per la Timely su Capitan America e sulla testata \"All-Winners Squad\".\nFinger mor\u00ec poco prima di compiere 60 anni, dopo una carriera passata tra i supereroi (Batman su tutti) ed ottenendo, \"post mortem\", un posto nella \"Will Eisner Hall of Fame\" e nella \"Jack Kirby Hall of Fame\". A lui \u00e8 anche intitolato il \"Bill Finger Award\".\nOmaggi.\nL'8 dicembre 2017 la citt\u00e0 di New York ha dedicato all'artista una strada del Bronx."}
{"id": "152183", "revid": "2184720", "url": "https://it.wikipedia.org/wiki?curid=152183", "title": "Cartismo", "text": "Il Cartismo fu un movimento politico-sociale, britannico, prevalentemente di uomini della \"working class\", il cui nome derivava dalla \"People's Charter\" (\"Carta del Popolo\") presentata nel 1838 alla Camera dei Comuni con una petizione firmata da oltre un milione di persone. Il movimento era organizzato da Feargus O'Connor, avvocato di origini irlandesi.\nIl documento, articolato in sei punti, rivendicava:\nLa petizione fu nuovamente presentata nel 1842 con oltre tre milioni di firme. \nIl mancato accoglimento diede luogo a diverse manifestazioni, che sfociarono anche in gravi casi di sangue.\nSuccessivamente il movimento and\u00f2 perdendo forza, sia per il raggiungimento di una maggiore prosperit\u00e0, sia per le riforme attuate tra il 1867 e il 1884, soprattutto il Ballot Act del 1872, che ne accolsero di fatto gran parte delle richieste.\nL'eredit\u00e0 del cartismo conflu\u00ec quindi nel movimento socialista, di cui aveva anticipato alcuni elementi come la teoria del plusvalore."}
{"id": "152184", "revid": "1602064", "url": "https://it.wikipedia.org/wiki?curid=152184", "title": "Jerry Robinson", "text": "Fu il primo allievo di Bob Kane ad unirsi a lui durante gli inizi della sua carriera e, soprattutto, all'inizio della grande epopea di Batman. Dallo stile molto simile a quello del maestro, ha disegnato molte delle avventure del personaggio, soprattutto durante il periodo in cui Kane si dedicava soprattutto alle strisce pubblicate sui quotidiani.\nBiografia.\nJerry Robinson, secondo la leggenda, conobbe Kane all'et\u00e0 di 17 anni, quando lavorava ad un chiosco di gelati. Kane not\u00f2 il disegno che portava sul suo giubbotto di pelle e, volendone conoscere l'autore, chiese lumi al ragazzo, che rispose di averlo fatto egli stesso. Colpito dal talento del giovanotto, Kane lo prese nel suo studio, coinvolgendolo con crescente passione nel progetto \"Batman\". Robinson, infatti, sognava di diventare giornalista, ma proprio grazie alla passione di Kane decise di dedicarsi al fumetto.\nIl suo stile, come detto, discendeva direttamente da quello di Kane, del quale completava molto spesso le storie, ma ben presto venne preferito a quello del maestro, impegnatissimo nella realizzazione di altri prodotti. La sua prima storia come disegnatore unico \u00e8 \"Fratelli\" su \"Batman\" n.5, per poi diventare ben presto anche l'autore preferito delle copertine. Inoltre \u00e8 accertato il suo contributo, pur minimo, nella creazione di Robin, ma soprattutto in quella del Joker. In un'intervista alla rivista \"Comic Interview\", infatti, Robinson ricorda come per il primo numero di \"Batman\" servissero quattro storie inedite. Del soggetto di una di queste si occup\u00f2 proprio Robinson, che pensando ad un criminale al tempo stesso malvagio e sarcastico, nonch\u00e9 dotato di un certo senso dell'\"humor\", pens\u00f2 immediatamente al Joker, il jolly del poker: nasce, cos\u00ec, un personaggio simile nell'aspetto al protagonista del film muto \"L'uomo che ride\", la cui visione da parte di Kane contribu\u00ec sicuramente al perfezionamento del folle criminale.\nAlla sua scuola si form\u00f2 l'illustratore di origine indiana Ananda Sunya.\nGli altri personaggi.\nOltre a Batman, Robinson si occup\u00f2 anche di numerosi altri eroi dell'epoca. Tra il 1942 ed il 1943 disegn\u00f2 le avventure de Il Calabrone Verde per la Harvey Comics, Atoman per la Spark (1944), e, insieme a Mort Meskin, \"Fighting Yank\" e \"Black Terror\" tra il 1946 ed il 1949. Sempre con Meskin lavor\u00f2 su altri personaggi National, disegnando le avventure di Vigilante e Johnny Quick tra il 1946 ed il 1949. Collabor\u00f2 con la Western tra il 1957 ed il 1963 disegnando le avventure di Lassie, \"Bat Masterson\", \"Rocky &amp; Bullwinkle\", \"Nancy Parker\", a cui si aggiungono i lavori per la Price tra il 1946 ed il 1949 e quelli per la Timely dal 1950 al 1955.\nLavor\u00f2 anche sulle \"daily strip\" insieme a Jet Scott per un giornale di fantascienza (1955).\nAttivit\u00e0 nel campo della cultura.\n\u00c8 stato anche scrittore, principalmente di saggi, come \"The Comics\" (in quest'ambito la sua attivit\u00e0 si accosta a quella di Eisner, per l'obiettivo di dare al fumetto quel riconoscimento culturale che gli spetta), ha curato un corso di giornalismo grafico alla \"School of Visual Arts\" ed alla \"New School of Social Research\". Dal 1967 al 1969 \u00e8 stato anche presidente della \"National Cartoonist Society\", nonch\u00e9 membro e presidente del \"Cartoonist and Writers Syndicate\".\nNel 2003 ha fondato il Bill Finger Award, premio dedicato agli sceneggiatori di fumetti, in onore del suo eponimo collega."}
{"id": "152188", "revid": "30610", "url": "https://it.wikipedia.org/wiki?curid=152188", "title": "Dick Sprang", "text": "\u00c8 stato uno degli artisti della \"golden age\" pi\u00f9 amati tra quelli che hanno lavorato al personaggio di Batman. Giunto alla corte di Kane per geniale intuizione di Whitney Ellsworth, divenne ben presto uno degli artisti pi\u00f9 riconosciuti ed apprezzati dai lettori, un po' come sarebbe accaduto sugli albi Western per Carl Barks.\nBiografia.\nNato in Ohio, Dick Sprang inizia la sua carriera di illustratore a 15 anni realizzando biglietti d'auguri, poster e manifesti per i convegni o per la pubblicit\u00e0 dei locali della zona.\nDopo le scuole, lavor\u00f2 per breve tempo nel \"Toledo News\" (1934), dove si occupava del \"layout\" del giornale, della composizione tipografica, della pubblicit\u00e0 e dei fumetti. Nel 1936 si trasferisce a New York per iniziare la sua carriera da artista \"freelance\" (ovvero senza contratto d'esclusiva). Qui, insieme a Ed Kressy e Norm Fallon, fonda uno studio artistico che si occupa di \"lettering\", grafica pubblicitaria e sceneggiature. Sprang, per conto suo, inizia anche ad illustrare alcune riviste \"pulp\".\nBatman.\nNel 1941 prepar\u00f2 una tavola di prova e si present\u00f2 ad Ellsworth, direttore editoriale dell'allora \"National Publications\" (oggi DC Comics), che, colpito dal talento del giovane, decise di metterlo alla prova per testarne l'abilit\u00e0 e la velocit\u00e0: il compito era quello di realizzare una storia di tre pagine (disegni, chine e \"lettering\") in quattro giorni. Sprang super\u00f2 brillantemente la prova e venne subito arruolato da Ellsworth che gli fece realizzare una storia di 13 pagine con Batman protagonista. Il suo esordio ufficiale avvenne su \"Batman\" n.19, numero realizzato completamente da Sprang, copertina inclusa: questo nuovo talento era, per Batman, quello che fu Wayne Boring per Superman.\nIl suo stile era assolutamente inconfondibile rispetto agli altri collaboratori di Kane (Robinson e Moldoff su tutti), molto pi\u00f9 classici e graficamente vicini al tratto del \"pap\u00e0\" di Batman. Con uno stile che era una vera e propria evoluzione e personalizzazione di quello di Chester Gould, un\u00ec le atmosfere ed i criminali alla Dick Tracy con oggetti ed attrezzi di uso comune opportunamente ingigantiti. La sua passione per i macchinari, trasmessagli dal padre, si spos\u00f2 perfettamente con la passione di Finger per la tecnologia: i suoi Batman, Robin, Alfred erano disegnati con uno stile preciso, squadrato e spesso con il sorriso sulle labbra. I personaggi sembravano girare in un immenso luna park, mentre le storie, anche grazie al suo tratto cos\u00ec particolare, erano inevitabilmente pi\u00f9 giocose rispetto agli esordi del personaggio. Tra i continuatori di questo stile si potrebbero inserire autori come Steve Ditko o John Byrne che presero alcuni tratti del suo stile adattandoli alle loro epoche ed esigenze.\nSprang, comunque, era apprezzato sia dall'editore, per la sua velocit\u00e0 di esecuzione della tavola, sia dai lettori, per quello stile sommariamente descritto poc'anzi. Divenne abbastanza naturale, con l'approssimarsi della guerra e con il rischio che Kane o Burnely dovessero partire per il fronte europeo, un aumento nel lavoro di Sprang, che nel frattempo aveva sciolto la sua societ\u00e0 con Kressy e Fallon. Ellsworth gli fece disegnare una rilevante quantit\u00e0 di storie, che previdentemente mise da parte, e per velocizzare ancora di pi\u00f9 il suo lavoro, gli venne affiancato l'inchiostatore Charles Paris.\nCos\u00ec Sprang, all'inizio della sua carriera, era alla fin fine molto pi\u00f9 apprezzato dai colleghi che non dagli appassionati, che iniziavano appena ad apprezzare quello stile che li avrebbe accompagnati per tutti gli anni cinquanta.\nSuperman.\nGrazie all'aiuto di Paris, Sprang fu in grado di disegnare le storie sia per \"Batman\", sia per \"Detective Comics\", sia per \"World's Finest Comics\", dove ebbe il suo primo contatto con Superman.\nIl suo rapporto con il personaggio di Siegel-Shuster, per\u00f2, non si ferm\u00f2 alla sola testata dei \"team-up\", ma prosegu\u00ec anche su \"Superman\", \"Superman's Pal Jimmy Olsen\" (la testata dedicata alle avventure di Jimmy Olsen) e \"Superman's girlfriend Lois Lane\" (dedicata, questa, alle avventure della futura moglie Lois).\nPensionamento.\nSprang, alla fine, si ritir\u00f2 nel 1963, quando la National decise di rinnovare il suo parco disegnatori per poter contrastare l'avanzata della Marvel: tra i pensionati ci fu anche lui, che a quel punto si ritir\u00f2 in Utah nel suo \"ranch\" di 150 acri.\nQui, un po' per \"hobby\", inizi\u00f2 la sua attivit\u00e0 di storico, interessandosi all'epoca dei pionieri e diventando ben presto un'autorit\u00e0 anche in questo nuovo campo. Per strano che possa sembrare, comunque, il suo nome venne associato a Batman solo molti anni dopo: a partire dal 1968, infatti, i fumetti di Batman vennero finalmente accreditati ai loro esecutori materiali, e solo da quell'anno in poi fu possibile ricostruire, anche grazie alle ristampe, i \"credits\" delle storie precedenti.\nSprang, che nel frattempo si era trasferito in Arizona nel 1972, tra una \"convention\" e l'altra, torn\u00f2 sui suoi amati personaggi nel 1984, quando sotto le pressanti richieste degli appassionati, realizz\u00f2 una serie di dipinti ispirati alle sue copertine, mentre nel 1987 realizz\u00f2 una serie di illustrazioni dedicate a Batman ed ai suoi nemici. Infine realizz\u00f2 le copertine di \"Detective Comics\" 622-624: era il 1990 e questo fu il suo ultimo lavoro ufficiale per la DC Comics."}
{"id": "152194", "revid": "38120", "url": "https://it.wikipedia.org/wiki?curid=152194", "title": "Sheldon Moldoff", "text": "Leg\u00f2 il suo nome all'oscuro vendicatore ed in generale alla \"Golden Age\" ed a molte delle sue icone, per poi interessarsi all'animazione, riversando la propria esperienza e talento in molti progetti animati.\nBiografia.\nSheldon Moldoff impar\u00f2 a disegnare utilizzando pietre trovate per strada come matite e i marciapiedi di Manhattan come foglio da disegno.\nAlla National Productions.\nAppena diciassettenne, vendette il suo primo \"cartoon\" per poi entrare, grazie ad un comune conoscente, sotto l'ala protettrice di Bob Kane, che stava cercando collaboratori per il suo studio: la produzione di storie su Batman, infatti, era sempre pi\u00f9 pressante ed ogni aiuto era ben accetto, in quanto Kane era sempre pi\u00f9 impegnato con il Batman delle \"daily strip\".\nIl \"cartoonist\" si fece subito notare per uno stile pulito ed illustrativo, mutuato dai suoi artisti preferiti: Alex Raymond, il creatore di Flash Gordon; Hal Foster, creatore di Prince Valiant; Milton Caniff, creatore di \"Terry and the Pirates\"; Norman Rockwell. Proprio ispirato al \"Terry and the Pirates\" di Caniff fu il suo primo personaggio creato appositamente per la National: \"Black Pirate\", che apparve in appendice su \"Action Comics\". Nello stesso anno (1940) cre\u00f2, in coppia con Gardner Fox, anche Hawkman, apparso in appendice su \"Flash Comics\".\nMoldoff, anche grazie a queste storie, divenne ben presto uno degli autori pi\u00f9 prolifici della National, per la quale realizzava le copertine di molti albi sin dal 1939, tra cui spiccano quella per \"All American Comics\" n.16, con la prima apparizione di Lanterna Verde, e quella per \"Green Lantern\" n.1, il primo numero della prima serie del Crociato di Smeraldo. Nelle copertine e nelle serie realizzate, dimostr\u00f2 di possedere uno stile estremamente dinamico.\nQuesto stile, per\u00f2, non pot\u00e9 applicarlo alle avventure di Batman, per il quale torn\u00f2 a lavorare nel 1953, a fianco di Dick Sprang e Win Mortimer, e che disegn\u00f2 per i 14 anni successivi, inchiostrato dal bravo Charles Paris.\nMolte delle storie di Moldoff divennero ben presto tra le preferite dai lettori: su tutte si ricordano la prima avventura di Batwoman (\"Detective Comics\" n.233), di fatto una sua creazione, e la classica \"Death of Robin\" (\"Batman\" n.156).\nNel mondo dell'animazione.\nMoldoff lasci\u00f2 il fumetto solo nel 1967, quando la DC Comics, editore per il quale aveva anche illustrato Flash, decise di mandare in pensione gli artisti della \"golden age\" per rispondere con nuovi talenti all'avanzata della Marvel Comics. L'artista newyorkese, per\u00f2, non si allontan\u00f2 troppo dal suo vecchio interesse.\nSi butt\u00f2, infatti, nella produzione di film e progetti animati, su tutti lo \"storyboard\" per la serie \"Corageous Cat and Minute Mouse\". Ha anche realizzato alcuni albi per vari ristoranti come \"Burger King\", \"Big Boy\", \"Red Lobster\", oltre che per i negozi \"Atlanta Braves\" e \"Blockbaster\".\nIl suo ultimo lavoro \u00e8 la produzione di un film animato su Marco Polo."}
{"id": "152198", "revid": "767487", "url": "https://it.wikipedia.org/wiki?curid=152198", "title": "Distribuzione triangolare", "text": "&lt;/math&gt;\nIn teoria delle probabilit\u00e0 la distribuzione triangolare \u00e8 una distribuzione di probabilit\u00e0 continua la cui funzione di densit\u00e0 di probabilit\u00e0 descrive un triangolo, ovvero che \u00e8 nulla sui due valori estremi ed \u00e8 lineare tra questi ed un valore intermedio (la moda).\nIn statistica viene utilizzata come modello quando il campione a disposizione \u00e8 molto ristretto, stimando il minimo, il massimo e la moda.\nDefinizione.\nLa distribuzione triangolare con supporto formula_5 e moda formula_6 ha densit\u00e0 di probabilit\u00e0\nCasi speciali.\nSi possono considerare distribuzioni triangolari anche quelle distribuzioni per le quali la moda coincide con il valore minimo o massimo. \nQuando la moda viene presa pari al punto medio formula_8 dell'intervallo formula_5, la distribuzione triangolare \u00e8 simmetrica e viene anche detta distribuzione di Simpson, dal nome del matematico britannico Thomas Simpson.\nSi pu\u00f2 considerare anche una versione discreta della distribuzione triangolare, definendone la funzione di probabilit\u00e0 in modo lineare tra gli estremi e un valore intermedio.\nDistribuzione uniforme.\nPrese due variabili aleatorie indipendenti \"X\" e \"Y\" aventi entrambe distribuzione continua uniforme sull'intervallo unitario formula_10, la distribuzione triangolare di parametri \"(a,c,b)\" descrive:\nNell'inferenza bayesiana se il parametro di una distribuzione di Bernoulli segue \"a priori\" la distribuzione uniforme sull'intervallo unitario, allora \"a posteriori\" delle osservazioni \"fallimento\" o \"successo\" il parametro segue una distribuzione triangolare con parametri \"(0,0,1)\" o \"(0,1,1)\" rispettivamente."}
{"id": "152200", "revid": "1521874", "url": "https://it.wikipedia.org/wiki?curid=152200", "title": "Beffa di Buccari", "text": "La beffa di Buccari fu un episodio della prima guerra mondiale avvenuto nella notte tra il 10 e l'.\nSi tratta di un'incursione effettuata da motoscafi armati siluranti della Regia Marina contro naviglio austro-ungarico nella baia di Buccari (oggi in Croazia).\nDopo la vittoriosa incursione su Trieste del dicembre 1917, in cui i MAS 9 e 13, guidati, rispettivamente, da Luigi Rizzo e Andrea Ferrarini, avevano affondato la corazzata austro-ungarica \"Wien\", fu decisa un'azione di forzamento della baia di Buccari dove erano stanziate diverse unit\u00e0 navali nemiche.\nBench\u00e9 si sia trattato di un episodio dalla sostanziale irrilevanza militare riguardo alle conseguenze, cionondimeno la sua eco ebbe l'effetto di risollevare il morale dell'Italia, messo a dura prova dalla grave sconfitta di Caporetto di alcuni mesi prima.\nI preparativi.\nIl 9 gennaio 1918 l'ammiraglio Luigi Cito eman\u00f2 le direttive con foglio d'ordini 148 RR.P.; il giorno seguente, l'ammiraglio Casanova, comandante della Divisione Navale di Venezia eman\u00f2 gli ordini dettagliati per l'esecuzione dell'operazione contro la baia di Buccari.\nLe condizioni meteorologiche per\u00f2 non consentirono l'effettuazione dell'uscita e questa venne rinviata fino al 4 febbraio, quando una ricognizione di un idrovolante su Pola, Fiume e Buccari segnal\u00f2 la presenza di quattro unit\u00e0 nemiche nella rada di Buccari; cos\u00ec il 7 febbraio, tramite il foglio 514 RR.P. e l'8 con il foglio 60 RR. vennero di nuovo emanati gli ordini esecutivi per un'azione nella baia di Buccari.\nLe unit\u00e0 designate all'operazione furono il MAS 94 (sottotenente di vascello CREM Andrea Ferrarini), il MAS 95 (tenente di vascello compl. Odoardo Profeta De Santis), e il MAS 96 (capitano di corvetta Luigi Rizzo) con, a bordo, il comandante di missione capitano di fregata Costanzo Ciano e Gabriele D'Annunzio.\nGli ordini prevedevano la costituzione di tre gruppi navali di cacciatorpediniere ed esploratori a traino e sostegno dei tre MAS:\nInoltre il sommergibile \"F5\" sarebbe rimasto in agguato in un'area di 15 miglia a ponente di Pola e il sommergibile \"F3\" a 15 miglia a sud di Capo Promontore.\nL'azione.\nDopo quattordici ore di navigazione, alle 22:00 circa del 10 febbraio, i tre MAS iniziarono il loro pericoloso trasferimento dalla zona compresa tra l'isola di Cherso e la costa istriana sino alla baia di Buccari dove, secondo le informazioni dello spionaggio, sostavano unit\u00e0 nemiche sia mercantili sia militari.\nQuesto il rapporto dell\"Animoso\" che insieme agli altri caccia del 2\u00ba gruppo si sarebbe poi diretto verso Ancona, mentre dal rapporto della torpediniera \"18 P.N.\": \u00abAlle 18:30 assunta la formazione in linea di fila con i MAS al rimorchio dirigo verso l'isola di Unie.\u00bb\nAlle ore 22:15, giunti in prossimit\u00e0 del punto previsto, i MAS lasciarono i rimorchi e le siluranti diressero per il rientro. I tre motoscafi iniziarono quindi l'attraversamento del canale di Faresina, senza che la batteria di Porto Re li scorgesse, e, giunti ad un miglio dalla costa, spensero i motori a scoppio per azionare quelli elettrici. Alle 0:35 i MAS giunsero all'imboccatura della baia di Buccari senza incontrare ostruzioni e individuarono gli obiettivi, tre piroscafi da carico e uno passeggeri. I bersagli vennero quindi suddivisi tra i tre MAS: il MAS 96 piroscafo 1, il MAS 94 sarebbe stato l'unico a dover colpire due piroscafi, 2 e 3, e il MAS 95 il piroscafo 4.\nAlle 01:20 i MAS lanciarono i loro siluri; il MAS 95 lanci\u00f2 un siluro contro l'albero di trinchetto e un siluro al centro sotto il fumaiolo del piroscafo 4; il MAS 94 lanci\u00f2 un siluro al centro del piroscafo 2 e al centro del piroscafo 3, mentre il MAS 96 lanci\u00f2 due siluri al fumaiolo del piroscafo 1 di cui uno esplose. Dei sei siluri lanciati solo uno esplose, a dimostrazione che le unit\u00e0 erano protette da reti antisiluranti e che lo scoppio del secondo siluro del MAS 96 indicava la probabile rottura della rete col primo siluro che consent\u00ec la penetrazione del secondo.\nAllo scoppio del siluro l'allarme fu immediato e i MAS presero subito la via del rientro e, giunti al punto di riunione prestabilito, rientrarono ad Ancona alle 7:45.\nLe unit\u00e0 italiane riuscirono a riguadagnare il largo tra l'incredulit\u00e0 dei posti di vedetta austriaci che non credettero possibile che unit\u00e0 italiane fossero entrate fino in fondo al porto e che non reagirono con le armi, ritenendo dovesse trattarsi di naviglio austriaco.\nTre bottiglie suggellate dai colori nazionali furono lasciate su galleggianti nella parte pi\u00f9 interna della baia di Buccari, con, all'interno, un messaggio scritto da D'Annunzio, fatto che dette all'azione l'appellativo di \"beffa di Buccari\".\nI risultati dell'azione.\nDal punto di vista tattico-operativo l'azione fu del tutto irrilevante, le navi austroungariche protette efficacemente dalle reti anti-siluro non riportarono alcun danno materiale, anche se emerse una mancanza di coordinamento nel sistema di vigilanza che rese possibile questa azione dei marinai italiani e al contempo si cap\u00ec che l'utilizzo di piccole imbarcazioni nell'oscurit\u00e0 avrebbe consentito in futuro di compiere altre azioni simili senza impiegare le grandi navi di superficie. Il risultato ottenuto e cercato fu soprattutto dimostrativo-propagandistico. Non a caso la presenza di D'Annunzio nell'azione era stata studiata e preventivata proprio a tale scopo, con la scelta di un porto poco difeso e senza unit\u00e0 da guerra nemiche, la cui presenza avrebbe alzato il livello di guardia del porto.\nL'impresa costrinse il nemico a un maggiore impegno di energie in nuovi adattamenti difensivi e di vigilanza e comunque ebbe una influenza negativa sul morale austriaco.\nL'impresa di Buccari ebbe una grande risonanza in Italia, in una fase della guerra in cui gli aspetti psicologici stavano acquistando molta importanza. D'Annunzio ebbe un ruolo fondamentale nel propagandare l'impresa e il suo messaggio lasciato nelle tre bottiglie ebbe grande diffusione e contribu\u00ec a risollevare il morale dell'esercito impegnato sul Piave.\nPer l'Italia, che si stava riorganizzando dopo il disastro di Caporetto, l'eco della riuscita nell'impresa fu notevole e rinvigor\u00ec lo spirito dei soldati e della popolazione. L'entusiasmo avrebbe raggiunto il culmine pochi mesi dopo con il famoso Volo su Vienna.\nDell'avventura della Baia di Buccari resta un libriccino edito nel 1918 dai consueti editori dannunziani, i Fratelli Treves, dal titolo: \"La Beffa di Buccari - con aggiunti La Canzone del Quarnaro, Il catalogo dei Trenta di Buccari, Il Cartello Manoscritto e Due Carte Marine\". Il testo \u00e8 completato dalle strofe de \"\" che, al tempo, ebbe notevole fama (in seguito, il testo fu musicato da Luigi Dallapiccola nel 1930)."}
{"id": "152201", "revid": "122571914", "url": "https://it.wikipedia.org/wiki?curid=152201", "title": "Bending", "text": "Il bending, termine inglese che significa \"piegatura\", \u00e8 un effetto di glissando che mira ad alterare una nota musicale di partenza fino a portarla a una pi\u00f9 alta nota di arrivo. L'intervallo tra le due note spazia dal semitono ai due toni, a seconda dei limiti fisici dello strumento utilizzato.\nIl \"bending\" \u00e8 una tecnica applicabile, in differenti modi, su molti strumenti musicali, in particolare quelli a fiato (ad esempio il sassofono oppure l'armonica a bocca), ma trova il suo pi\u00f9 ampio utilizzo nelle parti di chitarra elettrica solista nella musica blues e rock. Per quanto possa sembrare paradossale, nei due stili la stessa tecnica \u00e8 usata per raggiungere effetti opposti: nel blues il \"bending\" esprime spesso tristezza e disperazione suonando come un lamento, un singhiozzo nel pianto dello strumento; nel rock invece suona come un grido, un urlo di energia musicale colorato di aggressivit\u00e0 grazie all'uso della distorsione.\nEsecuzione di un \"bending\".\nTra tutti gli strumenti a corde il \"bending\" viene utilizzato soprattutto nella chitarra, raramente nel basso. Gli archi non hanno bisogno di questa tecnica perch\u00e9 l'assenza di tasti sul manico permette un glissando puro senza interruzioni nel suono.\nLa tecnica consiste nel suonare una nota che non sia a corda vuota e successivamente spingere verso l'alto, o tirare verso il basso, la corda in direzione perpendicolare a quella del manico, provocando cos\u00ec una tensione maggiore e il conseguente aumento nell'altezza del suono.\n\u00c8 possibile realizzare \"bending\" anche in altri strumenti che non siano a corde; per esempio nell'armonica a bocca il \"bending\" \u00e8 ottenuto con movimenti della lingua e della gola, soprattutto per dare alla melodia le sonorit\u00e0 tipiche del blues, mentre nei sintetizzatori si esegue con il Pitch Bend o un Joystick.\nTipi di bending.\nBending di mezzo tono.\nConsiste nell'utilizzare la tecnica del bending descritta sopra per innalzare l'intonazione della nota di un semitono. La nota che risulta dovrebbe corrispondere a quella che sarebbe prodotta avanzando di un tasto sulla tastiera e pizzicando la corda.\nBending di un tono.\nConsiste nell'utilizzare la tecnica del bending descritta sopra per innalzare l'intonazione della nota di un tono. La nota che risulta dovrebbe corrispondere a quella che sarebbe prodotta avanzando di due tasti sulla tastiera e pizzicando la corda.\nGhost bending (o pre-bending).\nIn questo caso il processo \u00e8 inverso. La corda viene prima tirata/spinta e successivamente pizzicata senza rimuovere la pressione del dito.\nGhost bending con rilascio.\nPartendo dalla nota innalzata con bending, si raggiunge la nota di partenza con un rilascio progressivo della tensione.\nBending indeterminato.\nConsiste nell'utilizzare la tecnica del bending per innalzare l'intonazione della nota di un intervallo imprecisato, non necessariamente raggiungendo il suono di una nota della scala cromatica, a discrezione dell'esecutore.\nLa notazione utilizzata sul pentagramma per indicare questa espressione, \u00e8 una corona rovesciata posta sopra la nota in questione."}
{"id": "152202", "revid": "124123", "url": "https://it.wikipedia.org/wiki?curid=152202", "title": "Giorgio Sincello", "text": "Biografia.\nGiorgio Sincello visse da monaco molti anni in Giudea. Giunse quindi a Costantinopoli per ricoprire, dal 784 all'806, la carica di sincello del patriarca Tarasio. Il \" sincello\", cio\u00e8 il segretario personale, era la persona pi\u00f9 importante nella gerarchia ecclesiastica, inferiore solo al patriarca stesso, di cui solitamente era il successore designato. Giorgio Sincello, tuttavia, non succedette a Tarasio, ma si ritir\u00f2 in monastero dove scrisse la sua \"Selezione di cronografia\" (\u1f18\u03ba\u03bb\u03bf\u03b3\u1f74 \u03c4\u1fc6\u03c2 \u03c7\u03c1\u03bf\u03bd\u03bf\u03b3\u03c1\u03b1\u03c6\u03af\u03b1\u03c2), ossia una storia universale che copriva gli anni dalla creazione del mondo fino al regno di Diocleziano.\nGiorgio Sincello continu\u00f2 la struttura di Sesto Giulio Africano, suddividendo gli argomenti per anno e organizzandoli in stretto ordine cronologico. Il testo \u00e8 continuamente interrotto da lunghe tavole di date, cos\u00ec marcatamente che il filologo tedesco Karl Krumbacher ha descritto l'opera come \u00abuna immensa lista di fatti storici annotata, pi\u00f9 che una storia universale\u00bb.\nSincello si rivela come uno strenuo difensore dell'ortodossia, e ricorre a frequenti citazioni dei Padri della Chiesa, come Gregorio Nazianzeno e Giovanni Crisostomo. Tali frammenti di scrittori antichi e citazioni da libri apocrifi (tra cui il \"Libro di Enoch\") rendono la sua opera particolarmente apprezzabile. Ad esempio, considerevoli porzioni del testo originale della \"Cronaca\" di Eusebio di Cesarea sono state ricostruite grazie al suo aiuto.\nLe sue fonti principali furono Anniano di Alessandria e Panodoro di Alessandria, monaci che scrissero attorno al V secolo e dai quali Giorgio acquis\u00ec gran parte della sua conoscenza degli scritti di Manetone sull'antico Egitto; altre sue fonti furono Eusebio, Dessippo e Sesto Giulio Africano.\nLa storia di Sincello fu continuata, dopo la sua morte, dall'amico Teofane Confessore. Anastasio compose una \"Storia tripartita\" (\"Historia tripartita\") in latino, a partire dalle cronache di Sincello, di Teofane e del patriarca Niceforo. Giorgio Monaco (detto Amartolo) compose una \"Cronaca\". in lingua greca, che arriva alla morte di Teofilo, nell'842, e anche alla fine della dinastia amorea.\nIl testo della Cronaca del Sincello ebbe ampia diffusione manoscritta. Nel 1606 Giuseppe Giusto Scaligero pubblic\u00f2 i frammenti greci del \"Libro di Enoch\" ivi contenuti; fino agli inizi dell'Ottocento (con la pubblicazione della versione etiopica) sar\u00e0 questa l'unica evidenza letteraria disponibile in Occidente del \"perduto\" testo apocrifo. L'intera \"Cronaca\" del Sincello apparve a stampa per la prima volta nel 1652 a cura di Jacques Goar. Seguirono le edizioni critiche di Wilhelm Dindorf nel 1829, di Alden A. Mosshammer nel 1984 e di William Adler e Paul Tuffin nel 2002."}
{"id": "152206", "revid": "599013", "url": "https://it.wikipedia.org/wiki?curid=152206", "title": "Cristallografia", "text": "La cristallografia (dal greco \"krystallos\", \"ghiaccio\" e \"graphein\", \"scrivere\") \u00e8 la scienza che si occupa dello studio dei cristalli. In particolare si occupa della loro formazione, crescita, struttura microscopica, aspetto macroscopico e propriet\u00e0 fisiche.\nTalvolta il termine \"cristallografia\" viene impropriamente utilizzato con un significato pi\u00f9 ristretto per indicare le tecniche sperimentali utilizzate per determinare la disposizione degli atomi nei solidi.\nStoria.\nUno dei primi scienziati ad occuparsi dello studio dei cristalli fu Keplero che nel 1611 pubblic\u00f2 il trattato dal titolo \"Strena Seu de Nive Sexangula\", in cui svolge una descrizione matematica dei cristalli di neve. Le considerazioni di Keplero sulla morfologia dei cristalli di neve anticiparono la legge sulla costanza degli angoli, presentata successivamente dal danese Niels Stensen nel suo trattato \"De Solido Intra Solidum\". Tale legge fu verificata da Stensen per i cristalli di ematite e quarzo; nel 1783 Rom\u00e9 de l'Isle verific\u00f2 tale legge per molte altre sostanze.\nLe altre leggi fondamentali della cristallografia (legge sulla costanza della simmetria e legge della razionalit\u00e0 delle intercette) furono introdotte da Ren\u00e9 Just Ha\u00fcy nel 1784 con il trattato \"Essai d'un Th\u00e9orie sur la Structure des Cristaux\". La legge della razionalit\u00e0 delle intercette fu utilizzata nel 1830 dal fisico tedesco Johann Friedrich Christian Hessel per determinare il numero complessivo dei possibili gruppi puntuali, pari a 32. Le scoperte sulla classificazione sistematica dei cristalli proseguirono con il fisico francese Auguste Bravais, che defin\u00ec i 14 reticoli di Bravais nel 1848. Dai risultati di Hessel e Bravais ebbero origine gli studi del cristallografo russo Evgraf Stepanovi\u010d F\u00ebdorov e del matematico tedesco Arthur Schoenflies che predissero in maniera indipendente il numero di possibili gruppi spaziali, pari a 230.\nPrima dello sviluppo della cristallografia per diffrazione dei raggi X (che venne ad opera di Max von Laue nel 1912), lo studio dei cristalli era basato sulla geometria dei cristalli.\nQuesto richiedeva la misurazione degli angoli che le facce di cristalli formavano rispetto agli assi di riferimento teorici (\"detti assi cristallografici\"). Tale misura veniva eseguita per mezzo di un goniometro.\nLa posizione nello spazio tridimensionale di ogni faccia del cristallo (o meglio la normale di ogni faccia) veniva tracciata su una rete stereografica, cio\u00e8 una rete di Wolff o una rete di Lambert e ogni punto veniva etichettato con il suo indice di Miller.\nIl modello finale permetteva dunque di stabilire la simmetria del cristallo.\nLa diffrazione degli elettroni venne sviluppata per la prima volta nel 1927.\nNel 1937 William Astbury ottenne i primi pattern di diffrazione del DNA. A tali primi risultati seguirono altre indagini diffratometriche eseguite dalla chimica-fisica inglese Rosalind Franklin, che permisero a James Watson e Francis Crick di scoprire la struttura a doppia elica della molecola di DNA (1953).\nNotazioni adottate in cristallografia.\nNella descrizione geometrica di una struttura cristallina, vengono adottate le seguenti notazioni:\nI numeri negativi si indicano aggiungendo una linea sopra il numero in questione, ad esempio formula_1.\nLeggi fondamentali della cristallografia.\nLe tre leggi fondamentali della cristallografia sono:\nTecniche di diffrazione.\nPrincipi teorici.\nEssendo i materiali cristallini anisotropi, la velocit\u00e0 di un raggio (ad esempio di luce, di elettroni o di neutroni) che attraversa un campione di tali materiali \u00e8 differente a seconda che della direzione con la quale il raggio attraversa il campione. Si ha dunque il fenomeno della birifrangenza, che invece non \u00e8 presente nella maggior parte dei materiali amorfi, che sono invece isotropi.\nPer visualizzare un'immagine di un oggetto microscopico, si possono focalizzare i raggi di luce visibile tramite un sistema di lenti, come nel microscopio ottico.\nTuttavia, siccome la lunghezza d'onda della luce visibile \u00e8 molto maggiore delle dimensioni degli atomi e delle distanze che li separano in un cristallo (distanza interatomica), \u00e8 necessario usare una radiazione con lunghezze d'onda pi\u00f9 corte, come i raggi X.\nTuttavia, l'impiego di lunghezze d'onda pi\u00f9 corte comporta l'abbandono della microscopia, perch\u00e9 \u00e8 pressoch\u00e9 impossibile creare una lente capace di focalizzare questo tipo di radiazione.\nIn generale, nella creazione di immagini di diffrazione, le uniche lunghezze d'onda usate sono quelle troppo corte per essere focalizzate.\nQuesta difficolt\u00e0 \u00e8 la ragione per cui, per analizzare la struttura dei solidi, si usano i cristalli, che sono un materiale ideale grazie alla loro struttura altamente ordinata e ripetitiva.\nUn singolo fotone X diffratto da una nube elettronica non generer\u00e0 un segnale abbastanza forte per essere rilevato dagli strumenti.\nTuttavia, molti fotoni X diffratti da molte nubi elettroniche che si trovino approssimativamente nelle stesse posizioni e orientamenti relativi per tutto il cristallo genereranno una interferenza costruttiva e quindi un segnale rilevabile.\nE questo vale anche per altri tipi di radiazione.\nClassificazione in base al tipo di raggio.\nI metodi cristallografici moderni si basano sull'analisi dei pattern di diffrazione che emergono da un campione bersagliato da un raggio di qualche tipo.\nIl raggio non \u00e8 sempre di natura elettromagnetica, sebbene i raggi X siano il tipo di radiazione pi\u00f9 usato. A seconda del tipo di raggio impiegato, si parla pertanto di \"diffrazione a raggi X\", \"diffrazione di neutroni\" (o diffrazione neutronica) e \"diffrazione di elettroni\" (o diffrazione elettronica).\nSe si parla semplicemente di \"diffrazione\", si intende a raggi X.\nPer alcuni scopi si usano elettroni o neutroni, il che \u00e8 possibile a causa delle propriet\u00e0 ondulatorie delle particelle elementari.\nI raggi X sono utili per visualizzare le nubi elettroniche che compongono gli atomi, mentre i metodi di diffrazione di neutroni riveleranno i nuclei degli atomi.\nGli elettroni, al contrario dei raggi X, sono delle particelle cariche che quindi interagiscono fortemente con la materia. La diffrazione mediante elettroni \u00e8 una tecnica molto usata per lo studio delle superfici.\nSorgente dei raggi.\nSebbene molte universit\u00e0 impegnate nella ricerca cristallografica abbiano la propria attrezzatura per produrre raggi X, spesso come sorgenti di raggi X si usano sincrotroni condivisi, dato che tali sorgenti possono generare dei pattern pi\u00f9 puri e completi.\nLe sorgenti da sincrotrone producono fasci di raggi molto pi\u00f9 intensi, perci\u00f2 la raccolta dei dati richiede solo una frazione del tempo che sarebbe necessario con sorgenti pi\u00f9 deboli.\nNatura dei campioni da esaminare.\nI metodi matematici per l'analisi dei dati di diffrazione si applicano solo ai \"pattern\", che a loro volta si presentano solamente quando le onde sono diffratte da schiere ordinate.\nPertanto, la cristallografia si applica quasi esclusivamente ai cristalli o alle molecole che possono essere fatte cristallizzare a scopo di misurazione.\nNonostante ci\u00f2, una certa quantit\u00e0 di informazione molecolare pu\u00f2 essere dedotta dai pattern che sono generati da fibre e polveri, che, per quanto non perfetti come un cristallo monolitico, possono esibire un certo ordine.\nQuesto livello di ordine pu\u00f2 essere sufficiente per dedurre la struttura di molecole semplici, o per determinare le caratteristiche grossolane di molecole pi\u00f9 complicate (per esempio, la struttura a doppia elica del DNA, \u00e8 stata dedotta da un pattern di diffrazione a raggi X generato da un campione fibroso).\nPreparazione dei cristalli da materiali amorfi.\nAlcuni materiali studiati con la cristallografia (ad esempio il DNA) non sono presenti in natura in forma cristallina.\nTali materiali vengono dunque disciolti in soluzione e lasciati cristallizzare nel corso di giorni, settimane, o mesi tramite diffusione di vapore.\nUna goccia di soluzione, contenente la sostanza da esaminare, una soluzione tampone e i precipitanti, viene sigillata in un contenitore con un serbatoio contenente una soluzione igroscopica.\nL'acqua nella goccia si diffonde fino al serbatoio, accrescendo lentamente la concentrazione e permettendo al cristallo di formarsi.\nSe la concentrazione dovesse crescere pi\u00f9 rapidamente, la sostanza precipiterebbe semplicemente fuori dalla soluzione, producendo granuli disordinati invece di un cristallo ordinato e quindi utilizzabile.\nDopo aver ottenuto un cristallo, i dati possono essere raccolti usando un fascio di radiazione.\nProduzione dei pattern di diffrazione.\nProdurre un'immagine da un pattern di diffrazione richiede della matematica sofisticata e spesso un procedimento iterativo di raffinazione del modello.\nIn questo procedimento, i pattern di diffrazione predetti matematicamente in base a una struttura ipotizzata sono comparati ai pattern effettivamente generati dal campione cristallino.\nIdealmente, i ricercatori fanno pi\u00f9 tentativi iniziali, che tramite raffinamento convergono sulla stessa risposta.\nI modelli vengono raffinati finch\u00e9 i loro pattern predetti corrispondono ad un massimo livello che si pu\u00f2 raggiungere senza una radicale revisione del modello.\nQuesto \u00e8 un procedimento molto meticoloso, ma \u00e8 stato facilitato dall'uso dei computer.\nRapporti con altre discipline.\nScienza dei materiali.\nLa cristallografia \u00e8 uno strumento impiegato spesso da scienziati dei materiali.\nNei cristalli singoli, gli effetti della disposizione cristallina degli atomi \u00e8 spesso facile da vedere a occhio nudo, perch\u00e9 le forme naturali dei cristalli riflettono la struttura atomica.\nInoltre, le propriet\u00e0 fisiche sono spesso determinate dai difetti nel cristallo.\nLa comprensione delle strutture cristalline \u00e8 un importante prerequisito della comprensione dei difetti cristallografici.\nParecchie altre propriet\u00e0 fisiche sono connesse alla cristallografia.\nPer esempio, i minerali che compongono l'argilla formano strutture lamellari piccole e piatte.\nL'argilla pu\u00f2 essere deformata facilmente perch\u00e9 le particelle lamellari possono scivolare una sull'altra nel piano delle lamelle, e tuttavia rimanere fortemente connesse nella direzione perpendicolare alle lamelle.\nPer fare un altro esempio, il ferro, quando viene riscaldato, si trasforma da una struttura cubica a corpo centrato (bcc) a una cubica a facce centrate (fcc) corrispondente all'allotropo ferro \u03b3.\nLa struttura fcc \u00e8 una struttura impaccata stretta, mentre la struttura bcc non lo \u00e8, il che spiega perch\u00e9 il volume del ferro diminuisce quando avviene questa trasformazione.\nLa cristallografia \u00e8 utile nell'identificazione di fase: cio\u00e8, quando si esegue qualche tipo di elaborazione su un materiale, \u00e8 spesso desiderabile ricavare quali composti e quali fasi sono presenti nel materiale.\nOgni fase ha una disposizione degli atomi caratteristica.\nSi possono usare tecniche come la diffrazione a raggi X per identificare quali pattern sono presenti nel materiale, e cos\u00ec quali composti sono presenti (si noti: il problema della determinazione delle \"fasi\" entro un materiale non dovrebbe essere confusa con il problema pi\u00f9 generale della \"determinazione di fase\", che si riferisce alla fase delle onde che si diffrangono dai piani del cristallo, e che \u00e8 un passo necessario nell'interpretazione dei pattern di diffrazione pi\u00f9 complicati).\nLa cristallografia tratta anche l'enumerazione dei pattern di simmetria che possono essere formati da atomi in un cristallo, e per questa ragione ha a che fare con la teoria dei gruppi e con la geometria.\nBiologia.\nLa cristallografia a raggi X \u00e8 il metodo principale per determinare le conformazioni molecolari delle macromolecole biologiche, particolarmente delle proteine e degli acidi nucleici come il DNA e l'RNA.\nLa prima struttura cristallina di una macromolecola fu risolta nel 1958.\nLa banca dati delle proteine (Protein Data Bank, o PDB) \u00e8 un database di strutture di proteine e altre macromolecole biologiche.\nIl software RasMol pu\u00f2 essere usato per visualizzare strutture molecolari biologiche.\nLa cristallografia a elettroni \u00e8 stata usata per determinare le strutture di alcune proteine, principalmente le proteine di membrana e i capsidi virali.\nScienziati.\nDi seguito \u00e8 riportata una lista di scienziati che si sono distinti per i loro studi in cristallografia."}
{"id": "152213", "revid": "256896", "url": "https://it.wikipedia.org/wiki?curid=152213", "title": "Obiettivi del Millennio per lo sviluppo", "text": ""}
{"id": "152215", "revid": "486946", "url": "https://it.wikipedia.org/wiki?curid=152215", "title": "U.D.EUR", "text": ""}
{"id": "152216", "revid": "131358", "url": "https://it.wikipedia.org/wiki?curid=152216", "title": "J'onn J'onzz", "text": ""}
{"id": "152218", "revid": "767487", "url": "https://it.wikipedia.org/wiki?curid=152218", "title": "Hetnub", "text": "Hetnub, anche \"Hatnub\" (\"dell'oro\" in lingua egizia), \u00e8 un sito archeologico in Egitto, a sud-est di Amarna e a circa 65 km da Minya.\nFin dall'antichit\u00e0 la localit\u00e0 era nota per le sue cave di calcite translucida - detta impropriamente alabastro - impiegata fin dal periodo protodinastico per la produzione di vasi. La zona \u00e8 ricca di iscrizioni che ricordano le spedizioni inviate da vari sovrani allo scopo di ricavare pietre per la costruzione di templi e strutture funerarie."}
{"id": "152220", "revid": "466539", "url": "https://it.wikipedia.org/wiki?curid=152220", "title": "M\u00e4nnedorf", "text": "M\u00e4nnedorf (toponimo tedesco) \u00e8 un comune svizzero di 10\u00a0830 abitanti del Canton Zurigo, nel distretto di Meilen; ha lo status di citt\u00e0.\nGeografia fisica.\nM\u00e4nnedorf si affaccia sul Lago di Zurigo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nM\u00e4nnedorf \u00e8 servito dall'omonima stazione sulla Rechtsufrige Z\u00fcrichseebahn (linea S7 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "152232", "revid": "729019", "url": "https://it.wikipedia.org/wiki?curid=152232", "title": "Rosetta (sonda spaziale)", "text": "Rosetta \u00e8 stata una missione spaziale sviluppata dall'Agenzia spaziale europea, lanciata nel 2004 e finita nel 2016. L'obiettivo della missione fu, dopo un cambio dovuto alla posticipazione del lancio, lo studio della cometa 67P/Churyumov-Gerasimenko. La missione era formata da due elementi: la sonda vera e propria Rosetta e il \"lander\" Philae, atterrato il 12 novembre 2014 sulla superficie della cometa 67P/Churyumov Gerasimenko. La missione si \u00e8 conclusa il 30 settembre 2016, con lo schianto programmato dell'orbiter sulla cometa e disattivazione del segnale.\nGenesi e storia della missione.\nNel maggio 1985 il Solar System Working Group dell'ESA propose che una delle missioni pi\u00f9 importanti per il programma Horizon 2000 dovesse essere una missione di prelievo di campioni cometari con ritorno sulla Terra. A fine 1985 fu costituito un gruppo di lavoro misto ESA/NASA per definirne gli obiettivi scientifici.\nNel 1986 l'arrivo della cometa di Halley fu seguito da diverse sonde provenienti da pi\u00f9 nazioni, fornendo dati preziosi per la preparazione della nuova missione.\nLa NASA si concentr\u00f2 sullo sviluppo del Comet Rendezvous Asteroid Flyby detta anche missione CRAF, mentre l'ESA studi\u00f2 una missione che prevedesse l'inseguimento del nucleo di una cometa e il trasporto di alcuni frammenti a terra. Entrambe le missioni erano basate sulla precedente missione Mariner Mark II in modo da ridurre i costi di sviluppo. Nel 1992 la NASA decise di eliminare il progetto CRAF per via di limitazioni impostale dal congresso degli Stati Uniti d'America. Nel 1993 si rese palese che una missione con il trasporto di campioni sulla terra sarebbe stata troppo costosa per il bilancio ESA e quindi si decise di riprogettare la missione rendendola simile alla defunta missione CRAF statunitense. La missione fu riprogettata prevedendo un'analisi in loco con l'utilizzo di un lander.\nLa missione sarebbe dovuta partire il 12 gennaio 2003 per raggiungere la cometa 46P/Wirtanen nel 2011. Tuttavia i progetti furono modificati quando l'Ariane 5, il vettore scelto per lanciare Rosetta, fall\u00ec un lancio l'11 dicembre 2002. I nuovi progetti previdero il lancio il 26 febbraio 2004 e il raggiungimento nel 2014 della cometa 67P/Churyumov-Gerasimenko. Dopo due lanci cancellati la missione \"Rosetta\" finalmente part\u00ec il 2 marzo 2004 alle 7:17 UTC. Sebbene fosse cambiata la data del lancio lo scopo della missione rest\u00f2 il medesimo.\nLa sonda Rosetta doveva entrare in un'orbita molto lenta intorno alla cometa e progressivamente rallentare la sua orbita fino ad arrestarla in modo da prepararsi alla discesa del lander. Durante questa fase, la superficie della cometa \u00e8 stata mappata da VIRTIS, l'occhio principale della sonda, per individuare il luogo migliore per l'atterraggio del lander. Il lander (inizialmente chiamato temporaneamente RoLand (Rosetta Lander), mentre un altro concept era chiamato Champollion, in seguito \u00e8 stato definitivamente battezzato Philae) \u00e8 atterrato sulla cometa con una velocit\u00e0 di (). Appena raggiunta la superficie, un sistema di arpioni avrebbe dovuto ancorarlo alla superficie in modo da impedirgli di rimbalzare nello spazio. A causa di un problema tecnico, per assicurare il lander alla cometa, sono state utilizzate invece alcune trivelle.\nDopo essersi attaccato alla cometa il lander avvi\u00f2 alcune analisi scientifiche:\nTabella di marcia della missione.\nQuesta \u00e8 la tabella di marcia della missione, come pianificata prima del lancio:\nObiettivo principale della missione.\nL'obiettivo principale della missione \u00e8 la cometa 67P/Churyumov\u2013Gerasimenko; inizialmente avrebbe dovuto prelevare dei campioni e riportarli a terra (il nome iniziale della missione era Comet Nucleus Sample Return), ma in seguito, come spesso accade nelle missioni spaziali per problemi di costi, tempi e tecnologia, lo scopo finale della missione \u00e8 stato modificato: orbitare intorno alla cometa da agosto 2014 a dicembre 2015, rilasciando a novembre 2014 una sonda secondaria destinata ad atterrare sulla cometa per analizzarne la composizione.\nIl perch\u00e9 dei nomi.\nLa sonda fu battezzata con il nome latino di Rosetta, per ricordare la stele di Rosetta, manufatto dell'antichit\u00e0 che riportava uno stesso testo in tre scritture per due lingue diverse, tra cui l'egizio in geroglifici, che permise a Champollion di tradurre l'antica lingua egizia, fino ad allora rimasta incomprensibile. Analogamente, la sonda Rosetta fa da anello di congiunzione tra i meteoriti, che gli scienziati possono studiare sulla Terra, e il sistema solare, che gli scienziati non possono visitare personalmente, ma che le comete attraversano continuamente.\nIl lander \u00e8 stato battezzato Philae, dal nome latino di un'isoletta sul Nilo, File, dove Giovanni Battista Belzoni ritrov\u00f2, nel 1817, un obelisco con iscrizioni in greco e geroglifici. L'obelisco fu utile, con la stele di Rosetta, per la decifrazione dei geroglifici.\nIl luogo di atterraggio \u00e8 stato battezzato Agilkia, altra isola del Nilo dove venne spostato il tempio di Iside, perennemente sommerso nell'isola di File a seguito della costruzione della vecchia diga di Assuan.\nLe immagini.\nLa sonda Rosetta ha inviato centinaia di immagini della cometa. Il 4 novembre 2014 l'ESA ha annunciato che tutte le immagini sono disponibili al pubblico con licenza Creative Commons, permettendone cos\u00ec l'utilizzo libero e senza pagamento di royalties e diritti su siti e blog. Si tratta di un cambiamento notevole rispetto alle missioni precedenti, quando ESA rilasciava le immagini delle proprie missioni al pubblico in minima quantit\u00e0 e in genere dopo molti mesi dal completamento delle missioni stesse.\nIl modello 3d della cometa.\nIl 2014 \u00e8 stato \"l'anno della stampa 3D\", ossia l'anno in cui la stampa 3d \u00e8 diventata alla portata di tutti, grazie allo scadere di vari brevetti che fino ad allora avevano reso costosissime le stampanti 3d.\nIl 3 ottobre 2014 l'ESA ha rilasciato pubblicamente il modello 3D della cometa ricostruito da Rosetta tramite le varie immagini scattate a distanza ravvicinata dalle telecamere OSIRIS e NVCAM..\nLa concomitanza dei due eventi ha reso possibile a chiunque nel mondo di stamparsi in proprio, o stampare tramite appositi servizi online, modelli in scala della cometa.\nL'atterraggio.\nIl lander Philae \u00e8 stato sganciato dalla sonda Rosetta a una velocit\u00e0 ben precisa grazie a un particolare meccanismo di sgancio. Ha raggiunto la cometa in circa 7 ore percorrendo una traiettoria in caduta libera, guidato dalla flebile e irregolare gravit\u00e0 della cometa, che ruota su se stessa con un periodo di 12,7 ore. Una volta sganciato dalla sonda madre, Philae si \u00e8 immesso su di un'orbita tale da impattare la cometa a una velocit\u00e0 compresa tra 1,1 e 1,5\u00a0m/s (4\u20135\u00a0km/h). Il lander \u00e8 atterrato sulla cometa senza l'uso di retrorazzi: un carrello di atterraggio ammortizzato ed equipaggiato con arpioni meccanismi di ancoraggio a vite ha garantito l'adesione alla superficie nonostante la bassissima gravit\u00e0 della cometa (10\u22123 m/s\u00b2, un decimillesimo dell'accelerazione di gravit\u00e0 sulla Terra).\nDurante l'operazione di aggancio, un piccolo motore a gas compresso posizionato sulla testa della sonda, dotato di capacit\u00e0 di spinta di 1\u00a0m/s DeltaV, avrebbe dovuto spingere la sonda verso il corpo celeste, mantenendola in posizione e impedendo eventuali rimbalzi, ma un malfunzionamento del motore ne ha reso impossibile l'utilizzo; l'attracco alla cometa doveva essere garantito da due arpioni che, purtroppo, non sono stati scagliati. Infatti, progettati per essere scagliati a velocit\u00e0 prossime a 400\u00a0km/h, devono essere azionati in contemporanea al motore ad idrazina per compensare il rinculo. Al momento, quindi, \u00e8 precariamente agganciato grazie alle tre \"trivelle da ghiaccio\" posizionate sui piedini. Philae al momento si trova in una posizione dalla quale \u00e8 impossibile prelevare dati dalla cometa, trovandosi in posizione orizzontale e avendo un trapano di soli 12\u00a0cm che non raggiunge la parete che \u00e8 posizionata frontalmente alla sonda. A causa di ci\u00f2 si \u00e8 deciso di attendere fino ad agosto 2016, data in cui i raggi solari avrebbero potuto raggiungere i pannelli solari della sonda che si sarebbe potuta cos\u00ec riattivare e ruotare su se stessa, andando a contatto con una parete del crepaccio della cometa 67P/Churymov-Gerasimenko e riuscendo cos\u00ec a prelevare dei nuovi dati sulla cometa. Purtroppo le batterie di Philae non si sono potute ricaricare abbastanza per questo scopo.\nIl particolare carrello di atterraggio e la bassa gravit\u00e0 fanno s\u00ec che il lander possa atterrare con un angolo di inclinazione fino a 30\u00b0. Un volano permette di mantenere l'assetto della sonda durante il percorso da Rosetta alla cometa.\nInizialmente la sonda era stata progettata per atterrare sulla cometa 46P/Wirtanen, che ha una gravit\u00e0 molto pi\u00f9 bassa, per cui la velocit\u00e0 di atterraggio sarebbe stata quasi la met\u00e0, e l'energia cinetica della sonda sarebbe stata quasi 10 volte pi\u00f9 bassa. Il fallimento di un razzo vettore Ariane nel 2002 caus\u00f2 ritardi nella missione e la perdita della finestra di lancio per 46P/Wirtanen, cos\u00ec fu cambiata la destinazione in 67P/Churyumov\u2013Gerasimenko, e i progettisti dovettero adattare il carrello di atterraggio alla maggiore gravit\u00e0 della nuova cometa, ad esempio riducendo a +/-5\u00b0 l'orientabilit\u00e0 della sonda una volta atterrata.\nIl campionamento del terreno.\nIl lander Philae \u00e8 dotato del sistema SD2 (Sample Drilling and Distribution), che ha lo scopo di raccogliere i campioni del suolo e di trasferirli, all'interno della sonda, ai diversi dispositivi che eseguono le analisi in-situ.\nSD2 include un sistema miniaturizzato di perforazione e campionamento (drill/sampler tool). Il driller/sampler \u00e8 un dispositivo miniaturizzato, meccanicamente complesso, che perfora il terreno fino alla profondit\u00e0 di 230\u00a0mm e ricava un campione dal fondo. Il dispositivo, costruito in acciaio e titanio, \u00e8 in grado di trattenere e poi rilasciare il materiale, grazie a un meccanismo coassiale interno. Il campione viene deposto in un sistema elettromeccanico (volume checker) che ne misura la quantit\u00e0; infine il materiale viene messo all'interno dei vari analizzatori, tramite un meccanismo a carosello.\nLe capacit\u00e0 di perforazione tengono conto dell'ampia imprevedibilit\u00e0 delle reali condizioni di resistenza della superficie della cometa, che pu\u00f2 arrivare alla consistenza del ghiaccio omogeneo, limitando comunque la forza di perforazione per evitare sollecitazioni al sistema di ancoraggio."}
{"id": "152235", "revid": "339392", "url": "https://it.wikipedia.org/wiki?curid=152235", "title": "ESOC", "text": ""}
{"id": "152238", "revid": "1543377", "url": "https://it.wikipedia.org/wiki?curid=152238", "title": "Non buttiamoci gi\u00f9", "text": "Non buttiamoci gi\u00f9 (\"A Long Way Down\") \u00e8 un romanzo pubblicato nel 2005 dallo scrittore londinese Nick Hornby.\nTrama.\nIl libro \u00e8 diviso in tre parti e narra la storia di quattro sconosciuti che la notte di San Silvestro si incontrano sulla cima di un palazzo di Londra, noto come la Casa dei Suicidi, con l'intenzione comune di suicidarsi.\nOgnuno di loro ha motivi diversi per farla finita con la vita. Il primo personaggio ad apparire \u00e8 Martin, un tempo famoso conduttore televisivo, che si \u00e8 giocato carriera, moglie, figlie e reputazione, per essersi lasciato tentare a sedurre una quindicenne. Egli \u00e8 deciso ad uccidersi dopo una scelta razionale e dopo precisi preparativi che vengono per\u00f2 interrotti dall'arrivo del secondo personaggio, Maureen, una donna non pi\u00f9 giovane che ha sacrificato tutta la sua vita ad un figlio disabile, e che \u00e8 determinata a farla finita.La terza persona a salire sul tetto \u00e8 Jess, una diciottenne dal linguaggio sboccato e dal carattere difficile, che vuole buttarsi perch\u00e9 Chas, il ragazzo del quale \u00e8 innamorata, l'ha lasciata.\nUltimo a salire sul tetto \u00e8 l'americano JJ, musicista fallito patito per il rock, ma la sua \"band\" si \u00e8 sciolta e la ragazza lo ha mollato.Tra i quattro avviene una discussione accesa e assurda alla quale l'autore riesce a dare un tocco di \"humor noir\" e alla fine decidono di scendere tutti insieme dal tetto, ma per le scale, sentendosi accomunati da una complicit\u00e0 segreta che non era certo pensabile al momento dell'incontro.\nInsieme decidono di ricominciare a vivere e provano a fare esperienze comuni aiutandosi, come meglio possono, uno con l'altro.Dopo sei settimane, il giorno di san Valentino, decidono di incontrarsi alle otto di sera e di salire sul tetto di quel palazzo dal quale il Capodanno prima avevano deciso di buttarsi.Mentre stanno parlando e JJ propone di festeggiare, Jess vede, nel punto esatto dove sei settimane prima era seduto Martin, uno che li sta guardando. Era un giovane dall'aria spaventata che sembrava avesse tutta l'intenzione di buttarsi gi\u00f9 dal tetto. Cercano di fermarlo senza riuscirci\":\"Ma non sono riuscito a continuare\" - dice JJ- \"Lui ha schiccherato la sigaretta oltre il cornicione e dopo, con un gemito leggero, si \u00e8 dato la spinta. E gi\u00f9. Poi c'\u00e8 stato silenzio, e poi il rumore del corpo che batteva sull'asfalto, tutti quei piani pi\u00f9 in basso. E questi due rumori, il gemito e il tonfo, da quella volta li ho sentiti ogni giorno, e non so ancora quale fa pi\u00f9 paura\".\"La morte di quel tale che si era buttato lascia nei quattro risultanze profonde e, come pensa Martin \"\"all'apparenza contraddittorie. Primo: ci ha fatto capire che non eravamo capaci di ucciderci. E secondo: questa consapevolezza ci ha fatto tornare il desiderio del suicidio\".\"La vita comunque, per Martin, Maureen, Jess e JJ continua. Rimangono uniti e per la festa del Novantesimo Giorno si ritrovano al pub di fronte alla Casa dei suicidi ma non vogliono salire. Entrano nel pub, discutono sul fatto che sono ancora vivi e si chiedono se \u00e8 un bene o un male. Decidono quindi di prendersi ancora sei mesi per vedere come se la cavano. Il libro termina con questo explicit: \"\"Be' non siamo obbligati a decidere cos\u00ec sui due piedi, giusto?\" ha detto JJ. \"No, affatto\" ha risposto Martin. \"Cio\u00e8, allora che ne dite di prenderci ancora sei mesi? E vedere come ce la sfanghiamo?\" \"Ma... quell'arnese... sta girando o no?\" ha chiesto Martin. \"Non riesco a capire.\" Siamo rimasti a guardare per un pezzo, cercando di decidere. Martin aveva ragione. Non sembrava che si stesse muovendo, ma si doveva muovere, secondo me.\"\"\nIl romanzo ha riscosso un buon successo di pubblico e di critica.\nAdattamento cinematografico.\nL'attore Johnny Depp ne ha comprato i diritti per realizzarne un film. Nel 2014 viene realizzato \"Non buttiamoci gi\u00f9\", diretto da Pascal Chaumeil. Pierce Brosnan interpreta Martin, Toni Collette Maureen, Imogen Poots Jess e Aaron Paul \u00e8 JJ."}
{"id": "152239", "revid": "226458", "url": "https://it.wikipedia.org/wiki?curid=152239", "title": "Cilindroide", "text": "In matematica, un cilindroide \u00e8 una generalizzazione del cilindro.\nDefinizione.\nSia formula_1 con formula_2 (insieme limitato e misurabile) e formula_3 una funzione continua. Si dice cilindroide di base formula_4 relativo a formula_3 l'insieme\nSi tratta di una figura geometrica solida il cui volume (la \"misura\" di formula_7) \u00e8 pari all'integrale doppio della funzione nell'insieme formula_4 considerato: questo rappresenta proprio l'oggetto dell'integrazione: formula_9.\nRettangoloide.\nIl rettangoloide \u00e8 un particolare cilindroide la cui base \u00e8 delimitata da due rette della forma formula_10 e da due rette della forma formula_11, con formula_12 e formula_13 fissati."}
{"id": "152240", "revid": "640277", "url": "https://it.wikipedia.org/wiki?curid=152240", "title": "Philae (sonda spaziale)", "text": "Philae era un lander trasportato dalla sonda spaziale Rosetta. \u00c8 stato sviluppato da un consorzio guidato dall'agenzia spaziale tedesca (DLR), da quella francese (CNES) e da quella italiana (ASI) e parte della missione Rosetta della Agenzia Spaziale Europea per effettuare un atterraggio sulla cometa 67P/Churyumov-Gerasimenko. L'atterraggio \u00e8 avvenuto il 12 novembre 2014, rendendo il lander il primo manufatto umano ad eseguire un atterraggio controllato sul nucleo di una cometa (o accometaggio).\nIl \"lander\" era originalmente indicato come RoLand.\nMissione.\n\"Philae\" \u00e8 stato sviluppato nell'ambito della missione \"Rosetta\" per eseguire osservazioni \"in situ\" del nucleo della cometa 67P/Churyumov-Gerasimenko, obiettivo della missione. Trasportato a destinazione a bordo della sonda madre, \u00e8 stato progettato affinch\u00e9 fosse rilasciato da una quota di dalla superficie ed immesso direttamente su una traiettoria in caduta libera, al termine della quale avrebbe toccato il suolo ad una velocit\u00e0 di . Gli ammortizzatori presenti nelle gambe avrebbero avuto il compito di smorzare l'impatto ed impedire un rimbalzo che avrebbe potuto determininare la perdita nello spazio della sonda, considerando che la velocit\u00e0 di fuga dal nucleo della cometa \u00e8 solo di circa 0,46\u00a0m/s. Il lancio di due arpioni e l'accensione di un razzo per ostacolare il rinculo avrebbero completato la sequenza ed assicurato \"Philae\" alla superficie.\nSulla superficie, \"Philae\" avrebbe caratterizzato \u00abla composizione elementare, isotopica, molecolare e mineralogica del suolo; avrebbe caratterizzato le propriet\u00e0 fisiche della superficie e del materiale al di sotto di essa, cercato indizi sulla struttura del nucleo e condotto misurazioni del campo magnetico e delle caratteristiche del plasma\u00bb.\nEra stata prevista una vita nominale di tre mesi, con stime ottimistiche di quattro o cinque mesi.\nCaratteristiche tecniche.\nIl \"lander\" misura ed \u00e8 realizzato in fibre di carbonio; la piattaforma che sostiene gli strumenti scientifici \u00e8 supportata da una piastra centrale, che d\u00e0 forma alla struttura. La massa totale \u00e8 di , 21 dei quali di strumenti scientifici.\nLa generazione della potenza a bordo di \"Philae\" \u00e8 affidata a due sistemi differenti. In una prima fase, della durata di circa 60 ore, il \"lander\" \u00e8 stato alimentato dalla potenza erogata da una batteria primaria che immagazzinava di energia; in una seconda fase, sarebbe dovuto entrare in attivit\u00e0 il sistema costituito dai pannelli fotovoltaici, che costituiscono il rivestimento esterno del corpo del \"lander\", e da una batteria secondaria da 140\u00a0Wh di energia. A dal Sole, i pannelli solari avrebbero dovuto fornire una potenza di .\nLe comunicazioni non sono avvenute direttamente con la Terra, ma utilizzano \"Rosetta\" come elemento di collegamento, in modo da ridurre il quantitativo di energia richiesto per il funzionamento di \"Philae\".\nAmpiezza di banda.\nL'ampiezza di banda \u00e8 la velocit\u00e0 con cui possono esser trasmessi i dati.\nPer la missione nominale (discesa, atterraggio e 5 giorni di attivit\u00e0) era prevista la trasmissione di circa 235 Mbit di dati.\nLa disponibilit\u00e0 di banda nei giorni seguenti risulta ridotta a causa della minore energia disponibile da pannelli solari e batteria secondaria, per cui Philae pu\u00f2 trasmettere, da progetto, circa 35\u00a0Mbit ogni giorno, a una velocit\u00e0 di circa , in pacchetti di 141 parole di (2256 bit).\nControllo termico.\nIl controllo termico \u00e8 attuato sia attivamente, tramite riscaldatori elettrici, che passivamente, tramite accumulatori di calore solare. Questi ultimi consistono in due fogli di TINOXR di ciascuno posizionati sul tetto della sonda, che sono in grado di fornire fino a di potenza termica agli apparati di bordo a dal Sole. Il sistema di controllo termico permette di mantenere gli apparati interni della sonda entro l'intervallo di temperature che ne permette l'operativit\u00e0:\nA seconda della temperatura degli apparati e della potenza elettrica disponibile, il lander pu\u00f2 trovarsi in vari stati operativi:\nAl 14 giugno 2015, dopo 211 giorni di assenza di comunicazioni con la Terra, le telemetrie di bordo hanno rilevato una temperatura di bordo di .\nPotenza ed energia.\nLa potenza elettrica \u00e8 fornita agli apparati di bordo tramite connessione umbilicale con l'orbiter (durante il viaggio), dalle batterie di bordo e/o dai pannelli solari.\nBatterie.\nTecnologia Li/SOCl2;\n32 celle da 3,65\u00a0V/13\u00a0Ah, in configurazione 8S4P (29,2\u00a0V/52\u00a0Ah);\n1518,4\u00a0Wh iniziali (1400 nominali), 1000\u00a0Wh a fine vita;\ncorrente massima /stringa;\nnon ricaricabile dal lander;\nutilizzabile tra 0\u00a0\u00b0C e +60\u00a0\u00b0C;\ndotata di riscaldatori indipendenti.\nTecnologia Li-ion;\n28 celle da 3,6\u00a0V/1,5\u00a0Ah ciascuna, raggruppate in due batterie distinte, ciascuna con configurazione diversa:\n- il blocco 1 \u00e8 in configurazione 7S2P (25,2\u00a0V/3\u00a0Ah/75,6\u00a0Wh) a griglia, con ogni singola cella connessa in serie e parallelo alle altre;\n- il blocco 2 \u00e8 invece composto di due serie distinte in parallelo, ognuna composta di 7 celle.\nLa capacit\u00e0 totale dei due blocchi insieme \u00e8 di 151,6\u00a0Wh a inizio vita, che diventano 130\u00a0Wh a fine vita.\nLe tensioni minime e massime di cella sono 2,5\u00a0V e 4,2\u00a0V, che a livello di batteria si traducono in 17,5\u00a0V e 29,4\u00a0V, valori oltre i quali la batteria si danneggia.\nIl bilanciamento delle celle del blocco 1 \u00e8 comandato manualmente. Il blocco 2 non \u00e8 invece collegato al circuito di bilanciamento e monitoraggio in quanto aggiunto in un secondo momento al progetto a causa dell'aumentata necessit\u00e0 di energia.\nLa durata di vita prevista \u00e8 di 500 cicli al 100%, dove per \"ciclo\" si intende l'immissione nella batteria del 100% della sua capacit\u00e0; ci\u00f2 significa che se la batteria viene scaricata solo per il 10% e poi ricaricata, non si conteggia un ciclo di ricarica, ma 1/10 di ciclo; caricando e scaricando per 10 volte il 10% della batteria si ottiene un ciclo completo.\nLa batteria pu\u00f2 essere ricaricata quando ha una temperatura compresa tra 0\u00a0\u00b0C e +45\u00a0\u00b0C, mentre pu\u00f2 essere utilizzata a temperature comprese tra \u221230\u00a0\u00b0C e +60\u00a0\u00b0C. La batteria \u00e8 dotata di riscaldatori indipendenti comandati dalle TCU - Thermal Control Units.\nL'autoscarica prevista durante il viaggio dalla Terra alla cometa \u00e8 del 2% dopo 3 mesi a \u221230\u00a0\u00b0C, 7% dopo 1 mese a +20\u00a0\u00b0C o 12% dopo 6 mesi a +20\u00a0\u00b0C; per compensarla \u00e8 utilizzato un sistema di mantenimento connesso ai circuiti di ibernazione dell'orbiter; durante il viaggio la batteria \u00e8 mantenuta a uno stato di carica del 10% (21,7\u00a0V, 3,1\u00a0V/cella) per preservarla.\nLa quantit\u00e0 di corrente in uscita dalla batteria durante l'utilizzo \u00e8 indicata dalla telemetria PSSH_C_SBat_DCH, mentre la corrente di ricarica \u00e8 indicata dalla telemetria PSSH_C_SBat_CH. Le tensioni delle singole celle sono indicate dalle telemetrie PSSH_V_SBat_CELLx, con x=1..7\nPannelli solari.\nI 6 pannelli solari di cui dispone Philae (5 verticali sui lati e uno orizzontale sul tetto) sono progettati per produrre una potenza di picco di 32 Wp a distanza di 3 UA dal Sole, e una potenza media di 6- nell'arco della giornata, che dura circa 6 ore (il periodo di rotazione totale della cometa \u00e8 di circa 12 ore); a seconda dell'orientamento del lander rispetto al Sole, la produzione di energia stimata a 3\u00a0UA pu\u00f2 variare tra 36,4 e 47,7\u00a0Wh/giorno.\nL'intensit\u00e0 della radiazione solare sui pannelli solari di Rosetta e Philae varia da un valore di 0,11 SC a distanza di 3\u00a0UA dal Sole (novembre 2014) a un valore di 0,69\u00a0SC a una distanza di 1,2\u00a0UA (perielio, 13 agosto 2015); ci\u00f2 significa che al momento del risveglio di Philae i suoi pannelli solari potevano contare su un'intensit\u00e0 di radiazione solare 6 volte superiore rispetto al momento dell'atterraggio, ma su una durata dell'insolazione pari a circa 2 ore e 15 minuti, rispetto alle 6 ore di progetto (37,5%), a causa dell'orientamento non orizzontale della sonda e della presenza di ostacoli circostanti.\nAl 15 giugno 2015 la potenza effettivamente disponibile era di 13\u00a0W all'alba e 24\u00a0W a mezzogiorno locale.\nSistema di atterraggio.\nPhilae \u00e8 dotato di un particolare carrello di atterraggio, equipaggiato con viti di ancoraggio sulle tre zampe e con due arpioni nella parte centrale, aventi il compito di trattenere il lander ed evitarne eventuali rimbalzi durante la procedura di atterraggio; pi\u00f9 che di atterraggio vero e proprio, infatti, trattasi di un attracco o rendez-vous spaziale, considerato che la gravit\u00e0 della cometa 67P/Churyumov-Gerasimenko \u00e8 circa 1/ di quella terrestre.\nOgni arpione \u00e8 costituito da un proiettile in rame-berillio, un sistema di espulsione pirotecnico, un rocchetto di cavo e un sistema di riavvolgimento del cavo basato su un motore brushless. Il lancio del primo arpione \u00e8 comandato automaticamente al rilevamento del contatto di una delle tre zampe con il suolo: il proiettile viene espulso a una velocit\u00e0 di () da un meccanismo a gas compresso a 300 bar, che permette fino a g di accelerazione; lo sparo ha una durata di e il pistone una corsa di ; subito dopo viene attivato il meccanismo di riavvolgimento per serrare la sonda alla cometa, richiamando il proiettile a s\u00e9 alla velocit\u00e0 di (1,1\u00a0km/h). La forza esercitata dal meccanismo di ritenuta \u00e8 regolabile su 8 step tra 1 e .\nIn caso il primo arpione fallisca, viene lanciato un secondo arpione. L'arpione ha a disposizione 2,5 metri di cavo; se per qualche motivo non dovesse fare presa entro questa distanza, un apposito meccanismo provvede a dissipare l'energia cinetica in eccesso senza danneggiare il lander.\nSul proiettile dell'arpione \u00e8 installato un accelerometro che misura accelerazione e decelerazione al momento dello sparo e dell'impatto; \u00e8 presente anche un sensore di temperatura. L'arpione \u00e8 in grado di penetrare materiali che offrano una resistenza compresa tra e 5\u00a0MPa.\nIl proiettile \u00e8 dotato di due tipi di sporgenze e uncini, adatti a mantenere la presa sia su materiali duri che morbidi.\nIl meccanismo di sparo dell'arpione \u00e8 stato prodotto da Pyroglobe GmbH e Max Planck Institute for Extraterrestrial Physics (MPE).\nInsieme a un penetratore elettromagnetico che viene estroflesso a una distanza di un metro dal lander, i due arpioni costituiscono il sistema MUPUS.\nDenominazione.\nIl nome \"Philae\" \u00e8 stato scelto attraverso una competizione indetta nel 2004 dal consorzio del lander in Francia, Germania, Italia e Ungheria - i paesi che hanno contribuito maggiormente alla missione - e rivolta a ragazzi di et\u00e0 compresa tra 12 e 25 anni, che fu vinto dall'alunna delle scuole medie superiori Serena Olga Vismara, allora quindicenne. Il nome richiama lo stesso episodio da cui deriva quello della sonda madre, \"Rosetta\", che fa riferimento alla stele che permise a Jean-Fran\u00e7ois Champollion di comprendere i geroglifici egizi. Egli, per poter completare la traduzione, ebbe la necessit\u00e0 di usare anche gli obelischi sull'isola di File; in similitudine il lander Philae aiuter\u00e0 l'orbiter \"Rosetta\" a completare lo studio della cometa.\nDurante la fase di sviluppo, Philae era indicato come \"RoLand\", abbreviazione di \"Rosetta Lander\".\nOperazioni.\nCrociera.\nDurante la fase di crociera, \"Philae\" \u00e8 stato trasportato dalla sonda \"Rosetta\", lanciata il 2 marzo 2004, 7:17 UTC dal Centre spatial guyanais di Kourou a bordo di un razzo Ariane 5G+. Le prime operazioni autonome sono state eseguite durante il sorvolo ravvicinato di Marte, il 25 febbraio 2007, quando furono attivati alcuni strumenti per testarne il funzionamento. Attraverso ROMAP furono eseguite delle misure del campo magnetico marziano, mentre la fotocamera CIVA raccolse delle immagini di \"Rosetta\" con il pianeta rosso sullo sfondo. Non furono attivati, invece, quegli strumenti - la maggior parte di quelli presenti a bordo del \"lander\" - che avrebbero avuto bisogno di essere in contatto con una superficie per condurre le proprie analisi.\n\"Rosetta\" raggiunse la Cometa Churyumov-Gerasimenko il 6 agosto 2014, dopo un viaggio durato 10 anni e 5 mesi. Le osservazioni condotte gi\u00e0 nelle prime settimane furono volte non solo a caratterizzare la superficie della cometa, ma anche ad individuare un sito adatto per l'atterraggio di \"Philae\". Il 25 agosto, l'ESA comunicava di aver individuato cinque siti (contrassegnati dalle lettere A, B, C, I e J) adatti a tale scopo. Tra questi, fu infine selezionato il sito \"J\", che rispettava quasi pienamente sia i requisiti tecnici sulla sicurezza della traiettoria di discesa e sulla durata giornaliera dell'illuminazione solare e della visibilit\u00e0 dell\"orbiter\", sia quelli scientifici. Anche la sua denominazione fu affidata ad un concorso indetto dall'ESA nell'ottobre del 2014, che condusse alla scelta di \"Agilkia\", dal nome dell'isola del Nilo dove furono spostati gli edifici rimossi dall'isola di File, prima che questa fosse sommersa dalle acque del Lago Nasser (il lago artificiale generato dalla Diga di Assuan). L'atterraggio fu programmato per il 12 novembre, prima che l'attivit\u00e0 della cometa potesse diventare cos\u00ec intensa da disturbare la discesa.\nL'atterraggio.\nLa preparazione di \"Rosetta\" per il rilascio di \"Philae\" sull'orbita di discesa inizi\u00f2 con alcune settimane di anticipo rispetto alla data prevista per l'atterraggio. Il 31 ottobre 2014 la sonda fu posta su di un'orbita ad una quota di 30\u00a0km dalla superficie della cometa; tra l'11 ed il 12 novembre furono eseguite delle verifiche che avrebbero dovuto anticipare la separazione di \"Philae\" da \"Rosetta\", programmata per le 08:35 UTC del 12 novembre. Alle 7:35 UTC \"Rosetta\" fu spostata sull'orbita di lancio, che - se non corretta dopo la separazione con il \"lander\" - l'avrebbe portata a transitare a 5\u00a0km dalla superficie della cometa. La separazione avvenne come programmato alle 8:35 UTC, quando le due sonde erano a 22\u00a0km dalla cometa, nonostante una delle ultime verifiche avesse segnalato il malfunzionamento del razzo a propellente freddo a bordo di \"Philae\".\nMentre \"Rosetta\" venne spostata su un'orbita di sicurezza che le avrebbe permesso di mantenere le comunicazioni con il \"lander\", quest'ultimo intraprese una lenta discesa in caduta libera durata circa sette ore che lo port\u00f2 a toccare il suolo con una velocit\u00e0 di circa . Il segnale di avvenuto atterraggio fu trasmesso da \"Philae\" a \"Rosetta\" e da questa alla Terra (a 28 minuti luce di distanza), dove fu ricevuto alle 16:03 UTC (17:03 CET) del 12 novembre. A questa fase corrispose l'introduzione del neologismo \"accometaggio\" utilizzato dall'Agenzia Spaziale Italiana e ripreso nelle testate giornalistiche nazionali.\nI risultati dell'analisi della telemetria - resi noti in modo ufficiale dall'Agenzia Spaziale Europea il 14 novembre e in parte anticipati nel web - mostrarono che il contatto con la superficie fu pi\u00f9 morbido rispetto a quanto atteso, ma che n\u00e9 gli arpioni, n\u00e9 il razzo posteriore funzionarono correttamente, lasciando incertezze sulla posizione e stabilit\u00e0 del lander. In particolare, fu rilevato che il \"lander\" esegu\u00ec due rimbalzi e tocc\u00f2 il suolo tre volte, prima di stabilizzarsi sulla superficie: dopo il primo contatto, \"Philae\" rimbalz\u00f2 nello spazio con una velocit\u00e0 di e rimase in volo per un'ora e 51 minuti, raggiungendo una quota di circa 1\u00a0km (considerata la bassa attrazione gravitazionale esercitata dalla cometa); al secondo rimbalzo corrispose una velocit\u00e0 inferiore, 0,03\u00a0m/s, e dur\u00f2 appena sei minuti. Di conseguenza, il sito in cui si arrest\u00f2 il \"lander\" (in seguito denominato \"Abydos\") non corrispose a quello originariamente programmato. Uno studio pubblicato a ottobre 2020 ha permesso ad un gruppo di scienziati di individuare il punto esatto dove \u00e8 avvenuto il secondo rimbalzo, rivelando al contempo l'abbondanza di ghiaccio nel materiale cometario intaccato.\nPrime operazioni sulla superficie.\nSebbene la posizione di \"Philae\" non fosse nota, il Centro europeo per le operazioni spaziali (ESOC) inizi\u00f2 a ricevere le immagini panoramiche raccolte attraverso CIVA, che testimoniavano come il \"lander\" fosse attivo e funzionante. Risult\u00f2 tuttavia presto evidente che sebbene la posizione fosse stabile, con tutt'e tre le gambe che toccavano il suolo, era parzialmente in ombra; l'illuminazione solare sarebbe quindi stata insufficiente per ricaricare le batterie del \"lander\".\n\"Philae\" era infatti dotato di una batteria primaria che ne avrebbe garantito il funzionamento per le prime 60 ore dal distacco da \"Rosetta\"; sulla superficie, sarebbe dovuta entrare progressivamente in funzione la batteria secondaria, ricaricabile attraverso i pannelli fotovoltaici all'esterno del \"lander\". Mentre per\u00f2 \"Agilkia\" era stato selezionato anche perch\u00e9 fosse illuminato per almeno sei ore durante ogni rotazione della cometa, il sito in cui si era arrestato il moto del \"lander\" riceveva luce per appena un'ora e mezzo al giorno; durata insufficiente, alla distanza di circa 3 UA dal Sole, per caricare adeguatamente la batteria e permettere il funzionamento di \"Philae\".\nUltime operazioni e perdita delle comunicazioni.\nLa mattina del 14 novembre fu stimato che la carica rimasta nella batteria avrebbe assicurato l'operativit\u00e0 del \"lander\" solo per il resto del giorno. Fu quindi programmato di eseguire tutte le osservazioni scientifiche consentite: furono attivati per primi gli strumenti che non prevedevano dei meccanismi e successivamente furono dispiegati il penetratore MUPUS e la perforatrice SD2. Tutti i risultati ottenuti furono comunicati al centro di controllo con successo.\nAl termine della sessione di comunicazione, fu ordinato a \"Philae\" di sollevarsi di 4\u00a0cm e di ruotare di 35\u00b0, in un tentativo di migliorare l'esposizione alla luce solare dei suoi pannelli fotovoltaici per una futura possibilit\u00e0 di recupero. Poco dopo, l'energia elettrica diminu\u00ec rapidamente e tutti gli strumenti si spensero; anche la velocit\u00e0 di downlink rallent\u00f2, prima di interrompersi. Il contatto si interruppe alle 0:36 UTC del 15 novembre.\nIl direttore della missione di \"Philae\", Stephan Ulamec dell'Agenzia spaziale tedesca (DLR) dichiar\u00f2:\nL'analisi dei dati relativi a MUPUS sembrerebbero indicare che lo strumento non sia penetrato, se non per qualche millimetro, nel suolo, che si \u00e8 rivelato duro come il ghiaccio e non soffice come invece ci si attendeva. SD2 avrebbe dovuto trasferire dei campioni del suolo a\nPTOLEMY e COSAC, ma - almeno per quest'ultimo - l'operazione non sembrerebbe riuscita.\nPossibilit\u00e0 di recupero.\nDopo la prima fase di rilievi scientifici e lo spegnimento degli strumenti, \u00e8 stata valutata la possibilit\u00e0 di recupero di funzionalit\u00e0 del lander.\nInnanzitutto appariva necessario cercare di individuare l'effettiva posizione di \"Philae\"; a tal riguardo sono state analizzate le immagini ad alta risoluzione della superficie raccolte dallo strumento OSIRIS a bordo di \"Rosetta\", senza per\u00f2 riuscire a scoprire il sito finale di atterraggio. Un importante contributo per capire dove si trovasse il lander \u00e8 invece arrivato dai dati dello strumento CONSERT (un sistema radio progettato per sondare il nucleo della cometa), che hanno permesso di effettuare una triangolazione di massima e di individuare un'area approssimativa in cui si sarebbe dovuto trovare \"Abydos\", a ridosso di un rilievo sul bordo di una depressione, a circa un chilometro di distanza da \"Agilkia\".\nDurante queste fasi \u00e8 stato correttamente ipotizzato che nell'agosto del 2015, quando la cometa sarebbe stata pi\u00f9 vicina al Sole nella sua orbita, l'illuminazione ricevuta dai pannelli solari sarebbe stata sufficiente a ricaricare le batterie e permettere la riaccensione di \"Philae\", come in effetti \u00e8 avvenuto, anche se per brevissimi periodi.\nRecupero, nuova perdita di contatto e definitivo abbandono.\n\"Philae\" ha ristabilito i contatti con lo European Space Operations Centre dell'ESA a Darmstadt alle 22:28 CEST del 13 giugno 2015, attraverso la sonda spaziale \"Rosetta\". I dati analizzati hanno indicato che il \"lander\" fosse attivo gi\u00e0 da alcuni giorni, sebbene in precedenza non fosse riuscito a stabilire un collegamento radio con Rosetta.\nL'11 luglio riesce ad inviare un pacchetto dati alla Terra.\nDurante l'estate 2015 Philae si stava riprendendo completamente dalla fase di ibernazione e stava ricaricando le sue batterie utilizzando i pannelli solari, dato che si era avvicinato al Sole.\nNonostante ci\u00f2 i controller di Rosetta hanno avuto difficolt\u00e0 ad avere una comunicazione stabile con Philae, ed il fatto che Rosetta si sia dovuta allontanare ad una distanza di sicurezza poich\u00e9 la cometa stava aumentando la sua attivit\u00e0 non ha aiutato . L'ultima comunicazione \u00e8 avvenuta il 9 luglio 2015 e i controllori non sono stati capaci di istruire Philae per fare nuove ricerche; successivamente il lander non ha dato risposta ad ulteriori comandi, e da gennaio 2016 non ci sono state ulteriori comunicazioni.\nIl 27 luglio 2016, il centro di controllo dell'Agenzia Spaziale Europea ha comunicato di aver disattivato alle ore 11.00 CEST l'Electrical Support System (ESS) a bordo di Rosetta: tale dispositivo consentiva alla sonda spaziale di tenere i contatti con il piccolo lander atterrato sulla cometa, chiudendo cos\u00ec definitivamente la possibilit\u00e0 di avere nuove comunicazioni con Philae.\nIndividuazione del luogo preciso di atterraggio.\nA seguito della decisione di concludere la missione facendo posare sulla cometa Rosetta, l'orbiter ha potuto mandare foto di risoluzione sempre maggiore, prese con lo strumento OSIRIS tra la fine di agosto e l'inizio di settembre 2016, facendo sperare che in una di queste potesse essere identificato Philae.\nFinalmente, il 5 settembre 2016 \u00e8 stata data la notizia che il lander \u00e8 stato individuato in una foto, appena pervenuta, risalente al 2 settembre.\nIl sito di atterraggio di Philae, nel lobo piccolo della cometa, gi\u00e0 in precedenza denominato \"Abydos\", ha reso chiaro il perch\u00e9 i pannelli solari non riuscissero a ricaricare le batterie e perch\u00e9 fosse cos\u00ec difficile la comunicazione con la sonda orbitante: il lander ha terminato la sua corsa all'ombra di un grosso masso, rimanendo inclinato su un lato, dato che una delle sue gambe pare finita in uno dei crepacci di cui \u00e8 coperta la zona.\nAnche se a prima vista il fatto di finire in un crepaccio ombroso potrebbe sembrare un evento sfortunato, l'astrofisico Matt Taylor, responsabile scientifico della missione Rosetta, fa notare che se non fosse finito in quella che lui chiama \"tasca\", Philae sarebbe potuto sfuggire alla gravit\u00e0 della cometa, perdendosi nello spazio.\nTelemetrie di bordo.\nPer un certo periodo del 2014 e del 2015 sono state disponibili online alcune telemetrie di bordo in diretta, indicanti le temperature di alcuni sistemi e le correnti disponibili da batterie e pannelli.\nTelemetrie grafiche.\n La telemetria 1 \u00e8 nel seguente formato, in blocchi di 10 righe:\nLa temperatura dei sistemi meccanici risulta oscillare tra e , con i seguenti picchi:\nNon risulta visibile un picco per il 13 giugno.\nLe telemetrie 2 e 3 sono nel seguente formato:\nIl primo numero rappresenta anche qui i millisecondi trascorsi dal 1\u00ba gennaio 1970, quindi le righe sopra riportate rappresentano le telemetrie delle seguenti date:\nSi pu\u00f2 notare come le telemetrie si interrompono il 15 novembre 2014, data della perdita di contatto col lander, per riprendere il 13 giugno 2015 alle 20:28, data del primo nuovo contatto.\nLe successive telemetrie (solo due campioni) risultano trasmesse nelle date:\nLe telemetrie complete del 13 giugno 2015, data del risveglio di Philae, sono riportate in apposta pagina.\nAlcuni campi delle telemetrie sono stati identificati:\nTali acronimi sono illustrati nel \"manuale d'uso\" del lander:\nImpatto mediatico.\nL'atterraggio \u00e8 stato coperto dai mezzi di comunicazione di massa tradizionali e seguito anche sulle reti sociali. L'ufficio stampa dell'ESA ha attivato un profilo ufficiale per \"Philae\" su Twitter, attraverso cui ha gestito una personificazione fittizia della sonda. L\"hashtag\" \"#CometLanding\" ha guadagnato ampia popolarit\u00e0. L'attivit\u00e0 nel centro di controllo \u00e8 stata trasmessa in diretta via internet e sono state organizzate varie iniziative, ufficiali e non, nel mondo per seguire l'evento."}
{"id": "152241", "revid": "125333977", "url": "https://it.wikipedia.org/wiki?curid=152241", "title": "Fisiologia del dolore", "text": "Il dolore pu\u00f2 essere considerato una sottocategoria di sensazioni somatiche associate a danno in atto o potenziale o espresse in termini di danno. Si tratta quindi essenzialmente di un meccanismo di difesa che sfrutta proprio a tal fine le vie del sistema limbico che conferiscono al dolore una forte componente emozionale. Per questa ragione la percezione del dolore risulta molto soggettiva.\nLe vie nervose e biochimiche attivate dalla sensazione dolorifica creano una serie di risposte molto complesse e articolate che coinvolgono il sistema endocrino e il sistema immunitario. Si spiegano cos\u00ec fenomeni come il trauma postoperatorio, quell'insieme di fenomeni, cio\u00e8, che incorrono dopo stimolazione nocicettiva prolungata e che comprendono essenzialmente maggiore suscettibilit\u00e0 alle infezioni, orientamento catabolico del metabolismo e squilibri omeostatici.\nCorteccia cerebrale e sistema limbico.\nGli stimoli algogeni (dolorifici, nocicettivi) sono percepiti come tali a livello della corteccia cerebrale, dopo essere stati elaborati. \nCome tutti gli stimoli, anche quelli \"dolorifici\" passano prima il midollo spinale o l'equivalente nucleo discendente del V paio di nervi cranici per il capo, quindi il talamo, dove vengono integrati e smistati. \nIn un approccio generale a questo contesto si possono riconoscere nel cervello due strutture fondamentali, entrambe coinvolte nella sensazione del dolore:\nLa corteccia cerebrale gestisce gli eventi coscienti e cio\u00e8:\nI segnali algogeni (come tutti i segnali sensoriali) raggiungono la corteccia tramite il talamo.\nDai nuclei Ventro Postero Laterali talamici le informazioni vanno alla corteccia somestesica primaria (area presilviana), dove seguono le integrazioni della sensibilit\u00e0 generale.\nLa percezione cosciente del dolore ha luogo quindi unicamente nella corteccia cerebrale: al 'dolore puro' della corteccia somestetica primaria vengono aggiunte le sfumature emotive da parte della corteccia cerebrale prefrontale.\nSistema limbico e dolore.\nIl sistema limbico \u00e8 una rete di neuroni che formano anse intorno alla parte interna dell'encefalo, mettendo in connessione l'ipotalamo con la corteccia cerebrale e con altre strutture .\nSempre a partire dal talamo, per mezzo delle vie centrali talamo-limbiche, i segnali algogeni raggiungono il sistema limbico, dove vengono elaborati come elementi emotivi e inconsci. Le pi\u00f9 importanti stazioni per l'elaborazione dei segnali algogeni sono:\nLa proiezione dei segnali algogeni al sistema limbico \u00e8 la base per l'effetto che ha il dolore sullo stato d'animo (il dolore rende irrequieti e tristi). Tuttavia, il sistema limbico influenza anche la percezione cosciente del dolore (chi \u00e8 euforico o sotto choc non sente dolore) e viceversa (chi \u00e8 ipocondriaco o ansioso sente in modo accentuato anche minimi dolori).\nDolore acuto e cronico.\n\u00c8 evidente che il dolore acuto ha una funzione difensiva: evita nuovi stimoli su una parte lesa. Il dolore acuto \u00e8 un sintomo di una ferita, di una lesione o di una degenerazione organica. L'approccio terapeutico corretto \u00e8 quello di curare la malattia a monte e di mitigare i dolori con strumenti adatti al dolore acuto.\nSe un dolore acuto per lungo tempo rimane invariato e / o se le condizioni socio-psicologiche sono alterate, esso si trasforma in dolore cronico.\nMeccanismi di sensibilizzazione periferica e centrale alterano i meccanismi percettivi, creando una condizione percettiva \"differente\", tale che alcuni bassi stimoli algici vengano interpretati come dolorosi (iperalgesia), oppure stimoli normalmente non dolorosi vengono interpretati come dolorosi (allodinia).\nIl dolore cronico \u00e8 quindi una malattia (non un sintomo)!\nL'inutilit\u00e0, la differenza, le ridondanza ed il potenziamento delle risposte caratterizzano l'alterazione della trasmissione integrazione dell'informazione dolore.\nL'approccio terapeutico, pertanto, pu\u00f2 essere molto diverso rispetto al dolore acuto, farmaci che modulano le risposte e le relazioni tra neuroni diventano pi\u00f9 importanti (antiepilettici, antidepressivi, oppioidi, benzodiazepine).\nModelli di dolore acuto e cronico.\nNel dolore acuto (nocicettivo) sono maggiormente coinvolti:\nAnche la parte limbica \u00e8 coinvolta.\nNel dolore cronico invece gli stessi elementi funzionano in maniera \"diversa\", fenomeni di sensitizzazione, lo sprouting neuronale (la neoformazione di sinapsi), riarrangiamenti dell'anatomia e della fisiologia recettoriale, portano ad un funzionamento anomalo, tale che non viene pi\u00f9 sentito dal sistema come \"self\", e viene interpretato il \"rumore di fondo\" patologicamente amplificato come dolore.\nIl dolore percepito \u00e8 come quello acuto (risultato indistinguibile) e anche le reazioni ormonali e vegetative: in questo caso, per\u00f2, al dolore si aggiungono grande irrequietezza e tristezza.\nNocicettori, trasmissione dei segnali.\nI Nocicettori sono neuroni con \"terminali liberi\". I \"terminali\" (ma sarebbe meglio dire \"iniziali\") si trovano ovunque nel tessuto connettivo lasso, in particolare nei tessuti connettivi dermici, mucotici, viscerali, vasali e di cute ossea (periostio).\n\u00c8 sbagliato pensare che le sensazioni dolorose siano create esclusivamente dai nocicettori.\nEsistono infatti Nocicettori Specifici che rispondono a stimoli sopra soglia dolorosi, e neuroni ad ampio range dinamico che rispondono a stimoli polivalenti (recettori meccanotermici).\nQuesti ultimi esistono in stretta vicinanza con altri neuroni sensoriali, di tatto, di temperatura e di vibrazione, e sono raggruppati negli stessi nervi e gangli. Nel loro percorso dalla periferia al midollo e fino alla corteccia cerebrale sono concatenati tra di loro, per produrre alla fine una sensazione pi\u00f9 o meno chiara. Non esiste un percorso netto di segnali solo nocicettivi.\nPare che i nocicettori forniscano segnali anche per stimoli fisici (pressione, trazione, temperatura) e stimoli chimici (acidit\u00e0, alcalinicit\u00e0 esagerati).\nSi distinguono due classi diverse di fibre nocicettive:\nle fibre A-delta sono ben mielinizzate e a conduzione rapida, mentre le fibre C (non mielinizzate) sono a conduzione lenta.\nSi riesce a distinguere coscientemente il tipo di fibra dal tipo di dolore: dopo uno stimolo doloroso la prima sensazione \u00e8 chiara, pungente, acuta, superficiale mentre la seconda (pi\u00f9 tardi) \u00e8 ottusa, duratura e profonda.\nNocicettori e sostanze.\nLa trasmissione dei segnali potenziali di un neurone nocicettivo viene operata tramite glutammato-peptidi con la mediazione di calcio (Ca), che aprono i cancelli del Sodio / Potassio (Na / K), il che provoca la depolarizzazione del neurone successivo. Gli oppioidi (come la morfina) inibiscono questo processo.\nDolore cronico.\nLa regolazione spinale di un segnale algogeno \u00e8 complessa: un segnale riflesso torna immediatamente agli organi prossimi alla fonte del segnale algogeno (ghiandole, muscoli vasali, viscerali e locomotori). Nello stesso tempo il segnale attraverso il midollo (neurone afferente) giunge nel cervello dove viene integrato, controllato ed elaborato.\nLa risposta torna lungo un neurone efferente al relativo interneurone e (in base alla 'decisione' del cervello) amplifica o smorza la risposta nel neurone attivato.\nIl primo riflesso \u00e8 dunque una risposta pronta e incondizionata. Poi la risposta viene corretta secondo il \"parere\" del cervello e pu\u00f2 essere amplificata fino al panico o smorzata fino alla letargia.\nCronicizzazione.\nFino a oggi si conoscono diversi meccanismi che sono coinvolti nella patogenesi del dolore cronico:\nLa persistenza degli stimoli nei primi neuroni afferenti causa delle variazioni metaboliche, che tengono aperti i canali di trasmissione nei neuroni spinali.\nIl processo fisiologico sembra essere simile a quello della cronicizzazione spinale e si parla quindi di sensibilizzazione percettiva.\nCronicizzazione periferica.\nNella cronicizzazione periferica viene mantenuta l'infiammazione per il circolo vizioso dei mediatori immunitari a partire dai neuroni nocicettori ( p.es. sostanza P) =&gt; sostanze algostimolanti dal sistema immunitario (p.es. istamina). Per interrompere questo circolo occorrono antinfiammatori come il Cortisone oppure Enzimi proteolitici.\nL'istamina (un ormone tissutale liberato dalle cellule immunitarie) induce la produzione e secrezione di \"sostanza P\", la quale \u00e8 il messaggero che spinge i vasi capillari a dilatarsi e ad aumentare la duttilit\u00e0 (edemi).\nCronicizzazione spinale.\nNormalmente i segnali nocicettivi arrivano tramite fibre Ad e C nel bottone sinaptico e liberano glutammato. Il glutammato apre dei recettori AMPA e NMDA. Tramite i recettori AMPA entra sodio Na+ nel neurone del corno dorsale e lo depolarizza. I ricettori NMDA rimangono \"bloccati\" per la presenza di magnesio Mg+.\nSe dei dolori persistono a lungo, il potenziale elettrico medio del neurone si abbassa. Questo toglie il blocco di Mg nei recettori NMDA e lascia entrare calcio Ca2+ nel neurone, il che induce una serie di processi:\nSe ci sono abbastanza recettori AMPA fosforilizzati e le modifiche cellulari sono rilevanti, il dolore diventa cronico anche senza la presenza di stimoli dai neuroni nocicettivi.\nCronicizzazione limbica.\nStessi meccanismi possono espletarsi nella corteccia emotiva (archi e paleo cortex)\nQuesto meccanismo diventa fatale quando altri stimoli frustranti sul piano psicosociale si aggiungono a quelli dolorifici o quando \u00e8 carente la presenza di stimoli appaganti."}
{"id": "152243", "revid": "46291", "url": "https://it.wikipedia.org/wiki?curid=152243", "title": "Juglandaceae", "text": "Juglandaceae \u00e8 una famiglia di piante legnose (alberi e grandi arbusti) appartenente all'ordine Fagales, che prende il nome dal suo rappresentante pi\u00f9 conosciuto, il noce (genere \"Juglans\").\nDescrizione.\nLe specie sono monoiche: i fiori unisessuali sono riuniti in infiorescenze, anch'esse unisessuali, portate dal medesimo individuo. \nI fiori maschili portano numerosi stami, resti di un ovario non funzionale, e un perigonio poco visibile. \nI fiori femminili hanno ovario infero formato da due carpelli, un perigonio di 4 tepali circondato da diverse brattee che possono andare a costituire parte del mallo.\nLe infiorescenze maschili sono amenti penduli portati dai rami dell'anno precedente, quelle femminili sono costituiti da pochi fiori (2-4) portati sui rami dell'anno.\nLe foglie sono composte pennate e senza stipole a fillotassi alterna.\nIl frutto \u00e8 una drupa ed il seme \u00e8 provvisto di 2 grossi cotiledoni ricchi di sostanze oleaginose.\nSistematica.\nNella classificazione APG IV Juglandaceae fa parte dell'ordine Fagales, a sua volta appartenente alle Eudicotiledoni e quindi alle Angiosperme.\nIn questa famiglia sono riconosciuti nove generi:\nPer APG la famiglia dev'essere divisa in tre sottofamiglie, Rhoipteleoideae (monotipica; continene solo la specie \"Rhoiptelea chiliantha\"), Engelhardtioideae e Juglandoideae.\nNel sistema Cronquist questa famiglia era invece attribuita all'ordine Juglandales , e il genere \"Rhoiptelea\" era classificato in una famiglia a s\u00e9 sempre facente parte di quell'ordine, Rhoipteleaceae.\nTradizionalmente erano inclusi in questa famiglia cinque generi:\nDistribuzione.\nLe Juglandaceae sono distribuite nelle zone temperate dell'Emisfero boreale principalmente in Asia e in America, sia Settentrionale che Meridionale; sono anche presenti in alcuni porzioni orientali dell'Europa, continente in cui erano assai pi\u00f9 diffuse prima delle glaciazioni.\nImportanza colturale.\nAlcune specie vengono coltivate in quasi tutto il mondo. Quasi tutte le Juglandaceae producono frutti con semi commestibili.\nIn Italia sono conosciuti e commercializzati quasi esclusivamente i semi del frutto del noce bianco (\"Juglans regia\" L.), le comuni noci. In altri paesi, per\u00f2, sono apprezzati anche i frutti di altre specie come ad esempio il pecan frutto di Carya.\nIl legno di molte Juglandaceae - sia pure con differenti gradi di qualit\u00e0 - \u00e8 ampiamente utilizzato per mobili e altri prodotti di falegnameria.\nAlcune specie sono considerate di pregio ornamentale, particolarmente il noce nero (\"Juglans nigra\" L.), non raro nei nostri parchi e giardini.\nInfine, alcune specie hanno applicazioni secondarie per la produzione di liquori e in erboristeria."}
{"id": "152245", "revid": "290948", "url": "https://it.wikipedia.org/wiki?curid=152245", "title": "Acquacheta", "text": "L'Acquacheta \u00e8 un corso d'acqua tosco-romagnolo, affluente del fiume Montone.\nDescrizione.\nNasce sull'Appennino toscano nei pressi del comune di San Godenzo, in Provincia di Firenze. Poco prima di passare per San Benedetto in Alpe in provincia di Forl\u00ec-Cesena, dove unendosi al Troncalosso forma il Montone, precipita in modo spettacolare da un alto salto di arenaria, dividendosi in mille, rumorosi rivoli. \nL'altezza del salto pi\u00f9 alto delle cascate \u00e8 di oltre 70 metri, collocandola di fatto tra le maggiori dell'Appennino Settentrionale. Oggi la cascata \u00e8 inserita nel Parco nazionale delle Foreste Casentinesi, Monte Falterona e Campigna di cui rappresenta uno degli elementi naturali pi\u00f9 importanti e si raggiunge tramite due ore di sentiero dalla frazione di San Benedetto in Alpe.\nCultura.\n\u00c8 stato reso famoso da Dante Alighieri, che l'ha citato nella Divina Commedia (Inf. XVI, 94-102):\nLa cascata dell'Acquacheta \u00e8 oggi meta di turismo, sia per il valore letterario del luogo (che rientra nei cosiddetti \"parchi letterari\"), sia per il suo valore naturalistico.\nNella zona sono stati identificati due distinti siti di interesse comunitario, a seconda della competenza territoriale regionale: \"Acquacheta\" (IT4080002) in Emilia-Romagna e \"Muraglione - Acqua Cheta\" (IT5140005) in Toscana."}
{"id": "152248", "revid": "1429175", "url": "https://it.wikipedia.org/wiki?curid=152248", "title": "Centrale (Zugliano)", "text": "Centrale, frazione del comune di Zugliano, \u00e8 un piccolo paese dell'ovest vicentino, di circa 1700 abitanti.\nGeografia fisica.\nIl paese \u00e8 situato ai piedi delle colline delle Bregonze. L'abitato di Centrale si trova a un'altitudine di m. 172, con Ca' Magra a m. 192 e Madonnetta a m. 213.\nOrigine del nome.\nIl toponimo di \"Centrale\" si presta a varie interpretazioni: per alcuni significa \"centro della valle\", per altri l'antico nome \"Cinterale\" deriverebbe da quello della famiglia che qui aveva il suo feudo.\nStoria.\nIl nome \u00e8 attestato in documenti del 1088 e 1090 e in altri del 1204 e 1261. Altri documenti menzionano nel XIII secolo una chiesa dedicata a San Clemente e nel XIV secolo la presenza di un piccolo castello, menzionato in un atto di vendita del 1315 ma della cui esistenza non rimane alcuna traccia; risulta per\u00f2 che i vescovi di Vicenza, che qui avevano giurisdizione, concedevano spesso nelle loro investiture anche il \"castellaticum\"; in un atto di vendita del 1315, inoltre, si parla di terre di Centrale situate \"apud castrum\".\nCentrale conserva ancor oggi, pur nelle evidenti manomissioni, il carattere di borgo medioevale. Le case sono costruite le une accanto alle altre lungo la via principale, ma la vita familiare si svolge nelle numerose corti interne, alle quali si accede attraverso un arco posto sul fronte della strada. In certe contrade sono ancora visibili antichi stemmi. \nNel 1816 Centrale e Grumolo Pedemonte, per secoli comuni orgogliosi della loro autonomia, furono accorpati a quello di Zugliano; allora aveva 412 abitanti raccolti in 92 famiglie. Di Centrale \u00e8 l'origine delle famiglie Pagliarino, Centrale e Porcastri.\nDurante la prima guerra mondiale Centrale e Grumolo accolsero profughi provenienti da Chiuppano e Carr\u00e8, pi\u00f9 esposti al nemico.\nCultura.\nScuole.\nA Centrale vi sono una scuola dell'infanzia privata paritaria e una scuola primaria statale.\nEconomia.\nIl territorio \u00e8 prevalentemente di tipo rurale e l'attivit\u00e0 principale \u00e8 quella agricola, con campi coltivati e frutteti, mais e frumento, anche se la popolazione residente lavora in grandissima parte nelle vicine industrie. Negli anni sessanta e settanta era attivo il \"Consorzio dei \"seolini\"\" (cipollotti) che raggruppava quasi tutti i produttori agricoli del territorio. Nel paese non ci sono attivit\u00e0 industriali, ma soltanto laboratori artigianali a conduzione pressoch\u00e9 familiare. Sono presenti piccoli negozi e altre attivit\u00e0 commerciali.\nSport.\nLa squadra calcistica di Centrale milita attualmente in seconda categoria.\nA parte la militanza nel campionato di terza categoria veneto non esiste una solidit\u00e0 societaria con continui passaggi tra proprietari, cambi di nome e allenatori. Non a caso la squadra cambia spesso denominazione: \"A.C. Centrale\", un anno \"A.S.D. Centrale-Thiene\" e un anno \"Fulgor Thiene\". La data di fondazione \u00e8 il 1979, quando fu costruito il campo sportivo, da qui prima la C.S.I. con i campionati amatoriali, poi terza categoria, seconda e prima, che rappresenta il punto pi\u00f9 alto raggiunto dalla squadra negli anni novanta."}
{"id": "152251", "revid": "78273", "url": "https://it.wikipedia.org/wiki?curid=152251", "title": "Glencolumbkille", "text": ""}
{"id": "152255", "revid": "287204", "url": "https://it.wikipedia.org/wiki?curid=152255", "title": "Pavel Nedved", "text": ""}
{"id": "152258", "revid": "1534511", "url": "https://it.wikipedia.org/wiki?curid=152258", "title": "Presepe (astronomia)", "text": "L'Ammasso del Presepe (latino \"pr\u00e6sepe\", mangiatoia) \u2013 noto anche come Ammasso Alveare o con le sigle di catalogo M 44 o NGC 2632 \u2013 \u00e8 un brillante ammasso aperto visibile nella costellazione del Cancro. \u00c8 uno dei pi\u00f9 vicini al sistema solare e contiene una ricca popolazione di stelle, pi\u00f9 ampia di quelle di altri ammassi aperti vicini. In un cielo nitido l'ammasso appare a occhio nudo come un oggetto nebuloso; definito da Tolomeo \"la massa nebulosa nel seno del Cancro\", fu il primo oggetto che Galileo osserv\u00f2 con il suo cannocchiale.\nLe sue componenti pi\u00f9 luminose sono di magnitudine 6 e 7 e sono perfettamente visibili con un binocolo anche dai centri urbani. L'et\u00e0 e il moto proprio sono paragonabili a quelli delle Iadi, suggerendo che entrambi gli ammassi abbiano un'origine comune; sia il Presepe sia le Iadi contengono inoltre delle giganti rosse e delle nane bianche, che rappresentano gli ultimi stadi dell'evoluzione stellare, pi\u00f9 un gran numero di stelle di sequenza principale di classe A, F, G, K e M.\nStime sulla sua distanza forniscono cifre che variano fra i 160 e i 187 parsec (550-610 anni luce), mentre sull'et\u00e0, stimata sui 580 milioni di anni, vi \u00e8 maggiore accordo.\nOsservazione.\nIl Presepe \u00e8 uno degli oggetti pi\u00f9 facili da osservare: si individua infatti anche ad occhio nudo, in un cielo discreto; per trovarlo si fa spesso riferimento a due stelle molto brillanti, Regolo e Polluce: il Presepe si trova a circa met\u00e0 strada fra le due stelle. Alle latitudini boreali \u00e8 presente nel cielo serale da fine dicembre a tutto giugno e si mostra molto alto in cielo; dall'emisfero australe risulta invece meno evidente, ma la facilit\u00e0 di individuazione e di osservazione resta inalterata.\nAd occhio nudo si distingue come una macchia chiara e dall'aspetto nebuloso o granulare; sotto cieli assolutamente perfetti e con l'aiuto di un'ottima vista si possono talvolta individuare 2-3 minutissimi astri, ma su un fondo che resta sempre nebuloso e indefinito. Un semplice binocolo gi\u00e0 \u00e8 sufficiente sia per risolvere completamente l'ammasso, che per appurare che non vi \u00e8 traccia alcuna di nebulosit\u00e0 reale fra le componenti stellari dell'oggetto; attraverso un 10x50 si distinguono diverse decine di stelle bianco-giallastre fino alla nona magnitudine, disperse su oltre un grado di diametro. Con un telescopio da 150mm e bassi ingrandimenti \u00e8 ancora possibile averne uno sguardo d'insieme, mentre a ingrandimenti superiori, a causa dell'estensione dell'ammasso, l'osservazione risulta meno appagante.\nLa magnitudine visuale integrata del Presepe \u00e8 pari a 3,1 e si contano dieci componenti pi\u00f9 luminose della settima magnitudine; fra queste spicca , talvolta indicata con lo stesso nome proprio dell'ammasso. Fino alla magnitudine 14 si contano quasi un migliaio di stelle.\nOccultazioni.\nA causa della posizione dell'ammasso del Presepe a soli 1,5\u00b0 dall'eclittica, sono molto frequenti i transiti e le occultazioni da parte dei corpi del nostro sistema solare.\nCapita frequentemente che la Luna transiti davanti a quest'ammasso, occultandolo quasi completamente; si tratta di uno spettacolo che viene seguito specialmente dagli astrofili, anche dotati di strumenti di osservazione ridotti, come un semplice binocolo o un piccolo telescopio (strumenti troppo potenti non consentono, come gi\u00e0 visto, di avere la visuale d'insieme). Sebbene infatti l'evento sia facilmente visibile anche ad occhio nudo a condizione di avere un cielo buio e limpido, l'ausilio di questi strumenti consente di apprezzare appieno e con precisione l'occultamento di singole stelle dell'ammasso. Queste occultazioni sono anche utilizzate dagli astronomi professionisti per lo studio delle stelle doppie dell'ammasso.\nSpesso anche i pianeti si avvicinano apparentemente alle stelle dell'ammasso, talvolta transitandovi in mezzo; ci\u00f2 accade con pi\u00f9 facilit\u00e0 con i pianeti a noi pi\u00f9 vicini, come Mercurio, Venere e Marte. Grazie a questi incontri periodici, visibili mediamente 2-3 volte all'anno, si possono osservare in cielo delle figure insolite o dai colori vagamente contrastanti. Uno degli incontri pi\u00f9 spettacolari \u00e8 avvenuto il 15 giugno del 2006, quando Marte e Saturno si trovarono in congiunzione in direzione del Presepe; Saturno si trovava quasi esattamente sul piano dell'eclittica, mentre Marte attravers\u00f2 l'ammasso transitando proprio di fronte al suo centro, passando a 45\" dalla stella 38 Cancri e proseguendo fra le stelle HD\u00a073710 e HD\u00a073785.\nDecorso osservativo.\nA causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e dal polo sud dell'eclittica.\nDato che il Presepe si trova a solo 1,5\u00b0 a nord dell'eclittica, la sua visibilit\u00e0 nei due emisferi coincide quasi esattamente con l'altezza del Sole nel cielo a seconda delle varie stagioni: quando il Presepe si trova alle 6h di ascensione retta, ossia nel punto pi\u00f9 settentrionale che pu\u00f2 raggiungere, viene a trovarsi a una declinazione di 25\u00b0N, molto simile pertanto a quella di 23,5\u00b0N assunta dal Sole il giorno del solstizio d'estate boreale, attorno al 21 giugno. Circa 2500 anni fa, il Presepe si trovava a queste coordinate.\nQuando, fra circa 9000 anni, il Presepe si trover\u00e0 alle 18h di ascensione retta, raggiunger\u00e0 il punto pi\u00f9 meridionale, parallelamente al tratto di eclittica che gli \"transita\" vicino: in quell'occasione, la sua declinazione sar\u00e0 pari a 22\u00b0S, simile a quella assunta dal Sole al solstizio d'inverno, il 21-22 dicembre; ci\u00f2 comporter\u00e0 una maggiore visibilit\u00e0 e conseguentemente una maggiore altezza sull'orizzonte dall'emisfero australe della Terra, al contrario di quanto avviene nella nostra epoca.\nAttualmente, avendo passato le 6h di ascensione retta, il Presepe tende ad assumere col tempo una declinazione sempre pi\u00f9 meridionale. Se circa 2500 anni fa il Sole transitava a 1,5\u00b0 dal Presepe il 21 giugno, nella prima met\u00e0 del XXI secolo questo passaggio si verifica fra il 29 e il 30 luglio; fra circa 3700 anni il transito avverr\u00e0 invece in coincidenza dell'equinozio d'autunno.\nStoria.\nL'ammasso \u00e8 noto sin dall'antichit\u00e0, essendo uno degli oggetti \"nebulosi\" pi\u00f9 facilmente visibili ad occhio nudo; il Presepe \u00e8 gi\u00e0 citato da Arato di Soli nel 260 a.C., nel suo poema \"Phenomena\", ispirato probabilmente all'opera dell'astronomo Eudosso di Cnido. Qui lo descrive come una \"Piccola nube\" e ci trasmette l'antica credenza che quando, in un cielo apparentemente privo di nubi, il \"Praesepe\" non era visibile, ci\u00f2 fosse un segno di pioggia imminente.\nGreci e Romani immaginavano il Presepe come una \"mangiatoia\" (\"pr\u00e6sepe\", in latino, significa appunto \"mangiatoia\") da cui mangiavano due asini, rappresentati dalle stelle Asellus Borealis () e Asellus Australis (); gli asini erano quelli che Dioniso e Sileno cavalcarono nella battaglia contro i titani.\nNel 1609 Galileo osserv\u00f2 per la prima volta quest'oggetto con uno strumento ottico (un cannocchiale) e fu cos\u00ec in grado di risolverlo in circa 40 stelle. Charles Messier lo aggiunse nel 1769 nel suo famoso catalogo, con il numero 44, dopo averne determinato le coordinate esatte. L'inserimento di quest'oggetto, cos\u00ec come delle Pleiadi e della Nebulosa di Orione, \u00e8 un fatto piuttosto curioso, dato che il resto degli oggetti di Messier sono molto meno luminosi; lo scopo del Messier in effetti era quello di catalogare oggetti che potevano essere scambiati per comete, cosa che questi oggetti luminosi non consentono. Una spiegazione pu\u00f2 essere quella che il Messier voleva compilare un catalogo pi\u00f9 grande di quello compilato nel 1755 da Nicolas Louis de Lacaille, che contava invece 42 oggetti.\nL'astronomo e marinaio Smyth, nel 1831, ne fa una descrizione completa: ne descrive diversi metodi di individuazione e fornisce alcuni dettagli delle stelle pi\u00f9 brillanti, come . Nello stesso anno il Presepe fu osservato da John Herschel, il quale lo catalog\u00f2 con la sigla h517; nel 1864 lo inser\u00ec nel suo General Catalogue assegnandogli il numero 1681 e chiamandolo \"Praesepe Cancri\". Infine, John Dreyer lo inser\u00ec col numero 2632 nel suo ben noto New General Catalogue (NGC).\nMorfologia e composizione.\nNel suo complesso, l'ammasso del Presepe contiene almeno un migliaio di stelle legate gravitazionalmente, per una massa totale di circa 500-600 masse solari. Uno studio del 1999 ha individuato 1010 stelle quali membri quasi certi, di cui il 68% sono nane rosse di classe M, il 30% sono stelle simili al Sole, con classi F, G e K e circa il 2% sono stelle luminose di classe A. Sono presenti anche cinque stelle giganti, quattro delle quali sono di classe K0 III ed una di classe G0 III.\nVisivamente, la stella pi\u00f9 luminosa del Presepe \u00e8 , una stella bianca di classe A5V e una magnitudine apparente pari a 6,29 situata sul vertice sudoccidentale di un quadrilatero di stelle di sesta grandezza che costituisce il centro dell'ammasso; fino alla magnitudine 7,0 sono presenti 10 componenti, mentre ponendo la magnitudine limite a 8,0 si arriva a 22 componenti.\nIl raggio centrale dell'ammasso \u00e8 stimato sui 3,5 parsec (11,4 anni luce), mentre il raggio di mezza massa \u00e8 di circa 3,9 parsec (12,7 anni luce); il raggio mareale \u00e8 di 12 parsec (39 anni luce). Tuttavia, questo raggio include anche alcune stelle non legate gravitazionalmente all'ammasso, che si trovano vicine solo perch\u00e9 le loro orbite lungo la Via Lattea si incrociano. Il nucleo centrale luminoso dell'ammasso ha infine un diametro di circa 7 parsec (22,8 anni luce). Come molti ammassi stellari di vari tipi, il Presepe mostra evidenti effetti del fenomeno noto come segregazione di massa; le stelle pi\u00f9 luminose e massicce infatti tendono a concentrarsi nelle aree centrali dell'ammasso, mentre quelle pi\u00f9 piccole e meno luminose si distribuiscono tutt'attorno, nell'alone (chiamato talvolta \"corona\").\nNel Presepe sono presenti un gran numero di stelle variabili: se ne contano infatti circa un centinaio; molte di queste sono delle variabili di classe spettrale A, che hanno appena lasciato la fase stabile di sequenza principale per evolversi verso la fase di gigante. Fra queste spicca BU\u00a0Cancri (HD\u00a073756), di classe A7V, che presenta un periodo medio di 0,07 giorni e delle pulsazioni non radiali, che causano delle evidenti oscillazioni del suo periodo a causa della complessa disposizione dei nodi e degli antinodi delle sue onde. La stella TX\u00a0Cancri \u00e8 invece una variabile a eclisse con un periodo di appena 0,38 giorni e una luminosit\u00e0 che oscilla fra le magnitudini 10,0 e 10,4.\nL'ammasso del Presepe \u00e8 uno dei pochissimi posti entro un raggio di alcune centinaia di parsec ad avere una popolazione discreta di nane bianche; le prime furono individuate nel corso degli anni sessanta e negli anni duemila ne sono note undici, che rappresentano la fase ultima di quelle che una volta erano le stelle pi\u00f9 massicce dell'ammasso, in origine stelle di classe spettrale B. Un'accurata analisi spettroscopica di queste stelle ha mostrato alcune loro caratteristiche particolari; fra queste componenti spicca per la sua particolarit\u00e0 WD0836+197, la quale potrebbe essere stata originata dal collasso di una stella vagabonda blu, ossia una stella formatasi dalla fusione di due stelle in precedenza distinte. Un'altra componente con caratteristiche peculiari \u00e8 WD0837+185, che potrebbe essere un sistema doppio derivato dal collasso di due stelle in orbita fra loro.\nAl differenza delle nane bianche, nel Presepe le nane brune sembrano essere estremamente rare, probabilmente perch\u00e9 sono state espulse dalle forze mareali dall'alone.\nDistanza.\nGrazie alla sua vicinanza e alla sua latitudine galattica elevata, pari a circa 32\u00b0, l'ammasso del Presepe pu\u00f2 essere osservato e studiato senza che vi sia l'ostacolo causato dalla sovrapposizione di banchi di polvere interstellare particolarmente densi da rendere necessaria una ricalibratura delle misurazioni ottenute.\nLe primissime stime della distanza del Presepe vennero effettuate sulla base delle prime misurazioni della parallasse disponibili; uno studio sulle misurazioni dei parametri fisici dell'ammasso apparve nel 1927 e forn\u00ec una distanza di 137\u00a0parsec (450 anni luce), determinata su una misurazione della parallasse pari a 0,0073 secondi d'arco. Stime successive si sono basate principalmente sulla fotometria, tramite la quale si poteva ottenere un modulo di distanza relativamente accurato. Con l'aumentare dell'accuratezza delle tecniche della misurazione della parallasse, si \u00e8 potuto sfruttare proficuamente questo sistema per fornire dati sempre pi\u00f9 precisi; con entrambi i metodi si \u00e8 ottenuto per il Presepe un valore di distanza che si aggirava attorno ai 192\u00a0parsec (626 anni luce).\nCol lancio del satellite Hipparcos, la qualit\u00e0 e la quantit\u00e0 delle misurazioni della parallasse aumentarono notevolmente. I dati sulle stelle del Presepe restano tuttavia relativamente scarsi, a causa della sua posizione proprio lungo il piano dell'eclittica; il satellite misur\u00f2 a pi\u00f9 riprese alcune stelle la cui appartenenza fisica all'ammasso \u00e8 accertata e su di queste vennero progressivamente aggiornati i calcoli per la determinazione della distanza. Le stime ritenute pi\u00f9 accurate, ottenute tramite la combinazione dei dati di Hipparcos e del diagramma HR, forniscono una distanza di circa 182\u00a0parsec (593 anni luce).\nOsservazioni ai raggi X e confronto con le Iadi.\nDal punto di vista delle caratteristiche fisiche, il Presepe viene spesso paragonato alle Iadi: questa relazione \u00e8 dovuta al fatto che entrambi gli ammassi possiedono un'origine comune e, di conseguenza, pure un'et\u00e0 paragonabile.\nUno studio condotto tramite il satellite ROSAT ai raggi X sulle stelle del Presepe ha mostrato tuttavia una notevole discrepanza fra le propriet\u00e0 ai raggi X delle nane rosse dei due ammassi, segno che poteva essere interpretato come una possibile smentita dell'et\u00e0 comune dei due oggetti; il livello di emissioni coronali delle stelle simili al Sole mostrarono inoltre che il Presepe aveva un'et\u00e0 pi\u00f9 avanzata rispetto alle Iadi, nonostante il diagramma HR dei due ammassi mostrasse che entrambi gli oggetti avessero la stessa et\u00e0. Una soluzione proposta a questa discrepanza sarebbe quella secondo la quale le stelle del Presepe di piccola massa emetterebbero meno raggi X rispetto a quelle delle Iadi, a causa della minore metallicit\u00e0.\nPer cercare di risolvere il problema delle emissioni anomale osservate nel Presepe e, soprattutto, per definire se eventualmente durante lo studio dei dati del ROSAT non fossero state prese in esame anche alcune stelle di fatto non membri reali dell'ammasso, fu condotto uno studio successivo basato sulle velocit\u00e0 radiali derivate delle stelle di classe spettrale F, G, K e delle nane rosse di classe M, che esclusero in effetti un gran numero di stelle non membri; inoltre, venne misurata l'emissione H\u03b1 delle nane rosse campione, mostrando che per queste stelle la distribuzione delle emissioni H\u03b1 cromosferiche non differisce da quella misurata sulle Iadi, a differenza di quanto mostrato dalle osservazioni a raggi X.\nNel 2003 \u00e8 stato condotto uno studio utilizzando lo XMM-Newton, analizzando le emissioni di duecento stelle, di cui 48 appartenenti al Presepe, fra cui tutte le stelle di tipo solare e una buona percentuale delle giganti rosse di classe K e M; il risultato di questo studio sembra contraddire l'esito del precedente basato sui dati del ROSAT. Tuttavia se si considera solo il sottoesempio delle stelle del Presepe, la discrepanza fra le due osservazioni si riduce discretamente. Infatti, le stelle di tipo solare analizzate da entrambi gli studi mostrano una luminosit\u00e0 ai raggi X molto simile; inoltre, la luminosit\u00e0 media derivata ottenuta col ROSAT \u00e8 paragonabile a quella ottenuta tramite lo XMM-Newton. Di fatto, la discrepanza totale fra le emissioni a raggi X delle stelle delle Iadi e di quelle del Presepe sembra in gran parte dovuta ai membri pi\u00f9 deboli del Presepe posti al di fuori dal campo di vista. Alcuni autori hanno ipotizzato che il Presepe sia formato in realt\u00e0 da due ammassi aperti distinti che si sono fusi fra di loro, indicando anche che le sorgenti di raggi X pi\u00f9 potenti appartengono quasi esclusivamente all'ammasso \"principale\"; basandosi su ci\u00f2, hanno suggerito che la differenza di et\u00e0 si noterebbe soprattutto comparando le stelle del centro dell'ammasso principale con le stelle dell'ammasso \"secondario\", poste a circa 3 parsec dalle prime. Le osservazioni allo XMM-Newton in effetti coprono solo una piccola area dell'ammasso principale e presumibilmente includerebbero le sorgenti pi\u00f9 luminose (e dunque pi\u00f9 giovani) della popolazione dell'ammasso.\nTuttavia, \u00e8 da notare che uno studio condotto nel 2002 non evidenzia alcuna anomalia nel moto proprio del Presepe, n\u00e9 nel presente, n\u00e9 apparentemente nella sua storia evolutiva, come invece ci si aspetterebbe qualora l'ammasso fosse il frutto di una fusione di due agglomerati di stelle inizialmente distinti.\nUna differenza ulteriore fra il Presepe e le Iadi riguarda la funzione di massa delle nane rosse con massa compresa fra 0,6 e 0,05\u00a0M\u2299; il picco dell'abbondanza di queste stelle nel Presepe si raggiunge attorno alle 0,1\u00a0M\u2299, contro le 0,35\u00a0M\u2299 registrate per le Iadi. Assumendo un'et\u00e0 simile per i due ammassi, questa discrepanza pu\u00f2 essere spiegata col fatto che essi avessero una differente funzione di massa iniziale, o al pi\u00f9 col fatto che le interazioni con l'ambiente galattico circostante abbiano modificato l'evoluzione di uno dei due ammassi; in effetti i fenomeni di disgregazione mareali che tendono a interessare gli ammassi di et\u00e0 avanzata sembrerebbero aver influenzato i due ammassi in maniera differente, causando quindi la discrepanza osservata.\nAltri indizi che testimoniano alcune differenze fra i due ammassi giungono dall'analisi delle loro variabili rotazionali. Assumendo un'et\u00e0 di 625 milioni di anni per le Iadi, la relazione periodo-colore derivata per le componenti dei due ammassi ha mostrato che le stelle del Presepe possiedono un'et\u00e0 leggermente inferiore, stimata attorno ai 578\u00b112 milioni di anni; ci\u00f2 comporterebbe che la formazione del Presepe sia avvenuta circa 45-50 milioni di anni dopo quella delle Iadi. L'et\u00e0 del Presepe risulterebbe cos\u00ec molto pi\u00f9 simile a quella dell'ammasso aperto della Chioma, stimata tramite lo stesso sistema attorno ai 584\u00b110 milioni di anni."}
{"id": "152262", "revid": "1305772", "url": "https://it.wikipedia.org/wiki?curid=152262", "title": "M44", "text": ""}
{"id": "152263", "revid": "289247", "url": "https://it.wikipedia.org/wiki?curid=152263", "title": "NGC 2632", "text": ""}
{"id": "152272", "revid": "767487", "url": "https://it.wikipedia.org/wiki?curid=152272", "title": "The Mark, Tom and Travis Show (The Enema Strikes Back!)", "text": "The Mark, Tom and Travis Show (The Enema Strikes Back!) \u00e8 un album \"live\" dei blink-182.\nPubblicato nel 2000, \u00e8 l'unico album dal vivo del gruppo. Non \u00e8 pi\u00f9 distribuito e quindi ricercato dai collezionisti e appassionati.\nLe canzoni contenute provengono dai precedenti tre album pi\u00f9 alcune novit\u00e0 come \"Man Overboard\", unica traccia non live, che potrebbe riguardare l'uscita dal gruppo dell'ex batterista Scott Raynor."}
{"id": "152273", "revid": "7381", "url": "https://it.wikipedia.org/wiki?curid=152273", "title": "Lothar Matthaeus", "text": ""}
{"id": "152274", "revid": "124530779", "url": "https://it.wikipedia.org/wiki?curid=152274", "title": "Tempio di Uppsala", "text": "Il tempio di Uppsala era un luogo di culto dell'antica religione norrena, che sorgeva a \"Gamla Uppsala\" (\"Uppsala Vecchia\", circa a nord dell'odierna citt\u00e0 di Uppsala, in Svezia). Tra le proposte teorizzate, in relazione agli scavi archeologici, si presume che tra le varie attivit\u00e0 condotte nel tempio, ci fosse anche il sacrificio, rituale rivisto pi\u00f9 volte dai norreni.\nFonti.\nLa presenza in quel luogo di un grande tempio norreno \u00e8 citata in varie saghe nordiche e testi, come le \"Gesta Danorum\" di Saxo Grammaticus, o le cronache di Adamo da Brema nel suo \"Gesta Hammaburgensis Ecclesiae Pontificum\". Anche Snorri Sturluson ne parla nel suo \"Edda\".\nIn realt\u00e0 l'ubicazione e la natura di questo tempio sono questioni ancora dibattute. Alcuni ritengono si trattasse di una struttura connessa alle sale del re svedese, sulla quale sarebbe stata costruita la odierna chiesa. I ritrovamenti di resti di edifici in legno, al di sotto di questa, sembrerebbero apportare indizi a favore di questa interpretazione.\nSi ritiene che nel tempio si svolgesse il culto fino all'anno 1078, e che dopo anni di scontri fra cristiani e pagani esso sia stato distrutto nel 1087 dal re Ingold I.\nAspetto e rituali.\nSecondo il resoconto di Adamo di Brema, il tempio era adornato d'oro e ospitava le statue degli dei: Thor, con \"Wodan\" (\"Odino\") alla sua destra e \"Fricco\" (\"Freyr\") alla sua sinistra. Per raggiungere il tempio e il palazzo reale, i visitatori dovevano lasciare le navi presso il Fyrisvellir, una piana paludosa a sud di Gamla Uppsala.\nOgni nove anni, durante il mese di febbraio, avveniva un sacrificio rituale, in cui 9 esseri viventi di sesso maschile venivano appesi ai rami del bosco sacro presso il tempio. Si trattava di un rito, della durata di nove giorni, che coinvolgeva l'intera popolazione svedese, e i cristiani presenti all'epoca sul territorio dovevano pagare un tributo per non dover prendere parte alle cerimonie. L'importanza deputata a questi sacrifici rituali dalla popolazione vichinga \u00e8 testimoniata dal fatto che ogni singolo albero nel bosco circostante era considerato sacro e depositario di enormi poteri.\nNel tempio venivano anche incoronati i monarchi svedesi, il cui ruolo di prestigio non li metteva al sicuro dalla possibilit\u00e0 di diventare a loro volta vittime sacrificali. Si ha infatti notizia di due re (D\u00f3maldi e \u00d3l\u00e1fr Tr\u00e9telgja) deposti e sacrificati dal popolo in periodi di grave difficolt\u00e0.\nAll'ingresso della chiesa costruita sul terreno del tempio pagano, vi \u00e8 una sezione di quercia risalente al X secolo, il cui uso originario si suppone risalire alle popolazioni pagane della zona che la utilizzavano per lo svolgimenti di sacrifici.\nDocumentazione archeologica.\nNel 1926, l'archeologa svedese Sune Lindqvist condusse delle indagini a Gamla Uppsala, la quale portarono alla scoperta di alcune buche di palo sotto la chiesa di Gamla Uppsala. Queste buche di palo, possiamo associarle ai rettangoli concentrici, successivamente varie prove sulla ricostruzione del tempio si sono basate su questa scoperta. Nel 2005, Neil Price e Magnus Alkarp sono stati i primi ad essere contrari all'interpretazione del 1926, essi dichiarano che: \"Nonostante questa interpretazione si trovi ancora oggi nei libri scolastici, questa conclusione \u00e8 chiaramente errata in quanto le buche di palo, possono essere mostrate stratigraficamente appartenenti a diverse fasi di costruzione.\nTramite l'ausilio del georadar e di altri metodi geofisici, Price e Alkarp hanno scoperto dei resti di quella che hanno interpretato come una costruzione in legno situata direttamente sotto il transetto settentrionale della cattedrale medievale, inoltre sono stati ritrovati anche due reperti, uno appartenente ad un edificio costruito durante l'et\u00e0 del Bronzo, mentre il secondo \u00e8 probabilmente una sala dell'idromele, costruita durante l'Epoca vichinga.\nNel 1997 Orchard disse riguardo agli scavi archeologici che: \"Non sono riusciti a rivelare niente sul tempio\", solamente tre tumuli sepolcrali rivelano la vera importanza del luogo. \nNel 2013 sono stati scoperti i resti di due grandi assi di legno. Una \u00e8 lunga circa un chilometro (144 poli), mentre l'altra mezzo chilometro, ogni polo \u00e8 separato da 5/6 metri. Molto probabilmente la lunghezza della prima asse continua, ma a causa della mancanza di fondi non si pu\u00f2 sapere. L'asse pi\u00f9 corta, \u00e8 perpendicolare alla prima, presenta una rottura ad un angolo, dimostrando che se le linee delle due assi segnano un recinto, come quello di Jelling in Danimarca, l'area dichiarata sarebbe gigantesca e di gran lunga la pi\u00f9 ampia a nord delle Alpi in questo momento. Le due assi, in origine erano molto lunghe e si stima che abbiano avuto una lunghezza minima di 7 metri."}
{"id": "152275", "revid": "640277", "url": "https://it.wikipedia.org/wiki?curid=152275", "title": "Darwin (ESA)", "text": "Darwin \u00e8 stata una proposta di missione spaziale dell'Agenzia Spaziale Europea. L'obiettivo della missione era la ricerca di pianeti simili alla Terra orbitanti in stelle vicine e l'individuazione di eventuali segni di vita. Lo sviluppo della missione Darwin \u00e8 terminato nel 2007 prima del suo completamento e senza ulteriori studi programmati.\nStoria.\nIl progetto prevedeva la realizzazione di 6 telescopi spaziali di di diametro disposti in formazione. In aggiunta erano previsti due elementi addizionali, uno combinante le luci provenienti dai sei telescopi ed un altro che provvedeva a comunicare con la Terra. Sebbene lo strumento sia stato progettato per la ricerca di pianeti extrasolari, lo strumento poteva avere un utilizzo pi\u00f9 generale, essendo in grado di generare immagini con una risoluzione molto alta (dell'ordine del milliarcosecondo nell'infrarosso), studiando nel dettaglio molti fenomeni astrofisici.\nLa ricerca dei pianeti sarebbe avvenuta in configurazione interferometrica. In questa modalit\u00e0 la fase della luce proveniente dai telescopi viene alterata in modo che quando le varie luci si incontrano nell'elemento centrale siano soggette ad interferenza distruttiva, cancellandosi a vicenda. La luce proveniente dal pianeta non viene invece cancellata, dato che il pianeta si trova in una posizione leggermente sfasata rispetto alla stella. Questo permette di discriminare la debole luce dei pianeti nonostante la preponderante luce proveniente dalla stella centrale.\nIn base ad uno studio del 2002, l'individuazione di un pianeta simile alla Terra con Darwin avrebbe richiesto 10 ore di osservazioni distribuite su parecchi mesi. Una volta individuato un pianeta sarebbero stati effettuati molti studi sul suo spettro per determinarne l'atmosfera risalendo in seguito alla composizione chimica dell'atmosfera e ad eventuali tracce che evidenzino una possibile forma di vita (\"biosegnature\").\nIl progetto Darwin, concettualmente e per obiettivi era molto simile alla missione Terrestrial Planet Finder della NASA. A causa dei costi elevati e della complessit\u00e0 tecnologica, anche questa missione \u00e8 stata prima ritardata ed in seguito cancellata nel 2011."}
{"id": "152279", "revid": "287204", "url": "https://it.wikipedia.org/wiki?curid=152279", "title": "Il cuore nero di Paris Trout", "text": "Il cuore nero di Paris Trout \u00e8 un romanzo dello scrittore statunitense Pete Dexter che, come dice in una sua critica lo scrittore William Styron, \"viene da un autore che ha saputo catturare l'essenza dell'America profonda con una fedelt\u00e0 ai dettagli e un orecchio per i dialoghi che non si vedeva dalle opere di Flannery O'Connor\".Al libro \u00e8 stato assegnato il National Book Award e da esso \u00e8 stato tratto nel 1991 il film \"Il cuore nero di Paris Trout\" con Dennis Hopper.\u00c8 stato stampato nella collana Il Giallo Mondadori con il numero 2546, il 16 novembre 1997.\nTrama.\nNella piccola cittadina di Cotton Point, dove vivono bianchi e neri, abita un rispettabile commerciante di nome Paris Trout. Egli \u00e8 bianco e conduce una vita benestante insieme alla moglie Hanna e agli occhi di tutti appare come una persona di tutto rispetto ma, per difendere quelli che ritiene i suoi diritti, va a casa di un uomo nero per ucciderlo, ma non trovandolo, spara senza scrupoli a una ragazzina nera di nome Rosie Sayers che la madre del ragazzo ha accolto in casa.Gli abitanti della citt\u00e0 rimangono scossi da questo omicidio e, con enormi sensi di colpa, iniziano a interrogarsi intimamente per scoprire nel proprio \"cuore nero\".Ad essere spaventata e ferita pi\u00f9 di tutti \u00e8 la moglie Hanna che ha sempre creduto e servito fedelmente il marito e che ora osserva attonita la degenerazione di quell'uomo che le era vissuto accanto e che lei, in fondo, non conosceva affatto.\nParis Trout dovr\u00e0 subire un processo ed essere giudicato per il suo crimine e tutti, dal giudice, all'avvocato, alla giuria, agli occhi di ogni abitante di una qualunque citt\u00e0 del Sud degli Stati Uniti, scopriranno che il mondo di Trout, come quello di molti di loro, \u00e8 un mondo fatto di violenza, di sopraffazioni e di illegalit\u00e0 e che sembra essere l'unico mondo che esista veramente. Trovato colpevole, ma al tempo stesso lasciato libero, in quanto bianco, si trova disperatamente solo dato che nessuno dei suoi, ormai, ex amici vuole pi\u00f9 avere a che fare con lui. Ridotto alla disperazione uccide l'amante della moglie e poi si suicida.\nNel cimitero cittadino viene innalzata una lapide per l'uomo ucciso da Trout, ma per questi viene semplicemente scavata una buca e viene seppellito senza lapide.\nAnalisi.\nIl successo del romanzo di Dexter sta, come \u00e8 stato scritto sul The Washington Post Book World \"nel ricordare a tutti noi - con assoluta lucidit\u00e0 e pungente franchezza - fino a che punto siamo capaci di negare il razzismo che portiamo nell'anima per convincerci che siamo innocenti\"."}
{"id": "152282", "revid": "1543377", "url": "https://it.wikipedia.org/wiki?curid=152282", "title": "Erpetologia", "text": "L'erpetologia (dal greco \"herpein\" che significa \"strisciare\") \u00e8 una branca della zoologia che studia i rettili e gli anfibi. Questa scienza si occupa di entrambi i gruppi zoologici, sebbene dal 1859 siano state ammesse due branche specialistiche per ciascuno di questi (erpetologia per i rettili e batracologia per gli anfibi), poich\u00e9 si \u00e8 smesso di considerare queste due classi come un unico taxon."}
{"id": "152283", "revid": "1543377", "url": "https://it.wikipedia.org/wiki?curid=152283", "title": "Oncocercosi", "text": "L'oncocercosi (detta anche cecit\u00e0 fluviale o oncocerchiasi) \u00e8 una malattia infettiva causata dall'infestazione da parte di un nematode filariforme: \"Onchocerca volvulus\". Secondo l'OMS (2007) tale malattia ha reso cieche oltre tre milioni di persone nel mondo, anche se le campagne per debellarla hanno dato buoni frutti; comunque, tuttora \u00e8 considerata la seconda causa di cecit\u00e0 tra le patologie di natura infettiva (dopo il tracoma). Si sospetta che ci sia un collegamento tra l'infestazione di questi parassiti e una nuova malattia dalle cause certe ancora sconosciute, la \"nodding disease\".\nCiclo vitale.\nIl parassita \"Onchocerca volvulus\" viene trasmesso attraverso la puntura di un Simuliidae (un piccolo moscerino ematofago) appartenente al genere \"Simulium\" (in Africa sembra prevalere \"Simulium damnosum\", in America centrale \"Simulium ochraceum\" e in Venezuela \"Simulium metallicum\") le cui larve sono in grado di svilupparsi solamente in acqua corrente e ci\u00f2 spiega perch\u00e9 la malattia \u00e8 diffusa lungo le aree fluviali. Durante il pasto di sangue il vettore rilascia nel circolo ematico le larve infestanti del parassita. Esse migrano nel tessuto sottocutaneo (o nei gangli linfatici) dove maturano (in 1-3 mesi) incistandosi e formando dei noduli fibrosi. Allo stadio adulto i vermi sono molto lunghi e sottili (30\u00a0mm per 0,13\u00a0mm i maschi fino a 50\u00a0mm per 0,35\u00a0mm le femmine). I vermi possono formare nuovi noduli oppure possono inserirsi in noduli gi\u00e0 presenti. Si ritiene, inoltre, che i vermi pi\u00f9 piccoli possano passare da un nodulo all'altro. Una volta che la femmina \u00e8 divenuta matura le uova che contiene si sviluppano e formano delle microfilarie (lunghe circa 0,2-0,3\u00a0mm) che vengono rilasciate una alla volta e che possono sopravvivere sino a una trentina di mesi. Si ritiene che una femmina possa rilasciare 1000 microfilarie al giorno.Le microfilarie migrano nella cute o nei tessuti sottocutanei ove rimangono in attesa di una nuova puntura da parte dell'insetto vettore che in tal modo s'infetta a sua volta.All'interno del vettore le microfilarie maturano a livello dei muscoli toracici e in 6-7 giorni raggiungono lo stadio infettante, pronte per essere inoculate in un nuovo ospite definitivo.Si ritiene che siano necessari da 7 mesi a 3 anni per raggiungere un numero di microfilarie sufficiente per scatenare la sintomatologia.\nEpidemiologia.\nCome affermato precedentemente le larve delle mosche nere del genere Similium maturano lungo i corsi d'acqua o i ruscelli di zone collinari o montane e fino al 30% degli adulti risultava parassitato prima dell'inizio dei piani di controllo.La quota di persone interessate dalla malattia, nonostante l'adozione di piani specifici, \u00e8 alta con circa 17,7 milioni di infestati e con un'incidenza di circa 40\u00a0000 casi all'anno. La malattia \u00e8 presente soprattutto in Africa, in 28 paesi, sia in zone forestali che della savana, e in sei nazioni dell'America Latina e nello Yemen. Si ritiene che, di tutti gli infetti, 500\u00a0000 persone presentano un interessamento oculare e 270\u00a0000 di costoro sarebbero ciechi.L'oncocercosi presenta, inoltre, un forte impatto economico in quanto la paura della cecit\u00e0 ha spinto molte persone ad abbandonare molte zone fluviali fertili, specie nella savana dell'Africa occidentale, creando cos\u00ec un ostacolo al progresso socio economico di queste aree.L'utilizzo di appositi programmi e la possibilit\u00e0 d'un trattamento ha permesso, In Africa occidentale e in America Latina, una diminuzione dell'importanza di questa patologia anche se i miglioramenti potrebbero essere ancora pi\u00f9 incisivi se si riuscisse a coprire tutti i paesi africani.\nPatogenesi.\nLa patogenesi dell'oncocercosi \u00e8 dovuta essenzialmente alle microfilarie che sono in grado di attivare il sistema immunitario con i loro antigeni con conseguente genesi d'uno stato infiammatorio e attivazione dei fibroblasti.Nella cute, la produzione d'uno stato infiammatorio cronico determina la comparsa d'ipercheratosi, acantosi, perdita d'elasticit\u00e0 per diminuzione delle fibre d'elastina e progressiva fibrosi. Si pu\u00f2 anche avere depigmentazione cutanea e desquamazione con aree iperpigmentate (pelle a macchia di leopardo o d'elefante o di lucertola). I vermi adulti, invece, determinano una reazione fibroblastica con formazione d'una capsula fibrosa tutt'intorno e d'un nodulo sottocutaneo di dimensioni variabili da pochi millimetri ad alcuni centimetri (oncocercoma), variamente aderente ai tessuti adiacenti.Le microfilarie che si accumulano nell'occhio e che vanno in degenerazione determinano un'attivazione del sistema immunitario, con rilascio di citochine (tra cui IL-2), che determina la formazione d'una cheratite puntata. Si ritiene che possano essere coinvolti anche immunocomplessi depositati localmente e anche alcuni batteri del genere \"Wolbachia\", endosimbionti del parassita (e d'altre filarie), che vengono rilasciati dalle microfilarie degeneranti.\nAnatomia patologica.\nL'infezione da Onchocerca volvulus causa la comparsa d'una dermatite cronica pruriginosa. Oltre alle aree iper o ipopigmentate si possono alternare zone cutanee atrofiche o ipercheratosiche o fibrotiche.L'oncocercoma presenta una capsula fibrotica e un infiltrato formato da vari elementi: fibrina, neutrofili, linfociti, eosinofili e cellule giganti multinucleate.Le lesioni oculari cominciano con la cheratite puntata e con la formazione di piccole aree corneali opache \u201ca fiocco di neve\u201d dovute alle microfilarie in degenerazione attorno alle quali si trova un infiltrato eosinofilo. Ad esso segue, poi, la formazione d'una cheratite sclerosante che, partendo dal margine della sclera, comincia a opacizzare la cornea.Le microfilarie che si trovano nella camera anteriore dell'occhio determinano la formazione d'iridociclite e glaucoma. Nella camera posteriore, anche in assenza di microfilarie, si pu\u00f2 avere un coinvolgimento della corioide e della retina (corioretinite), con formazione d'aree atrofiche e iperpigmentate dell'epitelio retinico, e del nervo ottico con conseguente atrofia e perdita della vista.\nManifestazioni cliniche.\nLa manifestazione pi\u00f9 comune dell'infestazione da Oncocerca volvulus \u00e8 la comparsa di prurito cutaneo che pu\u00f2 anche essere particolarmente intenso e la sua gravit\u00e0 non sembra correlare con la quantit\u00e0 di microfilarie presenti. L'infestazione cronica determina atrofia e perdita d'elasticit\u00e0 cutanea con progressivo raggrinzimento cui seguono formazioni di pieghe pendule e aree di ipo o iperpigmentazione. Pu\u00f2 anche comparire una dermatite di tipo eczematoide con esantemi e con formazione d'aree ipercheratosiche, ittiosi e depigmentazione spesso presenti alle estremit\u00e0 inferiori ma possono anche essere diffuse.\nI noduli sottocutanei dovuti ai vermi adulti (oncocercomi) tendono a presentarsi, nei paesi africani, nella regione sacrococcigea, della cresta anteriore laterale e del trocantere femorale mentre in America Latina si ritrovano per lo pi\u00f9 a livello delle spalle, del collo e del capo. Come affermato precedentemente, sono di dimensioni variabili e non sono dolenti. Si ritiene che per ogni nodulo palpabile ve ne siano almeno quattro che non lo sono.\nL'interessamento oculare costituisce la complicanza pi\u00f9 seria dell'oncocercosi e tende a interessare gli individui con un grado d'infestazione medio-massivo. Generalmente la manifestazione pi\u00f9 comune \u00e8 una congiuntivite con presenza di fotofobia. La cheratite puntata tende a scomparire senza sequele.Nell'1% dei casi di contagio in aree forestali e nel 5% di quelli in zone della savana compare una cheratite sclerosante che pu\u00f2 determinare danni permanenti alla funzione visiva. In Africa nel 5% dei casi si ha comparsa d'iridociclite e d'uveite anteriore mentre in America Latina l'interessamento del segmento anteriore pu\u00f2 provocare una deformit\u00e0 oculare e comparsa di glaucoma.L'interessamento della retina e del nervo ottico pu\u00f2 portare a una riduzione del campo visivo fino alla cecit\u00e0.\nSi pu\u00f2 anche avere una linfoadenopatia di grado moderato-lieve che pu\u00f2 presentarsi soprattutto a livello inguinale e femorale. L'arto interessato pu\u00f2 inoltre presentare edema e dermatite con possibilit\u00e0 d'ernia o rilasciamento cutaneo con formazione d'un inguine pendente piuttosto caratteristico.\nIndividui con un'infestazione massiva possono andare incontro a cachessia con perdita sia del tessuto adiposo che muscolare.\nDiagnosi.\nLa diagnosi si basa soprattutto sull'identificazione del nematode adulto o delle microfilarie.\nLa forma adulta pu\u00f2 essere ritrovata attraverso un'asportazione chirurgica dei noduli sottocutanei cui segue un esame istologico standard o dopo una digestione tramite collagenasi.\nLe microfilarie, invece, vengono evidenziate attraverso piccole biopsie cutanee, condotte fino al livello delle papille dermiche, in vicinanza dei noduli sottocutanei, non contaminate da sangue. Si eseguono circa 6 biopsie che vengono condotte a livello scapolare, gluteo, deltoideo o del polpaccio. I tessuti bioptici vengono poi posti su vetrini o piastre su cui viene aggiunta soluzione fisiologica. Ci\u00f2 stimola le microfilarie a uscire e 2-4 ore si possono trovare nel liquido dove, a un ingrandimento di 20x, possono venir contate. La conta \u00e8 utile anche per la prognosi in quanto si \u00e8 visto che un numero di microfilarie superiore a 100 per mg di cute \u00e8 indice d'alto rischio di complicanze. I campioni negativi devono venir rivalutati periodicamente fino a 24 ore dall'incubazione.\nLe microfilarie si possono trovare anche nella camera anteriore dell'occhio e nella cornea e possono essere evidenziate, previo massaggio oculare digitale, con una lampada a fessura all'ingradimento di 16-25%.\nIn condizioni d'elevata infestazione le microfilarie si possono trovare anche nelle urine e nel liquido cefalorachidiano.Esistono anche test sierologici che utilizzano, tramite metodica ELISA, antigeni ricombinanti che riconoscono anticorpi contro differenti antigeni d\"Onchocerca volvulus\". Si ritiene che questa metodica presenti una sensibilit\u00e0 del 70-87% e una specificit\u00e0 del 96-100%. nLa massima sensibilit\u00e0 viene raggiunta tramite l'utilizzo d'una reazione a catena della polimerasi (PCR) eseguita sui campioni bioptici ma l'elevato costo della metodica ne limita l'utilizzo specie nei paesi in via di sviluppo.\nUn ruolo minore nella diagnostica lo riveste la reazione cutanea di Mazzotti, ottenuta mettendo a contatto la cute con crema con 10% di dietilcarbamazina. La sensibilit\u00e0, per\u00f2, non \u00e8 altissima e varia tra il 30 e l'80%. La somministrazione di 50\u00a0mg di dietilcarbamazina pu\u00f2 provocare una reazione di Mazzotti diffusa con comparsa di prurito, linfoadenite, esantema e febbre; tale sistema, comunque, non \u00e8 pi\u00f9 in uso per la scarsa sensibilit\u00e0 e per gli effetti collaterali severi che si possono verificare in persone con un'infestazione elevata.\nTrattamento.\nAttualmente il trattamento viene utilizzato per prevenire le complicanze, specie oculari, e per ridurre la sintomatologia. Ci\u00f2 viene ottenuto tramite l'uso di composti in grado di uccidere le microfilarie: la dietilcarbamazina e l'ivermectina.\nLa dietilcarbamazina non viene pi\u00f9 utilizzata a causa degli effetti collaterali che pu\u00f2 dare ed \u00e8 stata sostituita dell'ivermectina.\nL'ivermectina, un lattone semisintetico macrociclico, \u00e8 al momento il farmaco di scelta nella terapia e viene utilizzato a un dosaggio di 150\u00a0\u00b5g/kg una sola volta ogni sei mesi. Sebbene sia in grado di uccidere le microfilarie, non \u00e8 in grado di eliminare gli adulti per cui il trattamento va ripetuto ogni sei mesi per oltre 10 anni (che \u00e8 in genere la durata di vita dei nematodi adulti). Il farmaco tende a dare effetti collaterali lievi anche se nell'1-10% dei casi possono comparire: edema e/o rash maculopapuloso. Il farmaco \u00e8 controindicato in gravidanza, durante l'allattamento, in bambini d'et\u00e0 inferiore ai 5 anni e in situazioni d'alterazione del sistema nervoso centrale (tipo meningite) che possono aumentare il passaggio del farmaco al suo interno.Si pu\u00f2 tentare l'eliminazione degli oncocercomi per via chirurgica ma tale processo risulta essere difficilmente applicabile su larga scala. Si consiglia, comunque, di eliminare quelli presenti a livello del collo o del capo che si ritiene possano essere maggiormente connessi con le complicanze oculari.Un composto in grado di uccidere gli adulti \u00e8 la suramina ma essa non viene pi\u00f9 utilizzata nell'oncocercosi per via della sua elevata tossicit\u00e0.Si pu\u00f2, invece, tentare la sterilizzazione delle femmine tramite l'utilizzo d'un antibiotico della classe delle tetracicline: la doxiciclina. Essa \u00e8 in grado di uccidere i batteri endosimbionti del genere \"Wolfbachia\" che sembrano avere un ruolo nell'embriogenesi delle filarie. In questo modo le femmine non riescono pi\u00f9 a produrre microfilarie.\nPrevenzione.\nAl momento la prevenzione dell'oncocercosi, in assenza di farmaci utilizzabili per la profilassi, consiste nella lotta al vettore, tramite l'utilizzo d'insetticidi, e delle sue larve. A ci\u00f2 si aggiunge il trattamento con ivermectina delle comunit\u00e0 residenti in aree ad alto rischio sia per diminuire la morbidit\u00e0 della malattia sia per bloccare il ciclo vitale dei parassiti.\nSono stati elaborati diversi programmi mirati alla prevenzione dell'infestaziona da Onchocerca volvulus.\nNel 1974 venne lanciato il programma OCP (Onchocerciasis Control Program) dall'Organizzazione Mondiale della Sanit\u00e0 in collaborazione con tre agenzie dell'Organizzazione delle Nazioni Unite (ONU): la Banca Mondiale, la FAO e il Programma mondiale delle Nazioni Unite per lo Sviluppo. Il progetto coinvolse circa 30 milioni di persone in 11 nazioni (Benin, Burkina Faso, Costa d'Avorio, Ghana, Guinea Bissau, Guinea, Mali, Niger, Senegal, Sierra Leone e Togo). All'inizio esso venne portato avanti tramite l'utilizzo d'insetticidi spruzzati da elicotteri volti a uccidere le larve ma nel 1987 si inizi\u00f2 a usare, da sola o in parallelo, anche l'ivermectina. Il programma riusc\u00ec a eliminare la trasmissione della malattia in tutti i paesi coinvolti, tranne in Sierra Leone a causa della guerra civile, e venne chiuso nel dicembre del 2002.\nL'OPAC (African Program for Onchcerciasis Control) venne lanciato nel 1995 da varie organizzazioni non governative per lo sviluppo per far pervenire il trattamento con ivermectina nei paesi che non ne avevano beneficiato negli anni precedenti. Il programma coinvolge 19 paesi, diverse organizzazioni non governative, il settore privato (Merck &amp; co.), vari paesi donatori e agenzie ONU. Le nazioni coinvolte sono: l'Angola, il Burundi, il Camerun, la Repubblica Centrafricana, il Ciad, la Repubblica del Congo, la Repubblica Democratica del Congo, l'Etiopia, la Guinea Equatoriale, il Gabon, il Kenya, la Liberia, il Malawi, il Mozambico, la Nigeria, il Ruanda, il Sudan, la Tanzania e l'Uganda. Fino al 2003 sono state trattati 34 milioni di persone in 16 paesi. Il fine ultimo del programma \u00e8 il trattamento di 90 milioni di persone nei 19 paesi.\nL'OEPA (Onchocerciasis Elimination Program for the Americas) \u00e8 un'iniziativa regionale volta a ridurre la morbidit\u00e0 e la trasmissione dell'infestazione da Onchocerca volvulus in sei paesi dell'America Latina: Brasile, Colombia, Ecuador, Guatemala, Messico e Venezuela. Il progetto coinvolge, oltre alle sei nazioni, anche alcune organizzazioni non governative, la Merck &amp; co., la PAHO (Pan American Health Organisation) e i CDC (Center for Disease Control and Prevention). Il programma si prefigge il trattamento di massa tramite ivermectina. Nel 2002 sono stati effettuati 749182 trattamenti e in quasi tutti i paesi la copertura minima \u00e8 stata dell'85%, tranne in Venezuela dove \u00e8 stata del 65%."}
{"id": "152288", "revid": "663330", "url": "https://it.wikipedia.org/wiki?curid=152288", "title": "Kristin Davis", "text": "Nota principalmente per il ruolo di Charlotte York nella serie cult HBO \"Sex and the City\" (1998-2004), per la quale si \u00e8 aggiudicata due Screen Actors Guild Awards e una candidatura al Premio Emmy e ai Golden Globe. Ha ripreso il medesimo ruolo nei film \"Sex and the City\" (2008) e \"Sex and the City 2\" (2010).\nBiografia.\nFiglia unica nata in una famiglia benestante (il padre era professore di psicologia), i suoi genitori divorziano quando lei ha tre anni. Cresciuta con la madre e il patrigno, nel 1982 ottiene il diploma e l'anno successivo si trasferisce nel New Jersey a causa di una promozione del padre, dove si laurea alla Rutgers University in teatro classico. \nAttrice occasionale e inizialmente part-time, fa il suo esordio al cinema nel 1987 con l'horror \"Doom Asylum\". Nel 1991 lavora per il film televisivo \"N.Y.P.D. Mounted\", ma nemmeno la partecipazione alla celebre serie tv \"General Hospital\" nello stesso anno la convince a diventare un'interprete professionista. Nel 1995 si trasferisce a New York insieme a un amico, aprendo con lui un centro yoga che ha scarso successo: le difficolt\u00e0 economiche la costringono a recitare per guadagnarsi da vivere.\nDal 1995 al 1996 ha un ruolo nel telefilm \"Melrose Place\", mentre nel 1998 (dopo qualche altra esperienza minore nel mondo dello spettacolo) viene scelta dal canale televisivo Home Box Office per interpretare il ruolo di Charlotte York nella famosa serie \"Sex and the City\", in cui si mette in luce grazie alle sue buone doti di attrice. Nonostante la nomina, da parte del network catodico VH1, come \"grande icona culturale pop\" l'eccessiva caratterizzazione con il personaggio di Charlotte rende difficile la definitiva affermazione sul piccolo e sul grande schermo.\nAppare in alcuni camei nelle serie televisive \"Friends\" e \"Will &amp; Grace\" e fa un'apparizione in un episodio de \"La signora del West\". Dopo una serie di rappresentazioni teatrali e cinematografiche (non arrivate in Italia) ha un ruolo di protagonista accanto a Gina Torres nell'episodio pilota di \"Soccer Moms\" una serie che per\u00f2 non ha seguito.\nFa parte del cast del film \"Sex and the City\" (2008) e del seguito \"Sex and the City 2\" (2010).\nNel 2009 recita nella commedia \"L'isola delle coppie\", accanto a Vince Vaughn e Malin \u00c5kerman.\nPrecedentemente fidanzata con l'attore Alec Baldwin, ha adottato nel 2011 una bambina di nome Gemma Rose; alla famiglia si \u00e8 aggiunto poi un fratellino, sempre adottato e di colore. La Davis \u00e8 molto sensibile al problema del razzismo e ne ha parlato in diverse interviste, si dedica regolarmente al volontariato e ha partecipato a diverse missioni in Africa. \nNel 2004 \u00e8 stata candidata come migliore attrice non protagonista in una serie, miniserie o film per la TV per Sex and the City.\nNel 2020 viene confermata un'ultima stagione reunion di \"Sex and the City\" prodotta da HBO Max, che vedr\u00e0 la partecipazione della Davis, con le colleghe Sarah Jessica Parker e Cynthia Nixon, ma non di Kim Cattral, che ha rifiutato l'offerta a causa di una disputa con la Parker.\nDoppiatrici italiane.\nNelle versioni in italiano delle opere in cui ha recitato, Kristin Davis \u00e8 stata doppiata da:"}
{"id": "152291", "revid": "287204", "url": "https://it.wikipedia.org/wiki?curid=152291", "title": "La pianista (romanzo)", "text": "La pianista \u00e8 un romanzo della scrittrice austriaca Elfriede Jelinek che ha vinto il premio Nobel per la Letteratura nel 2004.\nDal romanzo \u00e8 stato tratto dal regista Michael Haneke il film omonimo interpretato da Isabel Huppert e Annie Girardot che venne premiato nel 2001 al Festival del Cinema di Cannes.\nTrama.\nErika Kohut \u00e8 un'insegnante quarantenne di pianoforte che vive con la madre un rapporto tormentato. \u00c8 sorvegliata continuamente, frenata nei suoi entusiasmi, schiavizzata e si conforta comprando abiti costosi che appende nell'armadio senza poterli indossare. Erika, per ricercare la sua identit\u00e0 sessuale, con un senso di autolesionismo e voyeurismo, prima di tornare a casa dove l'attende la tirannica madre, si reca negli squallidi \"peep-show\" della periferia di Vienna, nei cinema a luci rosse o tra le siepi del Prater. Il tentativo di Erika di legarsi con il suo allievo Walter Klemmer finir\u00e0 in una \"catastrofe sadomasochista\" ed Erika, ferita e vinta, ritorner\u00e0 a casa:\nIl linguaggio che usa l'autrice \u00e8 tagliente e impietoso e la scrittura si avvale di similitudini, di metafore vorticose e di giri di parole. Ella non risparmia nessuno, n\u00e9 l'amore materno, n\u00e9 il genere pornografico, n\u00e9 i miti musical - culturali di Vienna, n\u00e9 le ipocrisie del mondo borghese in cui vive, istruito e stupido."}
{"id": "152292", "revid": "72396", "url": "https://it.wikipedia.org/wiki?curid=152292", "title": "Andrea Doria", "text": "Biografia.\nGiovinezza.\nAndrea Doria nacque ad Oneglia nel 1466 da Ceva Doria, consignore di Oneglia ed esponente dell'antica famiglia genovese dei Doria di Oneglia, e Caracosa Doria dei Doria di Dolceacqua. Suo padre si trov\u00f2 a un certo punto costretto a vendere i suoi titoli feudali, ed entrambi i genitori morirono relativamente giovani lasciando Andrea orfano a diciassette anni. A quei tempi, un giovane nobile che voleva migliorare la sua condizione poteva intraprendere due strade: il mestiere delle armi o la carriera ecclesiastica. Andrea scelse di diventare un soldato.\nCarriera militare.\nSi rec\u00f2 quindi nel 1485 a Roma, citt\u00e0 in cui il cugino Nicol\u00f2 Doria, suo lontano parente e congiunto a sua volta di papa Innocenzo VIII (il genovese Giovanni Battista Cybo), comandava la guardia del papa. Grazie alla parentela ottenne un posto da ufficiale, svolgendo il suo servizio fino alla morte di Innocenzo, avvenuta nel 1492.Inizi\u00f2 quindi una vera e propria carriera da soldato di ventura, a servizio dei Montefeltro, degli Aragonesi e di Giovanni della Rovere, signore di Senigallia, nipote di Sisto IV e fratello del futuro papa Giulio II.\nNel 1503 ottenne il comando delle truppe genovesi che stavano sedando una rivolta in Corsica. Dopo una lunga campagna, riusc\u00ec a sconfiggere i rivoltosi ed a catturarne il capo, Ranuccio della Rocca.\nPresa della Briglia.\nA consacrare definitivamente anche a Genova l'immagine del condottiero ormai quasi cinquantenne fu l'episodio della fortezza Briglia (1514). All'epoca, Genova era sotto il controllo dei francesi, i quali mantenevano in citt\u00e0 due guarnigioni, a Castelletto e alla Briglia, una fortezza fatta costruire dal re Luigi XII di Francia. Ubicata sullo stesso colle dove sorgeva la torre del faro, la Briglia dominava il porto, tenendolo sotto il tiro dei suoi cannoni.\nDopo la battaglia di Ravenna (1512), a Genova si afferm\u00f2 il partito antifrancese guidato da Giano Fregoso. I francesi inviarono alla Briglia, che bloccava il traffico portuale, un vascello da guerra per rifornirla di vettovaglie. Doria, nominato comandante del porto e della flotta, guid\u00f2 personalmente un'azione che si concluse con la presa del vascello.\nI francesi rientrarono a Genova, ripristinando il controllo sulla Briglia, mentre Doria e la flotta ripararono a La Spezia. Le fortune francesi declinarono nuovamente poco dopo, con la sconfitta di Novara (1513) ad opera degli svizzeri, alleati del Papa. Andrea Doria ritorn\u00f2 cos\u00ec a Genova, aiutando Ottaviano Fregoso ad insediarsi come nuovo Doge e distruggendo definitivamente la Briglia nel 1514.\nSul mare.\nSi \u00e8 dunque visto che Andrea Doria divent\u00f2 marinaio piuttosto tardi, oltre i quarant'anni. Si adatt\u00f2 benissimo: riconfermato a capo della flotta, inizi\u00f2 nel 1513 con due galee di sua propriet\u00e0 a pattugliare il mar Ligure ed il Tirreno, contro i corsari barbareschi che costituivano una seria minaccia per la navigazione e le coste. Colse il successo pi\u00f9 clamoroso all'isola di Pianosa, dove, assieme al cugino Filippino Doria, distrusse la flotta del corsaro Godoli; nel 1519 cattur\u00f2 il corsaro Gad Al\u00ec.\nIntanto la situazione italiana era nuovamente mutata. A Marignano (oggi Melegnano) i francesi del nuovo re Francesco I sconfissero gli svizzeri (1515). Ottaviano Fregoso accett\u00f2 allora di consegnare Genova a Francesco, che lo nomin\u00f2 governatore della citt\u00e0. Il mutamento istituzionale lasci\u00f2 Andrea Doria al comando della flotta, a combattere contro i corsari.\nGuerre contro l'Impero.\nFrancesco I non doveva essere l'unico protagonista di quell'inizio secolo. Il secondo fu Carlo V. Era questi il figlio di Filippo I d'Asburgo, duca di Borgogna e signore dei Paesi Bassi, e Giovanna di Castiglia, detta la Pazza, figlia dei Re cattolici e regina di Castiglia.\nCarlo, nato nel 1500, alla morte del padre (1506) eredit\u00f2 i domini borgognoni dei Paesi Bassi e della Franca Contea (il ducato di Borgogna vero e proprio era ormai saldamente rientrato in possesso della corona francese). Alla morte del nonno materno, Ferdinando II di Aragona (1516), eredit\u00f2 i regni d'Aragona, Sardegna, Napoli e Sicilia, e anche, in rappresentanza della madre - che, come indica l'infelice nome con cui \u00e8 passata alla Storia, era caduta vittima di una grave malattia mentale alla morte del marito - divenne governatore della Castiglia.\nAlla morte del nonno paterno, l'imperatore Massimiliano I (1519), Carlo eredit\u00f2 i suoi domini austriaci e, grazie all'appoggio finanziario dei Fugger, riusc\u00ec a farsi eleggere Imperatore, battendo gli altri candidati, tra cui Francesco I.\nA diciannove anni, dunque, Carlo era diventato il sovrano pi\u00f9 importante d'Europa; tuttavia, il complesso territoriale che governava era sparso su tutto il continente, unito solo dalla sua persona, essendo privo di cultura, tradizioni e storia comuni, e con il Regno di Francia proprio nel mezzo: cominci\u00f2 cos\u00ec la contesa tra Carlo e Francesco per il predominio sul continente.\nNel 1522, alla Bicocca, gli imperiali sconfissero i francesi e, di conseguenza, di l\u00ec a poco le truppe spagnole di Prospero Colonna conquistarono Genova e la misero al sacco.\nAl servizio di Francesco I.\nDoria e la sua flotta riuscirono, ancora una volta, a prendere il mare prima che arrivassero i nemici. Trovato rifugio nella roccaforte dei Grimaldi a Monaco, l'ammiraglio inizi\u00f2 a compiere una serie di colpi di mano contro le coste occupate dagli spagnoli, passando da un successo all'altro e riuscendo pure ad evitare che Marsiglia, accerchiata dagli imperiali, si arrendesse.\nLe vittorie di Doria furono inutili. Nel 1525 Francesco I perse la cruciale battaglia di Pavia, fu catturato e trasportato a Madrid.\nAl comando della flotta pontificia.\nDoria, in disaccordo con il ministro Montmorency, che governava la Francia in assenza del re prigioniero, decise di cambiare committente. Stipul\u00f2 cos\u00ec un contratto con il nuovo papa Clemente VII, per comandare le navi pontificie.\nDoria aveva trasferito sul mare il principio delle compagnie di ventura e si era creato una flotta, che metteva a disposizione del miglior offerente. Clemente VII progettava di cacciare spagnoli ed imperiali dall'Italia. La Lega di Cognac, da lui appositamente promossa assieme agli altri stati italiani ed a Francesco I, appena tornato dalla cattivit\u00e0, disponeva di due tra i migliori condottieri del tempo, Doria e Giovanni delle Bande Nere, ma fin\u00ec in tragedia. Giovanni delle Bande Nere mor\u00ec a causa delle ferite riportate in battaglia e i Lanzichenecchi, comandati da Georg von Frundsberg e da Carlo di Borbone, piombarono sulla Citt\u00e0 Eterna.\nFrundsberg era caduto malato ed era stato costretto a rientrare in Germania (dove sarebbe morto il 20 agosto 1528) e Carlo di Borbone era stato ucciso nel corso dei combattimenti. Le truppe imperiali, prive di comandanti ed in arretrato con le paghe, conquistata la citt\u00e0 il 6 maggio 1527, la misero al sacco. La soldataglia imperiale, a cui si erano aggiunti i partigiani dalla famiglia Colonna, lasci\u00f2 Roma solo nel febbraio 1528, dopo aver compiuto innumerevoli violenze.\nL'invasione dei Lanzichenecchi ed il conseguente scempio posero termine alle ambizioni del papa, che era riuscito, all'ultimo momento, a rifugiarsi in Castel Sant'Angelo. La Lega di Cognac era stata caratterizzata dalle continue indecisioni del papa e dai dissapori fra gli alleati. Secondo i piani, la flotta della Lega, comandata da Doria, avrebbe dovuto conquistare Genova, ma il proposito svan\u00ec, nonostante l'occupazione di Portofino, Savona e La Spezia e malgrado la vittoria riportata contro una ben pi\u00f9 consistente flotta spagnola nelle acque della Corsica. La tragedia di Roma colse le navi dell'ammiraglio genovese ancorate ad Ostia e tutti i suoi tentativi per portare soccorso alla citt\u00e0 fallirono.\nI successi navali di Andrea Doria erano stati, dunque, nuovamente frustrati dalle vittorie terrestri degli eserciti nemici.\nRitorno a Genova ed alleanza con Carlo V.\nAlla scadenza del contratto con Clemente VII, Doria ritorn\u00f2 al servizio di Francesco I. Comandante della flotta francese nel Mediterraneo ed appoggiato dalle truppe di Francesco, riusc\u00ec finalmente a liberare Genova dagli spagnoli.\nCrisi dell'alleanza con Francesco I.\nFrancesco I progett\u00f2 allora di cacciare gli spagnoli da Napoli, armando una grossa flotta al cui comando non pose Andrea, bens\u00ec un nobile francese, Fran\u00e7ois de la Rochefoucault, di cui aveva piena fiducia. Ci\u00f2 potrebbe essere il sintomo che i rapporti tra l'ammiraglio genovese ed il re di Francia avevano cominciato a deteriorarsi.\nDopo la liberazione di Genova, i problemi erano all'ordine del giorno. Innanzitutto, il re rifiutava di restituire Savona, punto su cui i genovesi non intendevano transigere.\nL'alleanza con la Francia, in realt\u00e0, era ingombrante per Genova. Essa, legandosi ad un alleato tanto potente e, per giunta, cos\u00ec vicino, rischiava di trasformarsi in un protettorato. Carlo V, al contrario, offriva diverse garanzie. Prima di tutto, i centri del suo potere erano sufficientemente distanti dalla Liguria. Si sarebbe cos\u00ec accontentato, differentemente da Francesco I, di una semplice alleanza con Genova, senza pretendere di controllare militarmente parti del suo territorio ed interferire nella sua politica interna.\nCarlo, tra l'altro, per tenere insieme e sviluppare il proprio impero, esteso sia in Europa che nelle Americhe, doveva ricorrere a due fattori, di cui i genovesi avevano grande disponibilit\u00e0: i capitali e le navi. Francesco I era a capo di un regno pi\u00f9 piccolo, ma solo continentale e ben pi\u00f9 coeso: a lui i capitali e le navi interessavano, eccome, ma, avendone meno bisogno, era disposto a pagare per essi un prezzo politico inferiore.\nAlla spedizione contro Napoli, Andrea non prese parte, adducendo la propria et\u00e0 ormai avanzata. Invi\u00f2 invece il cugino Filippino Doria che, il 20 maggio 1528 sconfisse la flotta spagnola. I tempi per il rivolgimento delle alleanze erano, in ogni caso, maturi.\nAlleanza con Carlo V.\nIl 4 luglio seguente, Andrea ordin\u00f2 alle navi comandate dal cugino di abbandonare la spedizione napoletana.\nDurante l'estate l'accordo con Carlo V venne perfezionato. In cambio dell'alleanza, l'imperatore concesse a Genova la restaurazione della Repubblica, indipendente ed integra nel suo territorio. I genovesi avrebbero goduto gli stessi privilegi dei sudditi spagnoli ed avrebbero avuto rifornimenti di grano siciliano. Dal canto suo, Doria avrebbe messo a disposizione di Carlo dodici galere, comandate da lui, al prezzo annuo di sessantamila scudi.\nDoria, per evitare reazioni da parte della guarnigione francese nel forte di Castelletto, lasci\u00f2 la citt\u00e0 con le sue navi, andando a raggiungere la flotta di Filippino nel sicuro porto della Spezia.\nPochi giorni dopo, il 9 settembre, si ripresent\u00f2 con tredici galee davanti al porto genovese, bloccandolo tra il Molo vecchio e la Lanterna e sbarc\u00f2 un contingente di uomini armati. La guarnigione francese non intervenne e segu\u00ec passivamente gli eventi. Gli armati di Doria, assieme agli alleati che li stavano attendendo, presero facilmente il controllo di Genova. Il 28 ottobre successivo la guarnigione francese in citt\u00e0 complet\u00f2 il suo ritiro.\nIl 12 settembre 1528 Andrea scese a terra e, stupendo non poche persone, rifiut\u00f2 la Signoria della citt\u00e0 che gli veniva offerta. A lui non interessavano i fasti del potere \u2014 diceva \u2014 bens\u00ec solo l'indipendenza, la concordia e la prosperit\u00e0 cittadine. Dietro a questo \"understatement\" probabilmente si celava una grande accortezza, unita ad una notevole conoscenza della politica genovese. Le principali famiglie avrebbero potuto allearsi contro un Signore, causando non pochi problemi. Doria preferiva stare in disparte, abbastanza lontano dalla politica quotidiana per non farsene assorbire e condizionare. Il tutto, naturalmente, seguitando a tenere in mano i fili del potere. Venne quindi delegata a \"XII riformatori\" la stesura di una nuova costituzione.\nNel frattempo, le truppe di Andrea e di Sinibaldo Fieschi, iniziarono a prendere il controllo del territorio genovese, a partire dalle citt\u00e0 pi\u00f9 gelose della propria autonomia. La prima fu, ovviamente, Savona, che fu conquistata il 21 ottobre 1528. I genovesi decisero di porre fine, una volta per tutte, ai tentativi autonomistici della citt\u00e0. Ne distrussero le mura, affondarono con le pietre rimosse le navi nel porto e lo resero inservibile, liberandosi cos\u00ec anche di un temuto concorrente nei traffici commerciali.\nRepubblica aristocratica.\nPoco pi\u00f9 di un mese dopo, la nuova costituzione era pronta. Con essa la citt\u00e0 assunse i caratteri di una repubblica aristocratica, cambiando anche il nome ufficiale. Non pi\u00f9 Comune, ma Repubblica di Genova. Per fare parte del governo, divenne necessario essere iscritti a un Albergo dei nobili. Gli Alberghi erano da secoli un'istituzione basilare nella vita cittadina. Riunivano i componenti di una famiglia con i propri dipendenti, che assumevano spesso anche il cognome dei principali.\nQueste istituzioni, fino ad allora esclusivamente private, ricevettero dalla costituzione del 1528 una rilevanza pubblicistica. Il loro numero fu ridotto a ventotto e, per esservi ammessi, era necessario possedere \"sei case aperte\" in Genova. Il significato della locuzione non era molto chiaro, ma i componenti degli alberghi vennero tutti ammessi al rango nobiliare.\nAlcune famiglie importanti, come i Fieschi, gli Adorno o i Fregoso, non ottennero un \"Albergo\" e i loro componenti furono distribuiti tra gli Alberghi esistenti.\nIl Doge veniva nominato per due anni ed era assistito da dodici senatori e otto procuratori. Insieme, Doge e consiglieri (rinnovabili per un quarto ogni semestre) formavano la Signoria.\nEsistevano poi un Consiglio Maggiore e uno Minore, con varie competenze legislative e amministrative.\nIl centro dello Stato era tuttavia costituito dai cinque \"sindacatori\", che controllavano l'operato delle altre cariche e decidevano in merito ai conflitti tra di loro. Andrea Doria venne nominato \"Priore perpetuo\" di questo collegio, defilato ma determinante e venne inoltre esentato a vita dal pagamento di imposte e tasse, assieme ai cugini Filippino, Tommaso e Pagano.\nPalazzo del Principe.\nCominci\u00f2 cos\u00ec l'epoca in cui Andrea, pur privo di cariche ufficiali oltre al priorato dei Sindacatori, rest\u00f2 costantemente al centro della politica genovese. Nel 1531, oltre al ricevimento del Toson d'oro, fu nominato dall'imperatore Carlo V principe di Melfi, feudo che tolse ai Caracciolo: alla sua morte subentr\u00f2 Marcantonio Del Carretto (figlio di primo letto della moglie che lui aveva adottato), i cui discendenti lo manterranno fino all'eversione della feudalit\u00e0. Il principe ebbe anche una reggia e una prestigiosa corte che gest\u00ec insieme alla consorte, che spos\u00f2 nel 1527, Peretta Usodimare, figlia di Gherardo e Teodorina Cybo, a sua volta figlia di Innocenzo VIII. I Doria, inoltre, avevano sempre fatto riferimento alla chiesa di San Matteo, che era stata la loro cappella gentilizia e luogo di sepoltura fin dalla costruzione, iniziata nel 1125. Intorno a San Matteo i Doria avevano eretto le loro dimore e stabilito la propria base di potere in citt\u00e0. Il 12 settembre 1528, proprio dalle scalinate della chiesa Andrea Doria aveva tenuto il discorso al popolo dopo la sua presa di potere e sempre in piazza San Matteo la cittadinanza gli aveva donato un palazzo che lui non volle mai abitare.\nNel 1521 Andrea aveva comprato l'area di Fassolo, vicino a Porta San Tommaso. Fu l\u00ec che edific\u00f2 la sua dimora, che ancora oggi \u00e8 detta palazzo del Principe.\nMura di Genova.\nIn vista del passaggio alla parte spagnola, per la possibilit\u00e0 di nuovi attacchi da parte della Francia, Andrea Doria patrocin\u00f2 la costruzione di una nuova cinta muraria, che fu realizzata nel terzo decennio del XVI secolo, su progettazione dell'ingegnere militare Giovanni Maria Olgiati. Questa nuova cinta muraria in realt\u00e0 ricalcava il percorso delle precedenti mura del XIV secolo, ma sostituiva le vecchie torri a pianta quadrata e le cortine con le nuove cortine dal profilo a scarpa e i bastioni triangolari.\nDi nuovo sul mare.\nLa guerra contro i turchi, nel frattempo, continuava. In assenza di grandi battaglie le flotte ottomane e cristiane compivano continue incursioni contro le coste nemiche, saccheggiando i vari centri marittimi. Al servizio di Carlo V, Doria condusse diverse spedizioni. Nel 1532 la flotta ispano genovese da lui condotta mise a ferro e fuoco le coste del mar Egeo, arrivando fino ai Dardanelli. In seguito spost\u00f2 il fulcro delle operazioni sul Canale di Corinto, conquistando Corone e Patrasso.\nNel frattempo nel campo ottomano era sorta una nuova stella, Khayr al-D\u012bn, detto Barbarossa. Alla guida di una flotta importante, che gli era stata messa a disposizione da Solimano il Magnifico, divenne signore di Algeri e Tunisi, insidiando le coste cristiane del Mediterraneo occidentale. Nel 1535 Carlo V condusse una grossa operazione contro Tunisi, al fine di liberarsi una volta per tutte del Barbarossa. Con la fattiva partecipazione di Doria e della sua flotta, la citt\u00e0 venne conquistata, ma il pirata evit\u00f2 la cattura e l'anno dopo aveva gi\u00e0 recuperato le forze sufficienti per devastare le Baleari.\nL'Impero manteneva un continuo stato di guerra con gli ottomani, ma anche i suoi rapporti con le altre potenze cristiane, prima fra tutte la Francia, non potevano certo definirsi idilliaci. Nel 1535 mor\u00ec Francesco II Sforza e Francesco I avanz\u00f2 le sue pretese su Milano, facendo riaccendere il conflitto con Carlo che aveva incorporato i territori sforzeschi (che gi\u00e0 controllava di fatto). La guerra and\u00f2 avanti a fasi alterne, con una certa predominanza marittima della flotta imperiale (guidata, naturalmente, dall'ammiraglio genovese) e successi terrestri francesi. Alla fine per\u00f2 il predominio di Carlo sull'Italia venne rafforzato, grazie anche all'alleanza con il principe genovese che riusc\u00ec a portare nell'orbita spagnola i Medici di Firenze favorendo l'ascesa al potere di Cosimo I.\nIl 28 settembre 1538 una flotta cristiana, organizzata dalla Lega Santa, alleanza fra regno di Spagna, la Repubblica di Genova, la Repubblica di Venezia ed i Cavalieri di Malta, voluta da papa Paolo III ed istituita nel febbraio di quell'anno per contrastare l'invadenza navale ottomana nel Mediterraneo, era finalmente riuscita a bloccare il Barbarossa nel canale di Corinto presso Prevesa. La battaglia di Prevesa avrebbe probabilmente avuto un esito diverso, risolvendo definitivamente i problemi portati da Khayr al-D\u012bn Barbarossa, se Doria, ritiratosi dal combattimento, non avesse lasciato campo libero al corsaro ottomano. Lo sganciamento operato dall'Ammiraglio era giustificato dalle difficolt\u00e0 di manovra, per la mancanza di vento, dei velieri cristiani e in particolare della poderosa nave ammiraglia \"Galeone di Venezia\", contrapposti all'agile e veloce naviglio avversario.\nLe azioni del Doria a Prevesa furono oggetto di aspre critiche sia da parte dei veneziani che del papa che lo accusarono di aver compromesso una vittoria decisiva e d'essere un vigliacco. In realt\u00e0, pi\u00f9 che con la vilt\u00e0 il comportamento dell'ammiraglio genovese \u00e8 riconducibile allo scarso interesse che il mediterraneo orientale rivestiva per Genova e la Spagna (maggiormente protese verso l'atlantico) e dalla loro indisponibilit\u00e0 ad arrischiare i propri legni per favorire prevalentemente l'invisa Venezia.\nAndrea Doria diresse ancora nel 1540 operazioni navali destinate a frenare le continue scorrerie dei corsari ottomani; nel corso di questa campagna, nella primavera dello stesso anno, il suo erede Giannettino catturava Dragut, luogotenente del Barbarossa. Questi fu consegnato all'ammiraglio che lo fece incatenare come galeotto ai remi della sua nave ammiraglia per quattro anni; dopo questo lasso di tempo, ritenutolo ormai innocuo, lo fece vendere come schiavo. La sua carriera di corsaro sembrava infatti finita, ma sarebbe stato liberato poco dopo dietro un ricco riscatto pagato dal Barbarossa, probabilmente in aggiunta alla concessione ai Lomellini, famiglia genovese legata a Doria, dell'isola di Tabarka per la pesca del corallo. Si ipotizza che Andrea Doria nutrisse un certo rispetto e forse anche dell'affetto nei confronti di Dragut tanto da dare al proprio gatto il nome del corsaro.\nBen diverso era il discorso nel Mediterraneo occidentale, dove i pirati ottomani minacciavano costantemente le coste e le isole spagnole.\nNel 1541 Carlo V decise cos\u00ec di conquistare Algeri, la principale roccaforte del Barbarossa. Doria disapprovava la spedizione, temendo le condizioni del mare (era autunno inoltrato), ma dovette arrendersi davanti alla decisione imperiale e salp\u00f2 con la flotta dalla Spezia. Le operazioni di sbarco erano in corso quando, il 25 ottobre, una tempesta danneggi\u00f2 pesantemente la flotta. Le truppe spagnole respinsero il contrattacco di Khayr al-D\u012bn, ma questi riusc\u00ec ad asserragliarsi in citt\u00e0 e la situazione and\u00f2 in stallo. Andrea Doria e Giannettino riuscirono a far reimbarcare le truppe, evitando che la spedizione finisse in una disfatta.\nNei cinque anni successivi, Doria continu\u00f2 a servire - con una notevole energia, tanto pi\u00f9 che aveva ormai superato i settant'anni - l'imperatore nelle diverse guerre, riuscendo quasi sempre a condurre la flotta alla vittoria.\nCongiura dei Fieschi.\nDopo la Pace di Cr\u00e9py tra Francesco e Carlo nel 1544, Andrea Doria sperava di finire i suoi giorni nella tranquillit\u00e0. Al contrario, il grande potere e l'enorme ricchezza, insieme all'arroganza del nipote ed erede Giannettino Doria, gli procur\u00f2 molti nemici. All'inizio del 1547, Doria dovette cos\u00ec affrontare la pi\u00f9 grave minaccia al potere sulla citt\u00e0 che teneva ormai da un ventennio, la congiura dei Fieschi.\nI Fieschi costituivano, assieme ai Doria, ai Grimaldi e agli Spinola, uno dei quattro gruppi famigliari genovesi di pi\u00f9 antica aristocrazia. Il complotto ebbe al centro un giovane membro della consorteria, Giovanni Luigi Fieschi. Molto si \u00e8 discusso, circa le cause che spinsero Gian Luigi Fieschi ad organizzare il tentato colpo di Stato. Con ogni probabilit\u00e0, il \"Fiesco\" fu appoggiato da molti ambienti della politica italiana ed europea di allora, interessati alle conseguenze che una manovra del genere poteva produrre. I mandanti pi\u00f9 o meno occulti del giovane nobile si sono spesso indicati nella corte francese e in quella del papa, Paolo III Farnese, interessate entrambe ad eliminare uno dei membri pi\u00f9 importanti del partito imperiale in Italia.\nLa congiura scatt\u00f2 il 3 gennaio 1547. Gli uomini di Gian Luigi Fieschi riuscirono a prendere possesso delle porte cittadine, mentre al porto il loro capo cercava di muovere le galee che aveva ottenuto da Pier Luigi Farnese, figlio del papa e duca di Parma e Piacenza. Giannettino Doria, uscito da palazzo di Fassolo, fu ucciso. Il buon momento per la congiura, in ogni modo, svan\u00ec quasi subito. Gian Luigi Fieschi durante le manovre, cadde in mare e, appesantito dall'armatura, anneg\u00f2. Soprattutto, la rivolta contro i Doria che i congiurati speravano di suscitare non avvenne.\nIl giorno seguente, Genova era nel pieno controllo del Principe. La sua vendetta assunse i caratteri cupi del romanzo gotico. Il corpo di Gian Luigi Fieschi fu recuperato dal mare e lasciato a decomporsi sul molo per due mesi. I congiurati vennero messi a morte dopo un processo sommario. I beni dei Fieschi vennero espropriati, le loro roccheforti espugnate una ad una. Ebbe cos\u00ec fine il ruolo nella vita politica genovese di questa famiglia, l'unica delle quattro grandi a non avere grossi interessi nei commerci marittimi e nella finanza e che basava il suo potere sui grossi feudi posseduti nell'entroterra.\nNel settembre di quello stesso 1547, a Piacenza, una parte della nobilt\u00e0 locale mise in atto una congiura che si concluse con la morte di Pier Luigi Farnese. Oltre ai malumori degli aristocratici che vi presero parte, influ\u00ec sul complotto l'appoggio del partito imperiale. Data l'importanza rivestita dal Doria tra i sostenitori italiani di Carlo V e considerato l'appoggio fornito dal Duca allo sfortunato tentativo insurrezionale di Gian Luigi Fieschi, molti hanno visto nella tragica fine di Pier Luigi una sorta di vendetta del Doria.\nCongiura di Giulio Cybo.\nAltre cospirazioni seguirono, tutte fallite. La pi\u00f9 importante fu quella di Giulio Cybo nel 1548.\nLa disgrazia di Gian Luigi Fieschi ebbe come conseguenza le disgrazie di Eleonora Cybo e del fratello Giulio, figli della signora di Massa, Ricciarda Malaspina (erede della signoria di Massa e Carrara) e di Lorenzo Cybo.\nLa vedova di Gian Luigi Fieschi era Eleonora Cybo, che, dopo la morte del marito allo scoppio dell'insurrezione, venne rinchiusa, per scelta dei parenti, nel convento delle Murate di Firenze. In seguito per lei fu organizzato un matrimonio con il capitano Luigi Vitelli. Quest'ultimo era un soldato dalla ferrea volont\u00e0 e di carattere violento. Eleonora rimase vedova anche di questo secondo marito e fu rinchiusa di nuovo nel convento dove rimase sino alla morte nel 1594.\nIl fratello di Eleonora, Giulio Cybo, gravitava nell'entourage di Andrea Doria, ed aveva sposato la sorella di Giannettino, Peretta. Nutriva rancore verso Andrea Doria poich\u00e9 non gli voleva pagare la dote della moglie, dote della quale necessitava per pagare il Marchesato di Massa che altrimenti la di lui madre, Ricciarda Malaspina, nota per la sua perfidia e per l'odio per il figlio, non intendeva cedergli. In questa contingenza Giulio Cybo si fece coinvolgere da Scipione Fieschi in un ulteriore tentativo di rovesciare il Doria.\nIl suo tentativo ebbe vita ancor pi\u00f9 breve, poich\u00e9 venne denunciato anzitempo a Ferrante I Gonzaga da Paolino di Castiglione. Fu la madre, Ricciarda Malaspina, a consegnarlo agli agenti imperiali. Giulio Cybo fu portato a Milano, giudicato e decapitato nel maggio 1548. Anche alla congiura di Giulio Cybo segu\u00ec una serie di persecuzioni degli avversari e tra i giustiziati fu Ottaviano Zino.\n\"Garibetto\".\nIl problema, per Doria, non era solo quello di salvaguardare il suo potere e la sua stessa vita, messi a repentaglio dalle congiure. Era anche quello di respingere i sempre pi\u00f9 pressanti inviti a porsi sotto la diretta tutela imperiale che gli provenivano dalla Corte di Carlo V, attraverso l'ambasciatore Garcilaso de la Vega.\nLe proposte imperiali prevedevano lo stanziamento di una guarnigione spagnola al Castelletto, fatto che avrebbe significato la fine dell'indipendenza genovese, anche in politica interna. Nei complicati rapporti con l'Imperatore, le continue congiure facevano ovviamente pendere la bilancia a sfavore di Doria, che decise di varare una nuova riforma costituzionale, col proposito di stabilizzare la Repubblica e il suo potere.\nQuesta riforma \u00e8 nota con il nome di \"Garibetto\", espressione in lingua Genovese che sta a significare che le modifiche istituzionali erano state apportate con \"garbo\". La \"garbata\" riforma, in realt\u00e0, aveva il proposito di ridurre il ruolo politico dei \"nuovi nobili\", riuniti nel Portico di San Pietro, ritenuti favorevoli alle congiure, a favore dei \"vecchi nobili\", riuniti nel Portico di San Luca. Il Consiglio Maggiore e quello Minore vennero resi elettivi e il diritto di voto era esercitato dalle alte magistrature esecutive, come i Protettori, i Sindacatori, gli Straordinari.\nUltime imprese.\nI pirati barbareschi continuavano a costituire un problema e, nel 1550 l'ormai ottantaquattrenne ammiraglio comp\u00ec una spedizione nella Sirte, azione bellica che venne ripetuta anche l'anno successivo.\nLa guerra contro la Francia ricominci\u00f2. Nel 1552 e nel 1553 Doria condusse spedizioni contro la flotta nemica. I francesi, assieme agli ottomani, accesero la rivolta antigenovese in Corsica, che trov\u00f2 un capo in Sampiero da Bastelica. Per due anni, fino al 1555 l'ammiraglio fu impegnato a combattere sull'isola, tornando poi definitivamente a Genova. La rivolta, di fatto posta sotto controllo, sarebbe stata definitivamente domata soltanto dopo l'uccisione di Sampiero da Bastelica, nel 1567.\nDopo il ritorno a Genova, Doria decise di assegnare il comando delle navi a Gianandrea Doria, figlio del defunto Giannettino.\nNel 1556, Carlo V abdic\u00f2, lasciando al figlio Filippo II (cui aveva gi\u00e0 assegnato il Ducato di Milano ed il Regno di Napoli nel 1554 e i Paesi Bassi nel 1555) la Spagna, la Sicilia e le colonie americane e candidando all'Impero il fratello minore Ferdinando, gi\u00e0 re di Boemia ed Ungheria. Si ritir\u00f2 quindi nel convento di San Jeronimo a Yuste, in Estremadura, dove mor\u00ec due anni dopo.\nNel 1560 venne organizzata una nuova spedizione contro gli ottomani. Doria si occup\u00f2 unicamente dell'organizzazione, facendo partire Gianandrea. La spedizione si concluse disastrosamente a Gerba, il 14 maggio, quando la flotta spagnola e genovese, mal guidata da Juan de la Cerda duca di Medinaceli e reduce da una tempesta, venne distrutta da quella ottomana.\nMorte.\nAndrea Doria mor\u00ec il 25 novembre 1560. Fu sepolto nella chiesa di San Matteo a Genova. Non lasci\u00f2 figli e la sua eredit\u00e0 venne raccolta da Gianandrea, figlio dell'erede prediletto Giannettino (ucciso dal Fieschi nel 1547). Gianandrea, quando Andrea Doria stava morendo, era reduce dalla disfatta di Gerba: l'ammiraglio genovese pot\u00e9 spegnersi rasserenato almeno dal fatto che il suo erede era salvo. Si racconta che abbia redatto il suo testamento in lingua ligure.\nOpere artistico-architettoniche patrocinate da Andrea Doria.\nDopo la svolta politica del 1528 Andrea Doria chiam\u00f2 a Genova vari artisti del pieno Rinascimento per importare con essi le novit\u00e0 stilistiche.\nNavi che portano il nome di Andrea Doria.\nNel corso del tempo, diverse navi sono state dedicate ad Andrea Doria."}
{"id": "152298", "revid": "1543377", "url": "https://it.wikipedia.org/wiki?curid=152298", "title": "M74 (astronomia)", "text": "M 74 (nota anche come NGC 628) \u00e8 una galassia a spirale visibile nella costellazione dei Pesci.\nOsservazione.\nM74 si trova a 1,3\u00b0 a NE della stella . \u00c8 uno degli oggetti Messier pi\u00f9 difficili da osservare: la sua magnitudine di 9,4 lo rende invisibile a occhio nudo e con un binocolo; un telescopio di piccole dimensioni permette di vedere solo il nucleo, che non deve essere confuso con una stella. Per sperare di vedere la struttura a spirale della galassia, \u00e8 necessario uno strumento da 250mm e buone condizioni del cielo.\nM74 pu\u00f2 essere osservata da tutte aree popolate della Terra, grazie al fatto che \u00e8 situata a declinazioni molto basse; non esiste pertanto un emisfero particolarmente privilegiato per la sua osservazione, dato che la differenza \u00e8 di appena 15\u00b0 di altezza per le coppie di latitudini opposte. Mentre dall'emisfero nord \u00e8 un oggetto dei cieli autunnali, dall'emisfero sud \u00e8 caratteristico dei mesi primaverili. Il periodo migliore per la sua osservazione nel cielo serale \u00e8 quello compreso fra ottobre a febbraio.\nStoria delle osservazioni.\nM74 \u00e8 stata scoperta da Pierre M\u00e9chain nel 1780, che riport\u00f2 la sua scoperta a Charles Messier perch\u00e9 fosse catalogata. John Herschel, facendosi trarre in inganno dal suo aspetto granuloso, la descrisse come un ammasso globulare, debole e molto largo.\nCaratteristiche.\nLa sua massa \u00e8 un quinto di quella della nostra Galassia ma il suo diametro \u00e8 tuttavia pari a La galassia dista da noi 35 milioni di anni luce e recede a una velocit\u00e0 di . I bracci a spirale della galassia contengono molte stelle giovani o ancora in formazione. M74 \u00e8 la componente pi\u00f9 brillante di un ammasso di galassie che comprende anche: NGC 660, UGC 1171, UGC 1175, UGC 1176, UGC 1195 e UGC 1200.\nBuco nero sospetto.\nNel corso del 2005, \u00e8 stato annunciato che il telescopio spaziale Chandra ha osservato una sorgente di raggi X ultraluminosa (ULX) all'interno di questa galassia, che irradia pi\u00f9 energia ai raggi X di una stella di neutroni in intervalli periodici di circa due ore. Si \u00e8 stimata una massa di circa . Ci\u00f2 viene considerato come un indizio della presenza di un buco nero di massa intermedia e sarebbe una classe relativamente insolita di buchi neri, a met\u00e0 via fra quelli di massa stellare e quelli supermassicci, residente al centro di una galassia. A causa di ci\u00f2, si crede si sia formato non da un singolo evento di esplosione di supernova, ma probabilmente da un numero maggiore di piccoli buchi neri nati in un ammasso. La sigla della sorgente \u00e8 CXOU J013651.1+154547.\nGruppo di M74.\nM74 \u00e8 la galassia pi\u00f9 grande del Gruppo di M74, un gruppo di 5-7 galassie che include anche la spirale peculiare NGC 660 e alcune galassie irregolari. Sebbene diversi metodi di identificazione dei gruppi identifichino in gran parte le stesse galassie come membri del gruppo, l'esatta appartenenza \u00e8 ancora incerta.\nSupernovae.\nSono state osservate tre supernovae nella galassia:"}
{"id": "152301", "revid": "289247", "url": "https://it.wikipedia.org/wiki?curid=152301", "title": "Manchester City", "text": ""}
{"id": "152302", "revid": "125194531", "url": "https://it.wikipedia.org/wiki?curid=152302", "title": "Gentile Bellini", "text": "Figlio maggiore di Jacopo e fratello di Giovanni, dopo le prime opere, influenzate dallo stile di Ansuino e di Mantegna, abbandon\u00f2 il modo di costruire le figure con il rilievo plastico, preferendo costruirle con linee del contorno incise, tanto da creare figure appiattite in superficie con i colori che si incastonano in esse; grazie a questo stile, che produceva effetti di oggettivit\u00e0 \"cristallizzata\", divenne il maggior ritrattista dell'aristocrazia veneziana. Oltre che nei ritratti, Gentile lavor\u00f2 ai cicli di storie realizzati su teleri celebrativi, inaugurando cos\u00ec la tradizione dei vedutisti veneziani: nei suoi teleri \u00e8 la veduta a dominare la scena gremita di figure e di personaggi abbastanza grandi per essere ritratti nei minimi particolari, ma molto pi\u00f9 piccoli rispetto alle architetture che la compongono; cos\u00ec facendo il telero, diventando una cronaca dei fatti narrati, diventa a sua volta un documento.\nBiografia.\nNacque a Venezia attorno al 1429 e venne battezzato Gentile, in onore di Gentile da Fabriano, maestro di suo padre Jacopo. Sua madre era la marchigiana Anna Rinversi e in occasione del parto ella redasse preventivamente un testamento, che ci \u00e8 pervenuto. Non \u00e8 chiaro quale dei fratelli Bellini fosse il primogenito, forse Nicolosia, andata poi in moglie nel 1453 ad Andrea Mantegna, poi Gentile e un certo Niccol\u00f2. Alcuni ipotizzano che Giovanni, sempre indicato nelle fonti come minore di Gentile, fosse suo fratellastro, come farebbe pensare la sua mancata nomina nel testamento di Anna Rinversi del novembre 1471, quando, ormai gi\u00e0 vedova di Jacopo, dispose che i suoi beni andassero a Niccol\u00f2, Gentile e Nicolosia.\nNel 1460 col padre e col fratello Giovanni, Gentile dipinse la pala per la cappella del Gattamelata alla basilica del Santo di Padova. Del 1464 sono le \"Ante Marciane\", dove risent\u00ec dell'influenza del Mantegna, ma manifest\u00f2 anche grosse difficolt\u00e0 nella resa degli scorci. Quei paesaggi sono, secondo Roberto Longhi, come \u00abuna vecchia pittura cinese\u00bb. Nel 1465 realizz\u00f2 il \"Ritratto del Beato Giustiniani\", in cui la figura del beato non \u00e8 costruita volumetricamente, ma \u00e8 risolta in un gioco di profilature lineari incise. Dal 1466 prosegu\u00ec la decorazione della Scuola Grande di San Marco, iniziata dal padre e nel 1469 venne nominato \"eques\" e \"comes palatinus\" dall'imperatore Federico III, forse in seguito alla realizzazione di un suo ritratto nell'occasione del suo passaggio da Venezia.\nCol fratello Giovanni apr\u00ec una bottega nel 1471. Sono ancora da studiare le relazioni tra tale bottega e quella che, negli anni Novanta del Quattrocento, apr\u00ec a Venezia Marco Palmezzano: si notano per\u00f2 interessanti rimandi tra i lavori successivi delle due scuole.\nTra il 1472 e il 1473 circa \u00e8 collocabile la tavoletta della National Gallery di Londra con il \"Cardinal Bessarione e il Reliquario\", commissionata nel 1472 dalla Confraternita della Carit\u00e0 come sportello per una stauroteca donata appunto dal cardinal Bessarione.\nNel 1474 \u00e8 nominato ritrattista ufficiale dei dogi, per i quali esegu\u00ec numerosi profili, destinati alla Sala del Maggior Consiglio in Palazzo Ducale.\nTra il 1475 e il 1485 circa \u00e8 collocabile la \"Madonna col Bambino in trono\", sempre a Londra, firmata .\nTra il 1479 e il 1480 visit\u00f2 Costantinopoli in missione diplomatica alla corte del sultano Mehmet II. Il \"Ritratto del sultano Mehmet II\", dipinto in quell'occasione, si trova alla National Gallery di Londra e presenta due iscrizioni: quella in basso a destra con la datazione (25 novembre 1480) e quella in basso a sinistra con i nomi di Mehmet e Gentile Bellini. Purtroppo la tavola, straordinario documento dei rapporti tra Occidente e Oriente, venne quasi interamente ridipinta e molto alterata nel corso dei secoli, quindi l'attribuzione a Bellini \u00e8 molto incerta: forse l'immagine \u00e8 una copia o un originale molto danneggiato.\nNel 1474 fu incaricato di rifare su tela le storie affrescate negli anni venti del XV secolo da Gentile da Fabriano e da Pisanello nella Sala del Maggior Consiglio in Palazzo Ducale, gi\u00e0 molto danneggiate. Databile al 1478-1485 \u00e8 il \"Ritratto del doge Giovanni Mocenigo\", ora al Museo Correr di Venezia.\nPer la Scuola di San Giovanni Evangelista realizz\u00f2 tre famosi teleri: la \"Processione in piazza San Marco\" (1496), il \"Miracolo della Croce caduta nel canale di San Lorenzo\" (1500) e la \"Guarigione di Pietro de' Ludovici\" (1501).\nL'ultima sua opera \u00e8 la \"Predica di san Marco ad Alessandria\", avviata nel 1504, a cui lavor\u00f2 fino alla morte lasciandola incompleta; venne poi terminata da Giovanni."}
{"id": "152305", "revid": "289247", "url": "https://it.wikipedia.org/wiki?curid=152305", "title": "West Ham United", "text": ""}
{"id": "152306", "revid": "22475", "url": "https://it.wikipedia.org/wiki?curid=152306", "title": "Piano Battaglia", "text": "Piano Battaglia (1.572 ), \u00e8 una frazione del comune di Petralia Sottana, localit\u00e0 di villeggiatura e di sport invernali. Si trova nel cuore del massiccio delle Madonie, tra il complesso montuoso di Pizzo Carbonara (1.979 m s.l.m.) e Monte Mufara (1.865 m s.l.m.), in un contesto paesaggistico e ambientale di alto valore. Il pianoro \u00e8 un ampio \"polje\" e fa parte del complesso carsico del Carbonara.\nClima.\nIl clima \u00e8 pienamente appenninico; le estati sono miti e secche con una temperatura media di 17 \u00b0C, mentre gli inverni sono rigidi e nevosi con una temperatura media di -1 \u00b0C.\nDescrizione.\nUna delle prime strutture ad essere realizzata \u00e8 il Rifugio Marini (di propriet\u00e0 del C.A.I.). Tra gli anni cinquanta e gli anni settanta si sviluppa il nucleo di numerose villette in stile alpino che impongono la localit\u00e0 come meta di villeggiatura preferita dei madoniti e dei palermitani.\nCon la costruzione di un impianto a fune alla base della Mufara negli anni sessanta e poi di due skilift sulla Mufara (a met\u00e0 degli anni settanta), Piano Battaglia diventa l'unica stazione sciistica della Sicilia occidentale. Tra la fine degli anni settanta e gli inizi degli anni ottanta, grazie ad una gestione intelligente e entusiasta degli impianti di risalita, la localit\u00e0 \u00e8 teatro di numerose manifestazioni sciistiche di carattere regionale (Regionali di sci da discesa, combinata Ski-Surf) e nazionale. Nel tempo, inoltre, si sono distinti gli allievi delle scuole di sci da fondo di Polizzi Generosa, vero vivaio di talenti a livello Nazionale. Gli impianti di risalita sono rimasti in funzione fino al 2007, anno che ha decretato la chiusura della stazione sciistica per una dimostrata incompetenza degli Enti amministrativi a provvedere in tempo alla sostituzione degli skilift ed al rilancio della stazione. Dopo quasi 10 anni di inattivit\u00e0, nel 2016 sono stati ultimati i lavori di costruzione di una nuova seggiovia e un nuovo skilift.\nL'11 febbraio 2017 la stazione sciistica riapre al pubblico completamente rinnovata. Il nuovo resort \u00e8 caratterizzato da un totale di 5 chilometri di piste, servite da una seggiovia, uno skilift e un tapis roulant.\nPiano Battaglia \u00e8 sede di una splendida faggeta e rappresenta il punto di partenza per innumerevoli escursioni da compiere sulle alte Madonie.\nNell'ambito del circuito degli European Geopark e della lista dei Geoparchi mondiali UNESCO, di cui fa parte il Parco delle Madonie, Piano Battaglia \u00e8 sede di un interessante sentiero geologico che offre la possibilit\u00e0 di osservare spettacolari formazioni coralline fossili del Mesozoico, appartenenti al dominio della Piattaforma Carbonatica Panoramide. Il sentiero attraversa inoltre il polje gemello della Battaglietta, dove ha sede un profondo inghiottitoio.\nLa localit\u00e0 pu\u00f2 essere raggiunta tramite il valico della SP54 di Piano Battaglia partendo da Petralia Sottana o Collesano e dalla SP119 partendo da Polizzi Generosa."}
{"id": "152309", "revid": "1021381", "url": "https://it.wikipedia.org/wiki?curid=152309", "title": "Premier League", "text": "La Premier League, nota anche come English Premier League, abbreviato EPL, al di fuori dell'Inghilterra, \u00e8 la massima serie del campionato inglese di calcio. La Premier nacque il 20 febbraio 1992, dopo che le 22 squadre affiliate alla First Division (l'allora massimo campionato inglese) decisero di uscire dalla Football League per ragioni economiche.\nAl termine della stagione 2020-2021, la Premier League inglese occupa il 2\u00ba posto nel ranking UEFA per competizioni di club.\nFormula.\nIl campionato inglese prevede un girone con partite di andata e ritorno tra le 20 formazioni iscritte. Il calendario ha la particolarit\u00e0 di non rispettare lo stesso ordine delle gare tra i due gironi. Sono assegnati 3 punti per ogni vittoria, un punto a testa per il pareggio e nessun punto per la sconfitta.\nLa squadra che conclude il campionato in testa \u2013 oltre al titolo di campione d'Inghilterra \u2013 guadagna la qualificazione diretta alla Champions League, insieme alla seconda, alla terza e alla quarta classificata; la quinta ha diritto a partecipare all'Europa League. L\u2019altro posto in tale competizione spetta alla vincitrice della FA Cup; se \u00e8 gi\u00e0 qualificata alle coppe continentali tramite il piazzamento in campionato, alla competizione europea prende parte la formazione giunta al sesto posto. La settima va invece in UEFA Europa Conference League se la vincitrice della League Cup cade entro tale piazzamento. La retrocessione in Football League Championship interessa gli ultimi tre club della classifica.\nStoria.\nLa Premier League nacque nel 1992 quando le 22 squadre affiliate alla First Division (massima serie del campionato locale dal 1888) si separarono \u2013 in blocco \u2013 dalla Football League per la volont\u00e0 di contrattare autonomamente i diritti televisivi e di sponsorizzazione, e non pi\u00f9 attraverso i due enti (l'altro era la Football Association). Si riusc\u00ec, di fatto, a contenere la spaccatura in quanto il nuovo campionato fu integrato nella struttura gi\u00e0 esistente: venne per\u00f2 posto al di fuori dell'egida della Football League, le cui serie scesero da 4 a 3. Non mut\u00f2 invece il formato della competizione.\nNegli anni duemila si segnalarono le cosiddette \"big four\", Arsenal, Chelsea, Liverpool e Manchester United, capaci di dominare \u2013 in maniera pressoch\u00e9 stabile \u2013 la scena calcistica nazionale. A partire dagli anni duemiladieci si \u00e8 cominciato a parlare di \"big six\" per fare riferimento, oltre alle quattro gi\u00e0 citate, a Tottenham Hotspur e Manchester City. Tuttavia nella storia della Premier non sono mancate sorprese in grado addirittura di aggiudicarsi la vittoria finale, come il Blackburn Rovers e il Leicester.\nPartecipazioni per squadra.\nSono 65 le squadre che hanno preso parte ad almeno uno dei 123 campionati inglesi di massima divisione (First Division e Premier League) disputati dal 1888 ad oggi, anche se nessuna di esse ha preso parte a tutte le edizioni del torneo. Dal 1915 al 1919 e, di nuovo, dal 1939 al 1946 il campionato venne sospeso a causa della prima guerra mondiale e della seconda guerra mondiale (nel 1939-40 il campionato fu interrotto dopo lo svolgimento delle prime tre giornate).\nL' \u00e8 la squadra che vanta il maggior numero di partecipazioni complessive al campionato (119), mentre l' detiene il record di presenze consecutive (96, dalla stagione 1919-1920 ad oggi). La squadra che ha vinto pi\u00f9 titoli di massima divisione \u00e8 il Manchester United (20).\nLa lista qui sotto riporta le squadre inglesi (e le due gallesi, Cardiff City e Swansea City) per numero di partecipazioni al massimo campionato inglese (in corsivo sono indicate le squadre non pi\u00f9 attive, mentre in grassetto sono indicate le squadre che sono nella massima serie per la stagione 2021-2022):\nPartecipazioni alla Premier League.\nSono 50 le squadre che hanno preso parte ad almeno uno dei 30 campionati di Premier League disputati dal 1992 ad oggi:\nStatistiche e record.\nRecord di squadra.\nDi seguito i record di squadra a partire dall'istituzione della Premier League (dalla stagione 1992-1993).\nRecord individuali.\nDi seguito i record individuali a partire dall'istituzione della Premier League (dalla stagione 1992-1993).\nSponsorizzazioni.\nDal 1993 al 2016 la Premier League \u00e8 stata sponsorizzata da tre diversi brand, sempre comparsi nel nome della competizione."}
{"id": "152310", "revid": "289247", "url": "https://it.wikipedia.org/wiki?curid=152310", "title": "Liverpool FC", "text": ""}
{"id": "152311", "revid": "682087", "url": "https://it.wikipedia.org/wiki?curid=152311", "title": "Carte siciliane", "text": ""}
{"id": "152313", "revid": "174471", "url": "https://it.wikipedia.org/wiki?curid=152313", "title": "Telescopio spaziale James Webb", "text": "Il telescopio spaziale James Webb (in inglese James Webb Space Telescope, JWST, o semplicemente \"Webb\") \u00e8 un telescopio spaziale per l'astronomia a raggi infrarossi, lanciato il 25 dicembre 2021 dallo spazioporto di Arianespace a Kourou, nella Guiana Francese, trasportato in orbita solare da un razzo Ariane 5. Il telescopio \u00e8 il frutto di una collaborazione internazionale tra l'Agenzia spaziale statunitense (NASA), l'Agenzia spaziale europea (ESA) e l'Agenzia spaziale canadese (CSA).\nPanoramica.\nIl JWST, noto come \"Next Generation Space Telescope\" (NGST, da qui anche l'appellativo di \"successore di Hubble\"), nel 2002 \u00e8 stato intitolato a James Webb, amministratore della NASA durante i programmi Gemini, Mercury e Apollo e fautore del centro di controllo del Johnson Space Center (JSC) di Houston, Texas.\nIl telescopio Webb aprir\u00e0 nuovi orizzonti per l'astronomia a raggi infrarossi grazie a tecnologie di progettazione d'avanguardia. \u00c8 il pi\u00f9 grande telescopio mai inviato nello spazio, e amplier\u00e0 i percorsi aperti nell'universo dal telescopio Hubble.\nLe innovazioni rispetto ai precedenti telescopi spaziali sono il grande specchio primario di 6,5 metri, per studiare lunghezze d'onda nella banda infrarossa, e la presenza di un ampio scudo termico multistrato per il mantenimento di una temperatura operativa molto bassa per bloccare le interferenze da sorgenti di calore non oggetto di studio quali ad esempio il Sole, la Luna, la struttura e la strumentazione stessa del telescopio.\nDiversamente da Hubble, Webb orbiter\u00e0 intorno al Sole a 1,5 milioni di km dalla Terra al punto L2 di Lagrange, orbita gi\u00e0 utilizzata per le missioni WMAP, Herschel e Planck, che terr\u00e0 il telescopio allineato con l'orbita terrestre consentendo allo scudo di proteggere il telescopio dalla luce e dal calore di Sole, Terra e Luna e garantendo comunicazioni continue con il centro di controllo e un'ininterrotta raccolta di dati non essendo ostacolato dall'interferenza oscuratrice dell'orbita lunare.\nPer il JWST sono state sviluppate diverse tecnologie innovative. Le pi\u00f9 importanti includono uno specchio primario costituito da 18 specchi esagonali in berillio ultraleggero che dispiegandosi dopo il lancio comporranno un'unica grande superficie di raccolta. Un'altra caratteristica del JWST \u00e8 l'ampia schermatura romboidale a cinque strati (separati dal vuoto) in Kapton, un materiale plastico in film che, come un parasole, attenua il calore e garantisce stabilit\u00e0 alle notevoli escursioni termiche a cui gli strumenti saranno sottoposti. Lo studio di metrologie estremamente precise nei test acustici e ambientali ha contribuito allo sviluppo di strumenti di precisione (interferometria laser dinamica) nell'ordine dei picometri. Il Webb \u00e8 fornito di un impianto criogenico (cryocooler) per il raffreddamento (7 K) dei rilevatori nel medio infrarosso e di micro-otturatori innovativi progettati dal Goddard che, come piccole tapparelle programmabili consentono di selezionare determinati spettri di luce durante la simultanea di una osservazione, permettendo di analizzare sino a 100 oggetti contemporaneamente nello spazio profondo con un'ampiezza visuale di 3,2 \u00d7 3,3 minuti d'arco.\nJWST \u00e8 il prodotto di una collaborazione tra la NASA, l'ESA e l'Agenzia Spaziale Canadese (CSA). Il NASA Goddard Space Flight Center ha gestito le fasi di sviluppo. I principali partner industriali privati sono Northrop Grumman e Orbital ATK per lo scudo termico; lo Space Telescope Science Institute (STScI) gestir\u00e0 le operazioni di ricerca, raccolta ed elaborazione dei dati del Webb successive al lancio.\nOsservatorio.\nL'osservatorio \u00e8 la componente spaziale del sistema JWST (che comprende anche i sistemi a terra) ed \u00e8 composto da tre elementi: la strumentazione scientifica integrata (ISIM, \"Integrated Science Instrument Module\"); il telescopio ottico (OTE, \"Optical Telescope Element\") che comprende gli specchi e la montatura di supporto; il sistema navicella, che comprende la navicella (Spacecraft Bus) e lo schermo solare.\nL'OTE \u00e8 l'occhio dell'osservatorio. Raccoglie la luce proveniente dallo spazio e la invia agli strumenti scientifici situati nel modulo ISIM. La montatura portante (\"Backplane\") supporta la struttura ottica.\nLo schermo solare (\"Sunshield\") separa la parte del telescopio direttamente colpita e riscaldata dalla luce solare (l'intero osservatorio) dai componenti elettronici (ISIM) che, elaborando frequenze dell'infrarosso, devono operare a bassa temperatura. La temperatura di esercizio \u00e8 mantenuta dal sistema criogenico sotto i \nLa navicella fornisce le funzioni di supporto per il funzionamento dell'osservatorio e integra i principali sottosistemi necessari al funzionamento del veicolo spaziale: il sistema di energia elettrica, il sistema di controllo dell'assetto, il sistema di comunicazione, il sistema di comando e gestione dei dati, il sistema di propulsione e il sistema di controllo termico.\nI blocchi logici sono, nel dettaglio:\nLa strumentazione scientifica \u00e8 collegata e nel contempo distanziata dal sistema ottico da un braccio telescopico (Deployable Tower Assembly, DTA) realizzato in materiale composito grafite-epossidico, che garantisce stabilit\u00e0 a dispetto delle notevoli escursioni termiche. Tale torretta, oltre a proteggere ulteriormente l'ottica dalle eventuali vibrazioni e dal calore dissipato dal blocco strumenti ISIM, ha lo scopo di consentire ai vari componenti, in fase di dispiegamento nello spazio, di muoversi automaticamente senza entrare in contatto.\nLancio, orbita e posizionamento.\nIl lancio del telescopio spaziale James Webb \u00e8 avvenuto il 25 Dicembre 2021, su un razzo Ariane 5 dalla rampa di lancio ELA-3 di Arianespace, complesso situato nei pressi di Korou, in Guiana Francese, fornito dall'ESA. La vicinanza equatoriale e la rotazione terrestre contribuiscono ad una spinta ulteriore del razzo vettore.\nIl 24 gennaio 2022, il JWST ha completato l'inserimento in orbita intorno al secondo punto di Lagrange (L2). Il punto di equilibrio L2 si trova a 1 500 000 km dalla Terra, in direzione opposta al Sole lungo l'asse Sole-Terra. Nonostante il raggio orbitale maggiore rispetto a quello della Terra, un corpo in orbita intorno a L2 mantiene un periodo orbitale pari a quello terrestre per via della somma dei campi gravitazionali del Sole e della Terra. Il telescopio si attester\u00e0 sul punto L2 in un'orbita halo, inclinato rispetto al piano dell'eclittica. Poich\u00e9 L2 \u00e8 un punto di equilibrio instabile in cui le accelerazioni gravitazionali esercitate da Sole e Terra costituiscono delle accelerazioni centripete la cui somma consente al telescopio di compiere l'orbita determinata, la sonda seguir\u00e0 una traiettoria chiusa intorno al punto di Lagrange nel suo moto di rivoluzione intorno al Sole. La particolarit\u00e0 di questa orbita \u00e8 di allineare il telescopio su un asse teorico, permettendo allo scudo termico di proteggerlo dalla luce e dal calore di Sole, Terra e Luna.\nLa posizione di JWST presso L2 rende continue le comunicazioni con la Terra, effettuate attraverso il Deep Space Network (DSN) del JPL, che utilizza tre antenne radio situate in Australia, Spagna e California. Durante le operazioni di \"routine\", JWST effettuer\u00e0 sequenze in \"uplink\" di comandi e dati di \"downlink\" fino a due volte al giorno, attraverso il DSN. L'osservatorio \u00e8 in grado di eseguire sequenze di comandi (controlli e osservazioni) in modo autonomo. Lo Space Telescope Science Institute, gestore delle ricerche e dei dati, trasferir\u00e0 i dati settimanalmente ed effettuer\u00e0 le opportune correzioni giornalmente.\nSequenza temporale di avvicinamento all'orbita L2.\nSuccessivamente al lancio, il raggiungimento dell'orbita consta di fasi programmate in cui vengono effettuate circa 200 operazioni tra correzioni di rotta, assestamenti e controlli delle apparecchiature:\nL'8 gennaio 2022 la NASA ha comunicato che lo specchio primario \u00e8 stato dispiegato al 100%.\nPerch\u00e9 un telescopio ad infrarossi.\nL'opacit\u00e0 dell'atmosfera terrestre, causata da elementi come vapore acqueo e anidride carbonica, ostacola la visualizzazione dei telescopi ottici a terra in quanto la luce proveniente dallo spazio viene bloccata o alterata da questi elementi, nonostante le recenti innovazioni dovute all'ottica adattiva che corregge le sfocature in campi ridotti e in presenza di stelle luminose. Il telescopio spaziale Hubble ha ovviato a queste implicazioni, orbitando oltre l'atmosfera. La polvere cosmica e i gas delle nubi interstellari sono per\u00f2 un limite anche per i telescopi ottici spaziali. Inoltre, poich\u00e9 l'Universo \u00e8 in costante espansione, la luce dei corpi nello spazio profondo in allontanamento tende anch'essa a spostarsi, giungendo quindi a noi con ridotta frequenza (\"spostamento verso il rosso).\" Questi oggetti sono perci\u00f2 rilevabili pi\u00f9 facilmente se osservati con strumenti ottimizzati per lo studio delle frequenze nell'infrarosso.\nLe osservazioni a raggi infrarossi consentono lo studio di oggetti e di regioni dello spazio altrimenti oscurate dai gas e dalle polveri nello spettro visibile. Le nubi molecolari feconde di formazioni stellari, i dischi protoplanetari, e i nuclei di galassie attive sono tra gli oggetti relativamente freddi (rispetto alle temperature stellari) che emettono radiazioni prevalentemente nell'infrarosso e quindi studiabili da un telescopio a infrarossi.\nStudio dei corpi nel vicino e medio infrarosso.\nA seconda delle propriet\u00e0 termiche e fisiche dei corpi oggetto di studio, le osservazioni nel medio e vicino infrarosso sono pi\u00f9 appropriate in base al seguente prospetto:\nLe osservazioni nel medio infrarosso caratterizzeranno nane brune, comete e altri oggetti della fascia di Kuiper, pianeti del sistema solare ed esopianeti.\nRicerca scientifica.\nJWST \u00e8 un telescopio general-purpose, diversamente da missioni quali Gaia, Spitzer, Fermi, finalizzate a studi settoriali specifici. Le ricerche spazieranno tra ampi settori di astronomia, astrofisica, cosmologia. Le osservazioni del Webb, anche a seguito della scoperta dell'ultra deep field di Hubble, saranno incentrate su alcuni temi principali, grazie ai diversi strumenti progettati e dedicati allo studio di lunghezze d'onda differenti:\nStruttura osservatorio.\nI blocchi logici dell'osservatorio James Webb sono tre: il sistema ottico (\"OTE, Optical Telescope Element\") che include lo specchio primario e la struttura di sostegno; la strumentazione scientifica (\"ISIM, Integrated Science Instrument Module\"); il sistema navicella, che comprende il bus navicella (\"Spacecraft Bus\") e lo scudo termico (\"Sunshield\").\nLa struttura portante (\"backplane\") dello specchio primario \u00e8 costituita da uno scheletrato di grafite composita, titanio e Invar, fornito dall'azienda Orbital ATK. Sostiene i 18 segmenti esagonali dello specchio e il modulo degli strumenti scientifici. \u00c8 costituita da tre sezioni, una centrale (\"Pathfinder\") che sorregge 12 specchi e due ali laterali pieghevoli verticali supportanti ciascuna 3 specchi. Questa conformazione si \u00e8 resa necessaria in quanto la larghezza dello specchio \u00e8 superiore alla capacit\u00e0 di stiva del razzo Ariane. Il piano della struttura \u00e8 convesso in modo da ridurre al minimo le correzioni da effettuarsi per avere come risultante un piano focale. Frontalmente alla struttura \u00e8 collocato lo specchio secondario.\nLa struttura \u00e8 progettata per garantire stabilit\u00e0 termica a temperature inferiori a -240\u00a0\u00b0C ( -400\u00a0\u00b0F) con una tolleranza d'errore sotto i 32 nanometri.\nSpecchio (OTE).\nLo specchio primario \u00e8 costituito da 18 elementi esagonali in berillio affiancati a nido d'ape. Ogni singolo specchio, delle dimensioni di 1,4 metri, \u00e8 ricoperto da una lamina d'oro spessa 1000 Angstrom (100 nanometri), che riflette meglio la luce infrarossa. La lamina d'oro \u00e8 a sua volta ricoperta da un sottile strato di SiO2 amorfo (vetro) per proteggerla da graffi in caso di manipolazione o piccole particelle. In fase di lancio lo specchio primario \u00e8 compattato in 3 sezioni e stivato nel razzo; successivamente \u00e8 dispiegato con micromotori. La tecnologia ottica del JWST consta di tre specchi anastigmatici.\nIn questa configurazione, lo specchio primario \u00e8 concavo, il secondario \u00e8 convesso e funziona leggermente fuori asse; lo specchio terziario rimuove l'astigmatismo risultante e appiattisce anche il piano focale. Ci\u00f2 consente anche un ampio campo di vista per produrre immagini senza aberrazioni ottiche. Il sistema di specchi comprende un ulteriore specchio piatto (\"fine steering mirror\") per convogliare la luce agli strumenti. Il gruppo ottico \u00e8 fornito da \"Ball Aerospace &amp; Technologies Corp,\" azienda contraente di Northrop Grumman Aerospace Systems.\n(ISIM) Strumenti scientifici.\nGli strumenti scientifici sono il cuore del JWST e sono contenuti all'interno del modulo scientifico integrato, ISIM (\"Integrate Science Instrument Module\"). L'ISIM fornisce energia elettrica, risorse di calcolo, raffreddamento e stabilit\u00e0 strutturale al telescopio Webb. \u00c8 realizzato con un legante composito di grafite epossidica fissato al lato inferiore della struttura del telescopio del Webb. L'ISIM contiene quattro strumenti scientifici e una macchina fotografica guida.\nI quattro strumenti dell'ISIM :\nNIRCam \"(Near InfraRed Camera)\".\nLa \"Near InfraRed Camera\" (NIRCam) \u00e8 la principale macchina fotografica del Webb. Coprir\u00e0 la gamma di lunghezze d'onda in infrarosso da 0,7 a 4,8 micrometri, adiacente alle frequenze del visibile. NIRCam consentir\u00e0 di studiare il processo di formazione delle prime galassie; la popolazione di stelle in galassie vicine; giovani stelle negli oggetti della Via Lattea e della Cintura di Kuiper. NIRCam \u00e8 dotata di coronografi, che consentono di effettuare fotografie di oggetti molto deboli attorno a corpi luminosi, determinando le caratteristiche dei sistemi stellari in esame. I coronografi di NIRCam bloccano la luce degli oggetti luminosi, consentendo di visualizzarne le immediate vicinanze: ci\u00f2 permette l'osservazione di oggetti deboli quali pianeti extrasolari, arrivando a caratterizzarne le atmosfere, e dischi circumstellari molto vicini a stelle luminose. NIRCam servir\u00e0 anche come sensore di fronte d'onda dell'osservatorio, necessario per le attivit\u00e0 di rilevamento e di controllo. NIRCam \u00e8 stata sviluppata dall'Universit\u00e0 dell'Arizona e dal centro di tecnologie avanzate della Lockheed-Martin di Palo Alto, California.\nNIRSpec \"(Near InfraRed Spectrograph)\".\nIl \"Near InfraRed Spectrograph (NIRSpec)\" \u00e8 uno spettrografo operante nel vicino infrarosso ad un intervallo di lunghezze d'onda da 0,6 a 5 micrometri, con una durata di utilizzo minima stimata in 5 anni. Lo strumento \u00e8 stato progettato e costruito dall'ESA all'ESTEC, Paesi Bassi, mentre i sottosistemi sono stati sviluppati al Goddard Space Flight Center. Il \"NIRSpec\" ha tre modalit\u00e0 operative: a bassa, media e alta risoluzione e a seconda della modalit\u00e0, per la spettroscopia verr\u00e0 utilizzato un prisma o uno spettroscopio in modalit\u00e0 long-slit (\"a lunga fenditura\"). La commutazione delle modalit\u00e0 viene effettuata grazie ad una tecnologia usata con successo sul foto-polarimetro dell'Infrared Space Observatory, il telescopio spaziale ad infrarossi che l'ESA, la NASA e la JAXA lanciarono con successo nel 1995.\nUno spettrografo (o \"spettrometro\") viene usato per scindere la luce di un oggetto in uno spettro. Analizzando lo spettro di un oggetto si studiano le sue propriet\u00e0 fisiche, tra cui la temperatura, la massa e la composizione chimica. Al fine di raccogliere la debole luce spettrale dei corpi lontani, NIRSpec \u00e8 stato progettato per osservare 100 oggetti contemporaneamente mediante un sistema innovativo di micro-otturatori che campionano e selezionano la luce in entrata nel NIRSpec. Questi otturatori possono essere controllati singolarmente per visualizzare o bloccare determinate porzioni di cielo e la luce interferente dei corpi pi\u00f9 vicini e luminosi.\nMIRI \"(Mid Infrared Instrument)\".\nMIRI \u00e8 composta da una macchina fotografica e da uno spettrografo che rileva la luce nella regione del medio infrarosso dello spettro elettromagnetico, coprendo lunghezze d'onda da 5 a 28 micrometri. I suoi sensibili rilevatori permetteranno di vedere la luce \"shiftata\" di galassie lontane, stelle di nuova formazione, deboli comete e oggetti nella fascia di Kuiper. La fotocamera di MIRI fornir\u00e0 una visualizzazione a largo campo come quella di Hubble. Lo spettrografo consentir\u00e0 una spettroscopia a media risoluzione, fornendo accurati dettagli fisici dei corpi osservati.\nMIRI opera sotto i 6 Kelvin, temperatura garantita da un refrigeratore meccanico ad elio situato sul lato caldo dello scudo termico. MIRI \u00e8 stata costruita dal Consorzio MIRI.\nFGS/NIRISS \"(Fine Guidance Sensor / Near Infrared Imager and Slitless Spectrograph)\".\nNIRISS, un spettrografo visualizzatore nel vicino infrarosso, sar\u00e0 usato per il test di prima luce, rilevamento e caratterizzazione di esopianeti e spettroscopia per transiti planetari. FGS/NIRISS ha una lunghezza d'onda di 0,8 a 5,0 micrometri con tre camere, fornendo cos\u00ec un terzo livello di ridondanza nei dati. Ognuna delle fotocamere analizza una lunghezza d'onda separata.\nIl sensore di orientamento \u00e8 utilizzato per stabilizzare il percorso ottico (line-of-sight) dell'osservatorio durante le osservazioni scientifiche. Le rilevazioni del FGS sono utilizzate per controllare l'orientamento della navicella ed effettuare le micro correzioni per la stabilizzazione delle immagini. Insieme al FGS \u00e8 montato il NIRISS, uno spettrografo \"slitless\" per la visualizzazione astronomica in lunghezza d'onda a 0,8-5 micrometri. I due strumenti sono gestiti dall'Agenzia spaziale canadese.\nLa gestione e il trasferimento dei dati tra le varie componenti del modulo ISIM vengono effettuati tramite tecnologia SpaceWire, uno standard di gestione avanzato dei dati nei sistemi di comunicazione spaziali.\nBus.\nIl bus navicella (\"Spacecraft Bus\") fornisce le funzioni di supporto necessarie per il funzionamento dell'osservatorio. Alloggia i seguenti sottosistemi:\nIl sistema di controllo dell'assetto comanda l'orientamento dell'osservatorio mantenendolo in un'orbita stabile, e fornisce un primo puntamento per l'area del cielo oggetto di studio, a cui segue un controllo pi\u00f9 mirato ad opera del FGS: controlla il momento della navicella elaborando i dati dai sensori dei giroscopi e inviando i comandi necessari alle ruote di reazione o ai propulsori.\nIl sistema di gestione e comando dei dati (C &amp; DH, \"Command &amp; Data Handling\") \u00e8 il cervello del bus navicella. Elabora la telemetria (CTP) del sistema di comunicazione sollecitando lo strumento appropriato e dispone di una unit\u00e0 di memoria a stato solido (\"Solid State Recorder\", SSR) per i dati dell'osservatorio. Il CTP controlla l'interazione tra gli strumenti scientifici, la SSR e il sistema di comunicazione.\nIl sistema di propulsione contiene i serbatoi e i razzi che, quando richiesto dal controllo di assetto del sistema, vengono accesi per mantenere l'orbita.\nIl sistema di controllo termico mantiene stabile la temperatura di funzionamento del bus navicella.\nIl sistema di comunicazione riceve i comandi dal centro operativo di controllo a terra (OOC) e vi trasmette i dati scientifici e di stato.\nIl sistema elettrico di alimentazione converte la radiazione solare raccolta dai pannelli solari in energia elettrica per azionare i sottosistemi del bus e la strumentazione scientifica del modulo ISIM.\nIl Bus \u00e8 collegato al sottosistema ottico tramite una torretta telescopica che viene protesa in fase di posizionamento dell'osservatorio. La sua struttura, costituita essenzialmente in grafite composita, pesa circa 650\u00a0kg e supporta il peso del telescopio, 6,5 ton. Il bus pu\u00f2 garantire un puntamento di un secondo d'arco e isola le vibrazioni fino a due milliarcosecondi.\nScudo Termico.\nLo schermo termico (\"Sunshield\") consentir\u00e0 al telescopio un raffreddamento passivo e una temperatura stabile inferiore a (\u2212223\u00a0\u00b0C). Gli strumenti \"Near Infrared\" (NIRCam, NIRSpec, FGS / NIRISS) operano a circa 39\u00a0K (\u2212234\u00a0\u00b0C). La (MIRI) nel medio infrarosso funziona ad una temperatura di 7\u00a0K (\u2212266\u00a0\u00b0C), utilizzando un sistema criogenico ad elio. Il raffreddamento consente anche ai segmenti dello specchio primario di rimanere correttamente allineati quando cambia l'orientamento rispetto al Sole.\nLo scudo termico consta di 5 strati di Kapton, ognuno dei quali \u00e8 separato da vuoto isolante che dissipa il calore mantenendo ogni strato pi\u00f9 freddo del precedente.\nGli strati dello scudo sono rivestiti con alluminio e silicio drogato per le loro propriet\u00e0 ottiche, conduttive e durata nell'ambiente spaziale. L'alta emissivit\u00e0 del silicio dissipa buona parte del calore del Sole e della luce preservando gli strumenti e la superficie di alluminio altamente riflettente disperde l'energia residua verso i bordi dello scudo termico.\nLo spessore degli strati varia da 0,05 millimetri per quello rivolto verso il Sole a 0,25\u00a0mm per i restanti. Gli spessori dei rivestimenti di alluminio e silicio sono rispettivamente di e di 100\u00a0nm.\nGestione osservazioni e campagne scientifiche.\nLo Space Telescope Science Institute (STScI), con sede a Baltimora, Maryland nel campus Homewood dell'Universit\u00e0 Johns Hopkins, \u00e8 responsabile della ricerca scientifica e della divulgazione dei dati. I dati saranno trasmessi dal JWST a terra tramite il Deep Space Network del JPL, poi elaborati e distribuiti via internet alla comunit\u00e0 astronomica. Come per Hubble, lo STScI valuter\u00e0 le proposte della comunit\u00e0 scientifica per successive campagne osservative. Ogni anno i comitati di astronomi potranno valutare in peer review le proposte presentate per selezionare i programmi di osservazione degli anni successivi. La conversione dei dati scientifici da analogico a digitale (ADC) viene eseguita dal ASIC SIDECAR.\nGTO: osservazioni a tempo garantito.\nOsservazioni a tempo garantito (GTO, \"Guaranteed Time Observers\") vengono assegnate ai gruppi di studio selezionati che ne avranno fatto richiesta. Per massimizzare il ritorno scientifico, i progetti GTO vengono programmati in anticipo e ufficializzati entro i primi due anni di attivit\u00e0 del telescopio. Ogni ciclo GTO viene definito attraverso l\"'Astronomer's Proposal Tool (APT),\" un pacchetto software messo a disposizione della comunit\u00e0 astronomica per presentare in peer review le proposte per il JWST, nel rispetto delle policy a protezione di ricerche gi\u00e0 effettuate. A giugno 2017 \u00e8 stato annunciato il primo ciclo di GTO costituito da circa 8700 ore di osservazioni, circa un anno. Queste osservazioni studieranno i pianeti solari esterni, la fascia di Kuiper, le prime galassie e i pianeti extrasolari. I satelliti naturali Europa ed Encelado saranno tra gli obiettivi del primo ciclo di osservazioni.\nPoich\u00e9 il primo ciclo di indagini \u00e8 stato riservato ai ricercatori direttamente coinvolti nello sviluppo del telescopio e i dati delle ricerche non dovrebbero essere resi pubblici entro i primi tre anni, la comunit\u00e0 astronomica ha sollecitato e ottenuto un programma di ricerche che si sovrapporr\u00e0 al primo ciclo. Questo programma, chiamato \"Early Release Science\" (ERS) avr\u00e0 circa il 10% del tempo disponibile del Webb, circa 460 ore. Il 13 novembre 2017 \u00e8 stata resa pubblica la selezione finale dei 13 programmi scientifici di questo mini ciclo, che verranno eseguiti nei primi cinque mesi di operativit\u00e0 del JWST e la cui fattibilit\u00e0 e ordine temporale di esecuzione potrebbe risentire dello slittamento della data di lancio e del fatto che il telescopio non pu\u00f2 venire orientato nella parte di volta celeste illuminata dal Sole.\nPartecipazioni.\nLo sviluppo del telescopio James Webb \u00e8 una collaborazione internazionale delle 3 principali agenzie spaziali: NASA, ESA e CSA, oltre a diversi partner privati e accademici. Tra i principali collaboratori :\nCentri di ricerca NASA.\nLa NASA ha il coordinamento generale per la missione JWST."}
{"id": "152314", "revid": "2228722", "url": "https://it.wikipedia.org/wiki?curid=152314", "title": "Stati per data di costituzione", "text": "Stati sorti nell'era moderna.\nMolte delle date nella tabella sottostante sono celebrate come Festa dell'Indipendenza nei rispettivi paesi."}
{"id": "152315", "revid": "584834", "url": "https://it.wikipedia.org/wiki?curid=152315", "title": "James Webb Space Telescope", "text": ""}
{"id": "152316", "revid": "1543377", "url": "https://it.wikipedia.org/wiki?curid=152316", "title": "Poliomielite", "text": "La poliomielite, spesso chiamata polio o paralisi infantile, \u00e8 una malattia acuta, virale, altamente contagiosa che si diffonde da individuo a individuo principalmente per via oro-fecale. Il termine deriva dal greco (\"poli\u00f3s\"), che significa \"grigio\", (\"myel\u00f3s\"), che si riferisce a midollo spinale, e il suffisso \"-itis\", che indica l'infiammazione.\nSebbene circa il 90% delle infezioni da polio non causi sintomi, gli individui affetti possono presentare una serie di condizioni se il virus entra nella circolazione sanguigna. In circa l'1% dei casi, il virus penetra nel sistema nervoso centrale, dove colpisce di preferenza i neuroni motori, portando a debolezza muscolare e paralisi flaccida acuta. A seconda dei nervi coinvolti, possono presentarsi diversi tipi di paralisi. La polio spinale \u00e8 la forma pi\u00f9 comune, caratterizzata da paralisi asimmetrica che spesso coinvolge le gambe. La polio bulbare porta alla debolezza dei muscoli innervati dai nervi cranici. La polio bulbospinale \u00e8 una combinazione di paralisi bulbare e spinale.\nLa poliomielite \u00e8 stata riconosciuta come malattia da Jakob Heine nel 1840, mentre il suo agente eziologico, il poliovirus, \u00e8 stato identificato nel 1908 da Karl Landsteiner. Anche se le principali epidemie di polio erano sconosciute prima della fine del XIX secolo, la poliomielite \u00e8 stata una delle malattie infantili pi\u00f9 temute del XX secolo. Epidemie di polio hanno paralizzato migliaia di persone, soprattutto bambini; in caso di paralisi del diaframma, poteva portare alla morte per soffocamento. L'uomo ha convissuto per migliaia di anni con il poliovirus come patogeno endemico; questo fino al 1880, quando in Europa iniziarono grandi epidemie che, poco dopo, si diffusero anche negli Stati Uniti d'America.\nNel 1910 gran parte del mondo ha sperimentato un drammatico aumento di casi di polio, e le epidemie sono diventate eventi regolari, soprattutto nelle grandi citt\u00e0 e durante i mesi estivi. Queste epidemie hanno fornito l'impulso per una \"grande corsa\" verso lo sviluppo di un vaccino. Esso fu realizzato nel 1950 e, grazie alla sua diffusione, i casi globali di poliomielite si sono ridotti in breve tempo da centinaia di migliaia a meno di mille. Grazie alle campagne di vaccinazione condotte dal Rotary International, dall'Organizzazione mondiale della sanit\u00e0 e dall'UNICEF si dovrebbe arrivare all'eradicazione globale della malattia, traguardo attualmente raggiunto solo per il vaiolo, nel 1978, e per la peste bovina, nel 2011.\nStoria.\nGli effetti della poliomielite sono noti fin dall'antichit\u00e0. Dipinti e sculture egizie raffigurano individui che presentano i segni caratteristici della malattia. La prima descrizione clinica fu formulata dal medico inglese Michael Underwood nel 1789, che la indic\u00f2 come \"una debolezza degli arti inferiori\". Il lavoro dei medici Jakob Heine, nel 1840, e Karl Oskar Medin, nel 1890, port\u00f2 la malattia ad essere conosciuta come \"malattia di Heine-Medin\". Pi\u00f9 tardi fu rinominata \"paralisi infantile\", in base alla sua propensione a colpire i bambini.\nPrima del XX secolo, le infezioni da polio si verificavano raramente nei bambini di et\u00e0 inferiore ai sei mesi, mentre la maggior parte dei casi interessavano bambini da sei mesi a quattro anni. Le condizioni igienico-sanitarie scarse dell'epoca portavano ad una costante esposizione al virus, fatto che permetteva lo sviluppo di un'immunit\u00e0 naturale all'interno della popolazione. Nei paesi economicamente avanzati degli inizi del XX secolo furono apportati miglioramenti nei servizi igienico-sanitari, compreso lo smaltimento delle acque reflue e la disponibilit\u00e0 di acqua potabile per tutti. Questi cambiamenti, riducendo l'esposizione al virus nella prima infanzia e, di conseguenza, la diffusione dell'immunit\u00e0 alla malattia, aumentarono drasticamente il numero di bambini e adulti a rischio di infezione da polio paralitica.\nIntorno al 1900 iniziarono ad apparire, in Europa e negli Stati Uniti, piccole epidemie localizzate di poliomielite paralitica. Durante la prima met\u00e0 del XX secolo, i focolai in Europa, Nord America, Australia e Nuova Zelanda fecero raggiungere alla malattia proporzioni pandemiche. A partire dal 1950 l'incidenza del picco di infezione si spost\u00f2 nella fascia di et\u00e0 compresa tra i cinque e i nove anni. Negli Stati Uniti, nel 1952 un'epidemia di polio fece registrare quasi 58.000 casi in un anno con 3145 morti e 21.269 paralisi lievi.\nI reparti di terapia intensiva hanno avuto la loro origine nella lotta contro la polio. La maggior parte degli ospedali avevano limitate disponibilit\u00e0 di polmoni di acciaio per i pazienti non in grado di respirare autonomamente. Furono istituiti centri respiratori destinati ad assistere i pazienti pi\u00f9 gravi, il primo dei quali fu realizzato nel 1952 presso l'Ospedale Blegdam di Copenaghen dall'anestesista danese Bj\u00f8rn Ibsen; questi sono stati i precursori delle successive unit\u00e0 di terapia intensiva. Un anno dopo, lo stesso Ibsen cre\u00f2 il primo reparto di terapia intensiva al mondo.\nLe epidemie di polio non hanno solo cambiato la vita di chi vi \u00e8 sopravvissuto, ma hanno anche provocato profondi mutamenti culturali. Esse hanno, infatti, spronato campagne di raccolta fondi che hanno rivoluzionato la filantropia medica e dato origine alla terapia riabilitativa. Inoltre, grazie a campagne informative, si \u00e8 creata maggior sensibilit\u00e0 nella popolazione riguardo ai diritti sociali e civili dei disabili.\nEpidemiologia.\nSebbene nel XXI secolo sia rara nel mondo occidentale, la poliomielite \u00e8 ancora endemica in alcuni Stati del mondo, come nel sud dell'Asia e in Nigeria. Dopo la diffusione del vaccino antipoliomielite a met\u00e0 degli anni 1950, l'incidenza della malattia \u00e8 diminuita drasticamente in molti paesi industrializzati. Uno sforzo globale per l'eradicazione della polio \u00e8 iniziato nel 1988, grazie all'Organizzazione Mondiale della Sanit\u00e0 (OMS), all'UNICEF e al Rotary International. Questi interventi hanno ridotto del 99% il numero dei casi diagnosticati all'anno: dai circa 350.000 casi registrati nel 1988 ai 483 casi nel 2001, con una media di circa 1000 casi negli anni seguenti (1606 nel 2009). La poliomielite \u00e8 una delle uniche due malattie attualmente oggetto di un sistema globale di eradicazione programmata, insieme alla malattia parassitaria dracunculiasi. Finora, le uniche malattie completamente eradicate dal nostro pianeta sono il vaiolo, sconfitto nel 1979, e la peste bovina, debellata nel 2011.\nUna serie di pietre miliari nel processo di eradicazione sono gi\u00e0 state raggiunte e diverse regioni del mondo sono stati certificate come \"polio-free\". Le Americhe sono state dichiarate libere nel 1994. Nel 2000 la polio \u00e8 stata ufficialmente eliminata in 36 Paesi del Pacifico occidentale, comprese la Cina e l'Australia. L'Europa \u00e8 stata dichiarata libera dalla polio nel 2002. L'ultimo caso di malattia in India risale a gennaio 2011 e il paese \u00e8 stato quindi rimosso dalla lista dei paesi endemici, nel 2014 \u00e8 stato dichiarato libero da poliomielite. A partire dal 2012, la polio rimane endemica in soli tre paesi: Nigeria, Pakistan e Afghanistan, anche se continua a causare epidemie nei Paesi limitrofi a causa delle trasmissioni. Ad esempio, nonostante l'eliminazione avvenuta dieci anni prima, \u00e8 stato confermato un focolaio in Cina nel settembre del 2011 che coinvolge un ceppo attestato nel vicino Pakistan.\nNel 1999 si verifica l'ultima infezione paralitica naturale da parte del poliovirus di tipo 2, per cui rimane soltanto da eradicare la polio di tipo 1. Il 25 agosto 2020 l\u2019Organizzazione Mondiale della Sanit\u00e0 (OMS) ha annunciato che il continente africano \u00e8 polio-free e che la polio rimane endemica soltanto in Pakistan e Afghanistan.\nClassificazione.\nIl termine \"poliomielite\" viene utilizzato per identificare la malattia causata da uno qualsiasi dei tre sierotipi di poliovirus. Sono stati descritti due modelli di base di infezione da polio: una malattia minore, che non coinvolge il sistema nervoso centrale (SNC), a volte chiamata \"poliomielite abortiva\", e una grave malattia che coinvolge l'SNC e che pu\u00f2 essere paralitica o non-paralitica. Nella maggior parte delle persone dotate di un normale sistema immunitario, l'infezione da poliovirus risulta asintomatica. Raramente l'infezione produce manifestazioni cliniche lievi; queste possono includere infezioni delle alte vie respiratorie (faringite) con febbre, disturbi gastrointestinali (nausea, vomito, dolore addominale, stitichezza o raramente diarrea) e una condizione simile all'influenza.\nIl virus penetra nel sistema nervoso centrale in circa il 3% delle infezioni. La maggior parte dei pazienti con interessamento del SNC sviluppa meningite non-paralitica asettica, che si presenta con sintomi cefalagici, dolore al collo, alla schiena, all'addome e alle estremit\u00e0, febbre, vomito, letargia e irritabilit\u00e0. Circa 1-5 casi su 1000 evolvono verso una malattia paralitica, in cui i muscoli si indeboliscono, i movimenti diventano scarsamente controllati e, infine, l'arto diviene completamente paralizzato. Questa condizione \u00e8 nota come paralisi flaccida acuta. A seconda del sito di paralisi, la poliomielite paralitica \u00e8 classificata come spinale, bulbare, o bulbospinale. L'encefalite, un'infezione del tessuto cerebrale, pu\u00f2 verificarsi in rari casi ed \u00e8 di solito limitata ai neonati. \u00c8 caratterizzata da confusione, cambiamenti dello stato mentale, mal di testa, febbre e, meno comunemente, convulsioni e diplegia spastica.\nCause.\nLa poliomielite \u00e8 causata dall'infezione con un virus appartenente al genere degli enterovirus, noto come poliovirus (PV). Questi virus a RNA colonizzano il tratto gastrointestinale, specificamente l'orofaringe e l'intestino. Il periodo di incubazione, ovverosia il tempo tra la prima esposizione e i primi sintomi, varia da tre a 35 giorni, con un arco pi\u00f9 comune che va dai sei ai venti giorni. Il poliovirus infetta e provoca la malattia soltanto negli esseri umani. La sua struttura \u00e8 molto semplice: \u00e8 composto da un genoma a RNA racchiuso in un involucro proteico chiamato capside. Oltre a proteggere il materiale genetico del virus, le proteine del capside consentono al poliovirus di infettare alcuni tipi di cellule. Tre sierotipi di poliovirus sono stati identificati: il poliovirus di tipo 1 (PV1), di tipo 2 (PV2) e di tipo 3 (PV3), ognuno con una proteina del capside leggermente diversa. Tutti e tre sono estremamente virulenti e producono gli stessi sintomi della malattia. PV1 \u00e8 la forma che si riscontra pi\u00f9 frequente e quella pi\u00f9 strettamente correlata alla paralisi.\nGli individui che sono esposti al virus, tramite infezione o tramite l'immunizzazione con il vaccino antipolio, sviluppano l'immunit\u00e0. Negli individui immuni, gli anticorpi IgA contro il poliovirus sono presenti nelle tonsille e nel tratto gastrointestinale e sono in grado di bloccare la replicazione del virus mentre gli anticorpi IgG e IgM possono prevenire la diffusione del virus ai neuroni motori del sistema nervoso centrale. L'infezione o la vaccinazione con un sierotipo di poliovirus non fornisce immunit\u00e0 contro gli altri sierotipi e l'immunit\u00e0 completa richiede l'esposizione a ciascun sierotipo.\nTrasmissione.\nLa poliomielite \u00e8 altamente contagiosa per via oro-orale (fonte orofaringea) e fecale-orale (di origine intestinale). Nelle aree endemiche, il poliovirus pu\u00f2 infettare praticamente l'intera popolazione umana. Il virus si presenta per lo pi\u00f9 stagionalmente nelle fasce climatiche temperate, con il picco di trasmissione che si verifica in estate e in autunno. Queste differenze stagionali sono molto meno pronunciate nelle aree tropicali. Il periodo di incubazione \u00e8 di solito compreso tra sei e venti giorni, con un intervallo massimo che va dai tre ai trentacinque giorni. Dopo l'infezione iniziale le particelle virali sono escrete, per diverse settimane, con le feci, che pertanto risultano infette. La malattia si trasmette principalmente per via fecale-orale, con l'ingestione di cibo contaminato o acqua. Talvolta viene trasmessa via oro-orale, una modalit\u00e0 di trasmissione pi\u00f9 comune nelle zone in cui vi \u00e8 una buona igiene. La poliomielite \u00e8 maggiormente infettiva tra i sette e i dieci giorni prima e dopo la comparsa dei sintomi, ma la trasmissione \u00e8 possibile finch\u00e9 il virus rimane nella saliva o nelle feci.\nI fattori che aumentano il rischio di infezione da polio o influenzano la gravit\u00e0 della malattia comprendono: deficienza immunitaria, malnutrizione, tonsillectomia, attivit\u00e0 fisica subito dopo l'inizio della paralisi, lesioni muscolo-scheletriche a causa di iniezione di vaccini e la gravidanza. Anche se il virus pu\u00f2 attraversare la placenta, il feto non sembra essere influenzato da una infezione materna o dalla vaccinazione contro la polio. Anche gli eventuali anticorpi materni possono attraversare la placenta, fornendo l'immunit\u00e0 passiva che protegge il neonato dalle infezioni da polio durante i primi mesi di vita.\nCome precauzione contro le infezioni, durante le epidemie di poliomielite le piscine pubbliche delle zone colpite sono state spesso chiuse.\nFisiopatologia e clinica.\nIl poliovirus entra nel corpo attraverso la bocca, infettando le prime cellule con cui viene a contatto nella faringe e nella mucosa intestinale. Si guadagna l'ingresso nella cellula legandosi ad un recettore, noto come recettore poliovirus o CD155, presente sulla membrana cellulare. Il virus inserisce quindi il proprio materiale genetico nella cellula ospite e comincia a replicarsi. Il poliovirus si replica per circa una settimana all'interno delle cellule gastrointestinali, da dove poi si diffonde alle tonsille (in particolare nelle cellule follicolari dendritiche che risiedono all'interno dei centri tonsillari germinali), al tessuto intestinale linfoide, comprese le cellule M delle placche di Peyer, alla linfa cervicale profonda e ai linfonodi mesenterici, dove si moltiplica abbondantemente. Il virus viene successivamente assorbito nella circolazione sanguigna.\nLa presenza del virus nel sangue, nota come viremia, ne consente un'ampia distribuzione nel corpo. Il poliovirus pu\u00f2 sopravvivere e moltiplicarsi nel sangue e nel sistema linfatico per lunghi periodi di tempo, fino a 17 settimane. In una piccola percentuale di casi il virus pu\u00f2 diffondersi e replicarsi in altri siti, come ad esempio nel tessuto adiposo bruno, nel tessuto reticolo-endoteliale o nei muscoli. Questa replicazione prolungata provoca un aumento della concentrazione di virus nel sangue e il conseguente sviluppo di lievi sintomi simil-influenzali. Raramente, il virus riesce a superare la barriera emato-encefalica ed invadere il sistema nervoso centrale, provocando una risposta infiammatoria locale. In molti casi, questo provoca una infiammazione autolimitante delle meningi, le membrane connettivali che circondano il cervello e il midollo spinale. Questa condizione, nota come \"meningite virale\" o \"meningite asettica\", ha come esito una poliomielite non-paralitica. La penetrazione del sistema nervoso centrale non fornisce alcun vantaggio noto al virus, ed \u00e8 molto probabilmente una deviazione accidentale di una normale infezione gastrointestinale. I meccanismi attraverso i quali il poliovirus si diffonde al sistema nervoso centrale sono poco conosciuti.\nPoliomielite paralitica.\nIn circa l'1% delle infezioni, il poliovirus si diffonde lungo i rami di alcune fibre nervose, replicandosi e distruggendo preferenzialmente i neuroni motori del midollo spinale, del tronco encefalico o della corteccia motoria. Ci\u00f2 porta allo sviluppo della poliomielite paralitica, le cui diverse forme (spinale, bulbare, e bulbospinale) sono caratterizzate dalla diversa entit\u00e0 del danno neuronale e dell'infiammazione prodotta, oltre che dalla diversa regione del sistema nervoso interessata.\nLa distruzione delle cellule neuronali produce lesioni all'interno dei gangli spinali; possono quindi essere colpite la formazione reticolare, i nuclei vestibolari, il verme cerebellare e i nuclei profondi del cervelletto. L'infiammazione \u00e8 associata alla distruzione delle cellule nervose e spesso altera il colore e l'aspetto della materia grigia del midollo spinale, conferendole una tonalit\u00e0 rossastra. Altri danni causati dalla malattia paralitica si verificano nella regione del proencefalo, in particolare nell'ipotalamo e nel talamo. I meccanismi molecolari attraverso i quali il poliovirus causa la malattia paralitica non sono del tutto chiariti.\nI primi sintomi della polio paralitica comprendono febbre alta, mal di testa, rigidit\u00e0 della schiena e del collo, debolezza asimmetrica dei muscoli, sensibilit\u00e0 al tocco, difficolt\u00e0 a deglutire, dolori muscolari, perdita dei riflessi superficiali, parestesie assimilabili a formicolii, irritabilit\u00e0, stitichezza e difficolt\u00e0 a urinare. Le paralisi si sviluppano in genere da uno a dieci giorni dopo i primi sintomi e progrediscono per due o tre giorni, fermandosi nel momento in cui si interrompe la febbre.\nLa probabilit\u00e0 di sviluppare la polio paralitica aumenta con l'et\u00e0, cos\u00ec come aumenta l'estensione della paralisi. Nei bambini, la meningite non-paralitica \u00e8 la conseguenza pi\u00f9 probabile del coinvolgimento del sistema nervoso centrale e la paralisi si verifica in un solo caso su 1000. Negli adulti, la paralisi si verifica in uno su 75. Nei bambini sotto i cinque anni di et\u00e0, la paralisi di una gamba \u00e8 pi\u00f9 comune. Negli adulti, la paralisi estesa del torace e dell'addome pu\u00f2 portare alla paralisi di tutti gli arti. I tassi di paralisi possono variare anche a seconda del sierotipo del poliovirus, i pi\u00f9 alti tassi di paralisi (uno su 200) sono associati al poliovirus di tipo 1, le incidenze pi\u00f9 basse (uno su 2000) sono associate al tipo 2.\nPoliomielite spinale.\nLa poliomielite spinale \u00e8 la forma pi\u00f9 comune di poliomielite paralitica. Essa \u00e8 il risultato dell'invasione virale dei motoneuroni spinali, disposti nelle corna anteriori della sostanza grigia del midollo spinale. Il virus causa l'infiammazione delle cellule nervose, portando il danneggiamento o la distruzione dei motoneuroni spinali. Quando i neuroni spinali muoiono si verifica la cosiddetta degenerazione walleriana, con conseguente debolezza dei muscoli che erano innervati dai neuroni persi. Con la distruzione delle cellule nervose, i muscoli non ricevono segnali dal cervello o del midollo spinale. Senza la stimolazione nervosa si verifica atrofia muscolare, l'arto diventa flaccido e debole e il controllo sempre pi\u00f9 scarso fino ad arrivare alla completa paralisi. La progressione alla paralisi \u00e8 rapida (da due a quattro giorni) e di solito \u00e8 associata a febbre e dolori muscolari. Anche i riflessi tendinei pi\u00f9 profondi vengono coinvolti, diminuendo talvolta fino a scomparire. La sensazione di \"sentire gli arti\" non viene, tuttavia, a mancare\nL'entit\u00e0 della paralisi spinale dipende dalla regione interessata, che pu\u00f2 essere cervicale, toracica o lombare. Il virus pu\u00f2 influenzare muscoli su entrambi i lati del corpo, ma pi\u00f9 spesso la paralisi \u00e8 asimmetrica. Ogni arto o una combinazione di arti possono essere influenzati: una gamba, un braccio, o entrambe le gambe e le braccia. La paralisi \u00e8 spesso pi\u00f9 grave prossimalmente, dove l'arto si unisce al corpo, che distalmente, verso le estremit\u00e0 dell'arto.\nPoliomielite bulbare.\nLa polio bulbare costituisce circa il 2% dei casi di poliomielite paralitica, e si verifica quando il poliovirus invade e distrugge i nervi nella regione bulbare del tronco encefalico. La regione bulbare \u00e8 una via nervosa, costituita da materia bianca, che collega la corteccia cerebrale al tronco encefalico. Danni in questa regione del cervello colpiscono i nervi cranici ed i muscoli da essi innervati, producendo manifestazioni cliniche tipiche dell'encefalite e difficolt\u00e0 di respirazione, di parola e di deglutizione.\nI nervi colpiti pi\u00f9 critici sono il nervo glossofaringeo, che controlla in parte la deglutizione, le funzioni nella lingua e il gusto, il nervo vago che invia segnali al cuore, all'intestino e ai polmoni, e il nervo accessorio che controlla il movimento superiore del collo. A causa dell'effetto sulla deglutizione, secrezioni di muco possono accumularsi nelle vie respiratorie, provocando il soffocamento. Altri segni e sintomi includono debolezza facciale, causata dai danni al nervo trigemino ed al nervo faciale, che innervano le guance, i dotti lacrimali e i muscoli del viso. Inoltre la poliomielite bulbare pu\u00f2 causare visione doppia, difficolt\u00e0 nella masticazione e anormale frequenza respiratoria che pu\u00f2 portare ad arresto respiratorio. Possono presentarsi anche edema polmonare e shock, potenzialmente fatali.\nPoliomielite bulbospinale.\nCirca il 19% di tutti i casi di poliomielite paralitica presentano sia sintomi bulbari, sia spinali. Questo sottotipo si chiama poliomielite respiratoria o poliomielite bulbospinale. Quando il virus colpisce la parte superiore del midollo spinale cervicale, a livello delle vertebre cervicali C3-C5, la paralisi si verifica nel diaframma. I nervi critici colpiti sono il nervo frenico, che spinge il diaframma per gonfiare i polmoni, e quelli che controllano i muscoli necessari per la deglutizione. Con la perdita di questi nervi, viene colpita la respirazione, resa pi\u00f9 difficile o impossibile senza il supporto di un ventilatore. La poliomielite bulbospinale pu\u00f2 portare, inoltre, alla paralisi delle braccia e delle gambe e pu\u00f2 anche influenzare la deglutizione e la funzionalit\u00e0 cardiaca.\nDiagnosi.\nLa poliomielite paralitica pu\u00f2 essere clinicamente sospettata in individui che con insorgenza acuta di paralisi flaccida a livello di uno o pi\u00f9 arti e riflessi tendinei diminuiti o assenti negli arti colpiti, con conservazione delle funzioni sensoriale o cognitiva e in assenza di altre cause apparenti.\nUna diagnosi di laboratorio pu\u00f2 essere effettuata in seguito all'isolamento del poliovirus in un campione di feci o in un tampone faringeo. Gli anticorpi anti-poliovirus possono essere trovati nel sangue durante la fase infettiva. L'analisi del liquido cerebrospinale (CSF) del paziente, prelevato tramite puntura lombare, mostra un elevato numero di globuli bianchi (principalmente linfociti) e un lieve incremento nella concentrazione proteica. L'individuazione del virus nel liquor attesta l'avvenuta infezione del sistema nervoso centrale ed \u00e8 pertanto diagnostica per la polio paralitica, sebbene ci\u00f2 si verifichi raramente.\nSe il poliovirus \u00e8 isolato da un paziente che presenta paralisi flaccida acuta, viene ulteriormente testato tramite mappatura genetica o, pi\u00f9 recentemente, mediante reazione polimerasica a catena (PCR), per determinare se esso \u00e8 \"wild type\" (cio\u00e8, il virus che si incontra in natura) o \"da vaccino\" (derivato da un ceppo del virus della poliomielite utilizzato per produrre il vaccino antipolio). \u00c8 importante determinare l'origine del virus, poich\u00e9 per ogni caso segnalato di polio paralitica causato da poliovirus selvaggi si stima che possano esistere altri 200 a 3000 portatori asintomatici contagiosi.\nPrevenzione.\nImmunizzazione passiva.\nNel 1950, William Hammon, presso l'Universit\u00e0 di Pittsburgh, isol\u00f2 le gammaglobuline nel plasma sanguigno di pazienti con poliomielite. Hammon propose le gammaglobuline, che contenevano anticorpi anti poliovirus, come possibile mezzo per bloccare l'infezione da poliovirus. I risultati di un ampio studio clinico erano promettenti: le gammaglobuline avevano dimostrato essere circa l'80% efficaci nel prevenire lo sviluppo di poliomielite paralitica. \u00c8 stato anche dimostrato che erano in grado di ridurre la gravit\u00e0 della malattia nei pazienti che avevano sviluppato la poliomielite. L'approccio con le gammaglobuline \u00e8 stato successivamente ritenuto impraticabile per un utilizzo diffuso a causa della limitata disponibilit\u00e0 di plasma umano, per cui la comunit\u00e0 medica decise di rivolgere gli sforzi verso lo sviluppo di un vaccino antipolio.\nVaccino.\nTre tipi di vaccino sono stati utilizzati in tutto il mondo per combattere la poliomielite: il vaccino Koprowski, il vaccino Salk e il vaccino Sabin. Tutti inducono immunit\u00e0 al poliovirus in modo efficiente e bloccano la trasmissione, proteggendo in questo modo i soggetti vaccinati e la comunit\u00e0 (la cosiddetta immunit\u00e0 di branco).\nIl vaccino Koprowski.\nIl primo vaccino antipolio proposto, realizzato sulla base di un sierotipo di un virus vivo ma indebolito, \u00e8 stato sviluppato dal virologo Hilary Koprowski. Il prototipo del vaccino di Koprowski \u00e8 stato somministrato, per la prima volta a un bambino di otto anni, il 27 febbraio 1950. Koprowski ha continuato a lavorare sul vaccino nel corso degli anni 1950, arrivando a sperimentarlo su larga scala nell'allora Congo Belga e vaccinando sette milioni di bambini in Polonia contro i sierotipi PV1 e PV3 tra il 1958 e il 1960.\nIl vaccino Salk.\nIl secondo vaccino, costituito da un virus inattivato (IPV), \u00e8 stato sviluppato nel 1952 da Jonas Salk presso l'Universit\u00e0 di Pittsburgh. La scoperta \u00e8 stata annunciata al mondo il 12 aprile 1955. Il vaccino Salk si basa su un poliovirus coltivato in un tipo di coltura tissutale di rene di scimmia che \u00e8 chimicamente inattivato con formalina. Dopo due dosi di tale vaccino, somministrato mediante iniezione, il 90% o pi\u00f9 dei vaccinati sviluppa anticorpi protettivi nei confronti di tutti e tre i sierotipi di poliovirus, e, dopo tre dosi, l'immunit\u00e0 \u00e8 presente in almeno il 99% dei soggetti vaccinati.\nIl vaccino Sabin.\nSuccessivamente, Albert Sabin svilupp\u00f2 un altro vaccino antipolio orale con virus vivo (abbreviato OPV dall'inglese \"oral polio vaccine\"). Questo \u00e8 stato prodotto dal passaggio ripetuto del virus attraverso cellule non umane a temperature sub-fisiologica. Il poliovirus attenuato nel vaccino Sabin si replica in modo molto efficiente a livello intestinale, ma il ceppo del vaccino non \u00e8 in grado di replicarsi in modo efficiente all'interno del tessuto del sistema nervoso. Una singola dose di vaccino orale antipolio Sabin produce l'immunit\u00e0 a tutti e tre sierotipi di poliovirus in circa il 50% dei destinatari. Tre dosi dell'OPV producono anticorpi protettivi per tutti i tipi di poliovirus in pi\u00f9 del 95% dei destinatari. Le prove umane del vaccino Sabin sono iniziate nel 1957. Autorizzato nel 1962, \u00e8 rapidamente diventato l'unico vaccino antipolio utilizzato a livello mondiale.\nPoich\u00e9 l'OPV \u00e8 poco costoso, facile da amministrare e produce un'eccellente immunit\u00e0 a livello intestinale (che aiuta a prevenire l'infezione con il virus selvaggio nelle zone dove \u00e8 endemico), \u00e8 stato il vaccino di scelta per il controllo di poliomielite in molti paesi. In occasioni molto rare (circa un caso ogni 750 000 soggetti vaccinati), il virus attenuato in OPV muta e torna in una forma che pu\u00f2 portare a paralisi. La maggior parte dei paesi industrializzati sono perci\u00f2 passati all'IPV sia come vaccino unico contro la poliomielite, sia in combinazione con il vaccino antipolio per via orale.\nTrattamento.\nNon esiste una cura per la poliomielite. Il \"focus\" del trattamento moderno \u00e8 stato posto sul sollievo dai sintomi, sull'accelerazione del recupero e sulla prevenzione delle complicanze. Misure di sostegno includono l'uso di antibiotici per prevenire sovrainfezioni batteriche ai muscoli indeboliti, analgesici per lenire il dolore, attivit\u00e0 fisica moderata e una dieta nutriente. Il trattamento della poliomielite spesso richiede una riabilitazione a lungo termine che includa terapia fisica, l'uso di bretelle, scarpe correttive e, in alcuni casi, un intervento chirurgico ortopedico.\nVentilatori polmonari portatili possono essere necessari per sostenere la respirazione. Storicamente, un ventilatore a pressione negativa invasivo, pi\u00f9 comunemente chiamato polmone d'acciaio, \u00e8 stato utilizzato per mantenere artificialmente la respirazione durante l'infezione acuta di poliomielite, finch\u00e9 una persona non tornava a respirare autonomamente (generalmente dopo circa una o due settimane). Oggi molti pazienti con paralisi respiratoria permanente utilizzano moderne giacche a pressione negativa, indossate sul petto e sull'addome.\nAltri trattamenti storici per la polio sono stati l'idroterapia, l'elettroterapia, massaggi ed esercizi di mobilizzazione passiva e trattamenti chirurgici, come ad esempio l'allungamento dei tendini e l'innesto di nervi.\nPrognosi.\nI pazienti con infezioni da poliomielite abortive recuperano completamente. In quelli che sviluppano solo meningite asettica, i sintomi possono persistere da due a dieci giorni, seguiti da un completo recupero. Nei casi di polio spinale, se le cellule nervose colpite sono completamente distrutte, la paralisi sar\u00e0 permanente. Le cellule che non vengono distrutte, ma che perdono temporaneamente la loro funzione, possono recuperare entro quattro-sei settimane dopo l'esordio. La met\u00e0 dei pazienti affetti da poliomielite spinale si riprende completamente, un quarto recupera con una lieve disabilit\u00e0 e nel restante quarto permane una grave disabilit\u00e0. Il grado di paralisi sia nella fase acuta che nella paralisi residua probabilmente \u00e8 proporzionale sia al grado di viremia che inversamente proporzionale al grado di immunit\u00e0. La poliomielite spinale \u00e8 raramente fatale.\nSenza il supporto respiratorio le conseguenze della poliomielite con interessamento delle vie respiratorie comportano il soffocamento o una polmonite da aspirazione delle secrezioni. Nel complesso, il 5-10% dei pazienti affetti da poliomielite paralitica muore a causa della paralisi dei muscoli utilizzati per la respirazione. Il tasso di mortalit\u00e0 varia con l'et\u00e0: dal 2-5% nei bambini, fino al 15-30% negli adulti. La poliomielite bulbare provoca spesso la morte se non viene fornito alcun supporto respiratorio. Con supporto respiratorio il tasso di mortalit\u00e0 \u00e8 compreso tra il 25% ed il 75%, a seconda dell'et\u00e0 del paziente. Quando sono disponibili ventilatori a pressione positiva la mortalit\u00e0 pu\u00f2 essere ridotta al 15%.\nRecupero.\nMolti casi di poliomielite comportano soltanto una paralisi temporanea. Gli impulsi nervosi possono tornare al muscolo paralizzato gi\u00e0 entro un mese dall'infezione, ed il recupero \u00e8 solitamente completato in sei-otto mesi. I processi neurofisiologici implicati nel recupero a seguito della poliomielite paralitica acuta sono molto efficaci: i muscoli sono in grado di ripristinare la normale forza anche se la met\u00e0 dei neuroni motori originali sono andati perduti. Se la paralisi permane dopo un anno, \u00e8 probabile che sia permanente, anche se sono possibili modesti recuperi della forza muscolare da 12 a 18 mesi dopo l'infezione.\nUno dei meccanismi coinvolti nel recupero \u00e8 la capacit\u00e0 dei neuroni del tronco encefalico di sviluppare nuovi germogli assonali e rami terminali, che possono reinnervare le fibre muscolari che sono state denervate dall'infezione acuta da polio. Un altro meccanismo consente di far compiere ad un motoneurone un lavoro fino a quattro-cinque volte maggiore di quello svolto normalmente, al fine di sopperire a quelli mancanti. In questo modo se un neurone motorio controllava 200 cellule muscolari prima della paralisi, pu\u00f2 arrivare a controllarne 800-1000.\nIn aggiunta a questi processi fisiologici, il corpo possiede una serie di meccanismi di compensazione per mantenere la funzionalit\u00e0 in presenza di paralisi residua. Tra questi il maggiore utilizzo di muscoli e legamenti pi\u00f9 deboli per poter disporre di una maggior mobilit\u00e0.\nComplicanze.\nSpesso si verificano complicanze residue di polio paralitica in seguito al processo del recupero iniziale. Paresi muscolare e paralisi, a volte, possono portare a deformit\u00e0 scheletriche, al blocco delle articolazioni e a difficolt\u00e0 di movimento. Una volta che i muscoli dell'arto diventano flaccidi possono interferire con la funzionalit\u00e0 degli altri muscoli. Una tipica manifestazione di questo problema \u00e8 il piede equino. Questa deformit\u00e0 si sviluppa quando i muscoli che fanno abbassare le dita sono in grado di lavorare, mentre quelli che le innalzano non lo sono, e il piede tende naturalmente a cadere verso il suolo. Se il problema non viene trattato il tendine di Achille si pu\u00f2 ritrarre e il piede non \u00e8 pi\u00f9 in grado di assumere la posizione fisiologica.\nLe vittime della polio che sviluppano il piede equino non sono pi\u00f9 in grado di camminare, poich\u00e9 non possono pi\u00f9 appoggiare a terra il tallone. Una situazione simile si pu\u00f2 sviluppare con la paralisi delle braccia. In alcuni casi in pazienti pediatrici la crescita di una gamba viene rallentata dalla poliomielite, mentre l'altra continua a crescere normalmente. Il risultato \u00e8 una gamba pi\u00f9 corta dell'altra, con il paziente costretto a zoppicare ed appoggiarsi ad un bastone sul lato della gamba corta. Ci\u00f2, a sua volta, porta a deformazioni della colonna vertebrale, in particolar modo di tipo scoliotico. Possono, altres\u00ec, verificarsi osteoporosi e un'accresciuta probabilit\u00e0 di fratture patologiche.\nL'uso prolungato di stampelle o sedie a rotelle possono causare neuropatia da compressione, come pure una perdita di funzionalit\u00e0 delle vene delle gambe, che pu\u00f2 dare ristagno di sangue negli arti inferiori paralizzati. Le complicanze da immobilit\u00e0 prolungata, che possono coinvolgere polmoni, reni e cuore sono edema polmonare, polmonite ab ingestis, infezioni delle vie urinarie, calcoli renali, ileo paralitico, miocardite e cuore polmonare.\nSindrome post-polio.\nTra gli individui che sopravvivono alla poliomielite paralizzante nell'infanzia, una percentuale compresa tra il 25 ed il 50% sviluppa ulteriori sintomi decenni dopo il recupero dall'infezione acuta, in particolare debolezza muscolare ed estrema stanchezza. Questa condizione \u00e8 nota come sindrome da post-poliomielite (PPS). Si ritiene che i sintomi della PPS siano causati da un malfunzionamento delle sovradimensionate unit\u00e0 motorie createsi durante il recupero dalla malattia paralizzante."}
{"id": "152317", "revid": "584834", "url": "https://it.wikipedia.org/wiki?curid=152317", "title": "JWST", "text": ""}
{"id": "152320", "revid": "767487", "url": "https://it.wikipedia.org/wiki?curid=152320", "title": "David Silveria", "text": "Biografia.\nHa iniziato a suonare la batteria all'et\u00e0 di nove anni ed ha sviluppato autonomamente un proprio stile. A suo dire non ha particolari influenze e alcuni dei suoi artisti preferiti sono gli Orgy, i Metallica, i Weezer, gli Helmet ed i Blondie. Era il batterista prima dei L.A.P.D., e poi dei Korn (presenti sulle scene fin dal 1993), prima di annunciare nel dicembre 2006 il suo abbandono temporaneo della band. Al suo posto \u00e8 subentrato Terry Bozzio, che a sua volta \u00e8 stato sostituito da Joey Jordison. Attualmente i KoRn hanno alla batteria Ray Luzier.\nIndicativi dello stile di Silveria, sono ritenuti brani come \"Faget\" e \"Shoots and Ladders\", presenti nel primo album del gruppo \"Korn\" (1994), oltre che \"Good God\", \"A.D.I.D.A.S.\", \"Freak on a Leash\", \"Somebody Someone\" fino ad arrivare a lavori pi\u00f9 recenti del combo di Bakersfield, come \"Here to Stay\" e \"Right Now\".\nSoprannominato \"membro timido\" dagli altri componenti del gruppo, egli ha dichiarato che la sua canzone preferita \u00e8 \"B.B.K.\", contenuta nell'album \"Follow the Leader\" (1998).\nSposato sin dal 1997, David Silveria ha un figlio di nome David Jr.\nFra le diverse attivit\u00e0 extra Korn, ci sono quella di fotomodello e l'apertura (nel 2001) in California, insieme alla moglie Shannon, di un sushi bar (Tuna Town) e nell'agosto 2006 del Silvera's Steakhouse &amp; Lounge.\nNel 2014 David \u00e8 tornato a sorpresa sulle scene musicali dopo 8 anni di silenzio, dietro le pelli della band alternative metal Infinika, pubblicando il disco Echoes and Traces.\nAttualmente David milita nella band alternative metal Breaking In A Sequence (ex-BI*AS) con la quale ha pubblicato l'EP \"Acronym\".\nL'addio ai Korn.\nNel 2006, durante una sessione di sollevamento pesi David sub\u00ec un brutto infortunio alla schiena, che inizialmente trascur\u00f2 e decise di trattare attraverso massaggi e antidolorifici, in modo da poter continuare il suo lavoro con la band. Dopo un primo controllo ortopedico venne rilevata una non precisata lombalgia. Ma il protrarsi del dolore, tale da limitare anche la normale deambulazione, lo costrinse a sospendere la sua attivit\u00e0 con i Korn. Nel corso dell'anno successivo fu costretto ad assumere giornalmente grandi quantit\u00e0 di idrocodone, portandolo al limite della dipendenza. Successivamente decise di rivolgersi ad uno specialista presso l'Universit\u00e0 di Irvine, la cui diagnosi rivel\u00f2 la frattura di due vertebre lombari e la totale usura del disco intervertebrale. Si rese cos\u00ec necessario l'intervento chirurgico con l'inserimento di viti nelle vertebre e di un disco sintetico.\nIn concomitanza alla sua assenza a causa dell'infortunio, Silveria rivel\u00f2 che all'epoca tra i membri della band si manifestarono grossi problemi di comunicazione che andarono ad incidere negativamente nelle relazioni tra di loro.\nLe due situazioni combinate influirono sulla motivazione del batterista a provare a ritornare nella band successivamente allo stop forzato. Dopo alcuni rimpiazzi temporanei, venne definitivamente sostituito nel 2008 da Ray Luzier all'interno dei Korn.\nInoltre l'ex batterista ha poi aggiunto che, gi\u00e0 alla vigilia della registrazione di \"Issues\" ebbe modo di avere le prime incomprensioni. \nSilveria ha poi aggiunto: \nDiscografia.\nStrumentazione.\nTama Starclassic Maple (generalmente di colore Verde o Cromato)\nPiatti Paiste"}
{"id": "152330", "revid": "1543377", "url": "https://it.wikipedia.org/wiki?curid=152330", "title": "M92 (astronomia)", "text": "M 92 (noto anche come NGC 6341) \u00e8 un ammasso globulare visibile nella costellazione di Ercole; \u00e8 fra gli ammassi globulari pi\u00f9 settentrionali del cielo.\nOsservazione.\nLa localizzazione di M92 \u00e8 molto difficile, a causa della scarsit\u00e0 di stelle appariscenti nell'area di cielo in cui si trova: un metodo consiste nel cercare a nord-est della met\u00e0 del segmento che congiunge le stelle e ; a ci\u00f2 si aggiunge che l'ammasso non \u00e8 visibile con un binocolo a grande campo. Si tratta comunque di uno degli ammassi globulari pi\u00f9 brillanti dell'emisfero boreale, sebbene sia spesso ignorato a causa del vicino M13: un binocolo 10x50 \u00e8 sufficiente per individuarlo e lo mostra come una macchia biancastra diffusa, senza particolari caratteristiche; solo un telescopio da almeno 200mm di apertura permette di risolverlo in stelle.\nM92 pu\u00f2 essere osservato da entrambi gli emisferi terrestri, sebbene la sua declinazione settentrionale favorisca notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mentre dall'emisfero australe resta sempre molto basso, ad eccezione delle aree prossime all'equatore. \u00c8 comunque visibile da gran parte delle aree abitate della Terra. Il periodo migliore per la sua osservazione nel cielo serale \u00e8 quello compreso fra aprile e ottobre.\nStoria delle osservazioni.\nFu scoperto da Johann Elert Bode nel 1777 e riscoperto indipendentemente da Charles Messier il 18 marzo 1781, che lo inser\u00ec nel suo catalogo. Nel 1783, William Herschel fu il primo a risolvere l'ammasso in stelle; il pastore Webb lo descrisse come difficile da risolvere, se paragonato al vicino M13, ma dal nucleo molto brillante.\nCaratteristiche.\nM92 si trova a 26.000 anni luce dal sistema solare ed \u00e8 quindi un po' pi\u00f9 lontano del suo vicino M13. La concentrazione di stelle al centro dell'ammasso \u00e8 notevole e la sua estensione angolare di 11.2' corrisponde ad un diametro effettivo di 85 anni luce. Al suo interno sono state scoperte soltanto 16 variabili, 14 delle quali sono del tipo RR Lyrae.\nLa massa di M92 \u00e8 di circa 300.000 masse solari, quindi abbastanza elevata.; si avvicina a noi a una velocit\u00e0 di 110 km/s. La percentuale di metalli molto scarsa nella composizione delle stelle dell'ammasso suggerisce un'et\u00e0 elevata per l'ammasso. Le stime basate sul colore delle stelle indicano un'et\u00e0 di 13 miliardi di anni; \u00e8 quindi uno dei pi\u00f9 antichi ammassi globulari conosciuti."}
{"id": "152346", "revid": "154639", "url": "https://it.wikipedia.org/wiki?curid=152346", "title": "Liside (dialogo)", "text": "Il Liside (in greco \u039b\u03cd\u03c3\u03b9\u03c2) non \u00e8 fra i pi\u00f9 noti dialoghi di Platone, ma \u00e8 probabilmente l'unico in cui viene messo in luce il concetto platonico di amicizia. In esso il filosofo, attraverso le parole del maestro Socrate, svolge una peculiare e cavillosa indagine per comprendere chi possa essere considerato amico e chi no, anche in base ad ipotesi formulate precedentemente da altri filosofi (sebbene non esplicitamente menzionati).\nAmore e amicizia.\nSocrate sta percorrendo la strada che porta dall'Accademia al Liceo, quando viene fermato da Ippotale, Ctesippo e altri giovani, i quali lo invitano ad unirsi a loro ed accompagnarli al ginnasio, dove tiene lezione un tale Micco (sofista amico di Socrate, a noi sconosciuto) e potranno discutere in tranquillit\u00e0. Prima di entrare, tuttavia, Socrate, che per un dono divino \u00e8 in grado di riconoscere a prima vista un innamorato, vuole sapere da Ippotale chi, secondo lui, \u00e8 il pi\u00f9 bello tra i suoi compagni. Ippotale \u00e8 per\u00f2 in imbarazzo, ed \u00e8 Ctesippo a rispondere in sua vece, lamentando le eccessive lodi che egli canta in continuazione per il giovane Liside (203a-204d). A queste parole, Socrate rivolge a Ippotale un monito: non \u00e8 bene lodare un amato prima di averlo conquistato, poich\u00e9 in questo modo non si fa altro che insuperbirlo e renderlo pi\u00f9 ostile alle attenzioni dell'innamorato; viceversa, bisogna lodare qualcuno solo dopo averne vinto i favori, poich\u00e9 le lodi dell'amato suoneranno come un encomio per l'innamorato che \u00e8 stato in grado di trarlo a s\u00e9 (205e-206a).\nSocrate, a questo punto, \u00e8 curioso di incontrare questo giovane, e il suo desiderio viene esaudito quando, insieme a Ctesippo, entra nel ginnasio, dove Liside si distingue tra gli altri fanciulli per la sua eccezionale bellezza. Qui il filosofo viene raggiunto da Menesseno e da altri ragazzi, richiamando l'attenzione dello stesso Liside, che si unisce al gruppo. Socrate, vedendo tanti fanciulli e giovani attorno a lui, inizia ad interrogarli, ma ben presto finisce col rivolgere le proprie domande a Liside, cos\u00ec da metterlo alla prova e valutarne la nobilt\u00e0 d'animo (207b-c).\nSocrate inizia domandando a Liside se i suoi genitori lo amino, e alla risposta affermativa del fanciullo chiede quali sarebbero i segni di questo amore. Sembra infatti che Liside non disponga di grandi libert\u00e0, poich\u00e9 non gli \u00e8 consentito guidare nessun carro (sia esso un carro da corsa o uno trainato da muli), e nemmeno pu\u00f2 \u201cguidare\u201d se stesso, ma deve sottostare alle decisioni del pedagogo: ma allora, domanda Socrate, come \u00e8 possibile che i suoi genitori lo amino se non gli permettono di fare niente, ma anzi per le loro necessit\u00e0 si affidano a persone prezzolate o a schiavi? Sembrerebbe infatti che essi abbiano pi\u00f9 fiducia dei loro schiavi che non del loro figlio, al quale, anzi, impongono molti padroni (207d-208e). In realt\u00e0, come lo stesso Socrate non tarda a dimostrare, a Liside non \u00e8 consentito fare certe cose e nemmeno decidere per se stesso in quanto non ne \u00e8 ancora in grado. Ogni compito viene infatti affidato a chi \u00e8 saggio e competente in materia, e cos\u00ec a guidare i cavalli da corsa viene scelto un auriga, la citt\u00e0 sceglie come propria guida le persone migliori, e anche Liside, il giorno che sar\u00e0 sapiente, verr\u00e0 chiamato ad occuparsi dei beni di famiglia e dei suoi genitori, che gli affideranno le loro stesse persone. Chi \u00e8 saggio e sapiente, dunque, ha molti amici, i quali lo amano proprio perch\u00e9 \u00e8 sapiente e di conseguenza risulta utile e buono agli occhi di tutta la comunit\u00e0 (210a-d).\nLa definizione dell'amicizia.\nTerminata la discussione con Liside, fa il suo ritorno Menesseno, che si era allontanato perch\u00e9 chiamato dal maestro. Liside domanda a Socrate di rendere partecipe l'assente del ragionamento appena concluso, ma il filosofo declina, preferendo discutere di un nuovo argomento, lasciando che sia Liside, in un secondo momento, a riassumere i loro discorsi precedenti. Si entra cos\u00ec nel cuore del dialogo, che ha per oggetto la ricerca di una definizione per l'amicizia. L'amicizia, afferma infatti Socrate, \u00e8 uno dei beni pi\u00f9 belli che si possa desiderare, e lo stesso filosofo confessa di preferire un amico a qualsiasi ricchezza o bene materiale (211d-212a); tuttavia, Socrate ammette anche di non aver mai capito come una persona diventi amica di un'altra, e per questo motivo chiede l'aiuto di Menesseno, il quale, essendo amico di Liside, sembra esperto in materia.\nLa prima ipotesi di Menesseno consiste nell'identificare l'amicizia con l'amore: se qualcuno ama una persona, questa persona dovr\u00e0 necessariamente ricambiare i sentimenti dell'altro. Questa tesi viene per\u00f2 liquidata rapidamente da Socrate, poich\u00e9 sono noti a tutti i casi di innamorati non corrisposti dalle persone amate, le quali talvolta possono addirittura provare nei loro confronti odio o disprezzo: se fosse vero ci\u00f2, si dovrebbe concludere che si pu\u00f2 essere amici di chi non \u00e8 nostro amico, e quindi si pu\u00f2 essere amico di un nemico, o viceversa essere nemico di un amico (212b-213d).\nSocrate decide allora di affrontare la questione in modo diverso, dando tregua a Menesseno e chiamando in causa Liside. Citando Omero, secondo il quale \u00abil dio conduce sempre il simile verso il simile\u00bb, Socrate ipotizza che un individuo pu\u00f2 essere amico solo di un altro a lui simile: i giusti infatti non sono amici degli ingiusti ma di altri giusti, e chi subisce ingiustizie non ama chi le compie; i malvagi, d'altra parte, non sono amici di altri malvagi, ma questo si spiega con il fatto che essi sono incostanti e mai identici a se stessi (213e-214d). Tuttavia, che utilit\u00e0 pu\u00f2 trarre un individuo da qualcuno che gli \u00e8 simile e che quindi ha le sue stesse capacit\u00e0? Un uomo buono, proprio perch\u00e9 buono, potrebbe bastare a se stesso, senza aver bisogno di rivolgersi a un altro uomo buono \u2013 e non avendo bisogno di nulla, non aspirerebbe nemmeno ad avere un amico. Forse allora, ipotizza Socrate, aveva ragione Esiodo, secondo il quale ognuno \u00e8 ostile al proprio simile: il vasaio \u00e8 nemico degli altri vasai perch\u00e9 ne teme la concorrenza e ne prova invidia, mentre al contrario il povero sar\u00e0 amico del ricco e il debole del forte, cos\u00ec da averne aiuto. Anche in natura, continua Socrate, gli opposti si attraggono e si nutrono l'uno dell'altro: cos\u00ec il secco cerca l'umido, il freddo il caldo, il vuoto il pieno e via dicendo \u2013 ma in questo modo si finisce ancora una volta con l'affermare che il giusto \u00e8 amico dell'ingiusto, ritornando alla situazione scartata in precedenza (215c-216b).\n\u00abDunque n\u00e9 il simile \u00e8 amico del simile n\u00e9 il contrario \u00e8 amico del contrario\u00bb: Socrate a questo punto tenta una nuova strada, ricordando a Liside che oltre a \u201cbuono\u201d e \u201ccattivo\u201d esiste anche una via intermedia tra i due, ovvero tutto ci\u00f2 che non \u00e8 n\u00e9 buono n\u00e9 cattivo. Chi aspira al bene e al bello non \u00e8 in s\u00e9 n\u00e9 buono n\u00e9 cattivo, poich\u00e9 se possedesse gi\u00e0 in s\u00e9 il bene non desidererebbe di possederlo, e cos\u00ec anche una persona sana non \u00e8 amica del medico, mentre lo \u00e8 il malato, il quale ha in s\u00e9 un male e non \u00e8 in grado di eliminarlo da solo. Allo stesso modo, amico del buono non pu\u00f2 essere un altro buono (poich\u00e9 gli sarebbe simile) n\u00e9 un cattivo (che gli \u00e8 opposto), ma uno che non \u00e8 n\u00e9 buono n\u00e9 cattivo (216c-218c). Sembra dunque che la discussione sia giunta a conclusione, e che si sia riusciti a definire chi \u00e8 l'amico \u2013 ma cos\u00ec non \u00e8, e Socrate non tarda a dimostrarlo. Si \u00e8 detto infatti che il malato \u00e8 amico del medico per via della malattia, ma la malattia, causa dell'amicizia tra i due, \u00e8 un male e quindi \u00e8 nemica: ne risulta che ci\u00f2 che non \u00e8 n\u00e9 buono n\u00e9 cattivo diventa amico del bene a causa di un male, che gli \u00e8 nemico. Oppure, forse, continua Socrate, malato e medico sono amici per via della medicina, che \u00e8 una cosa amica; ma anche questa ipotesi deve essere accantonata, poich\u00e9 i farmaci sono solo un mezzo e vengono scelti in vista della salute (219c-220b). Tuttavia, osserva ancora Socrate, gli uomini scelgono il bene perch\u00e9 vi \u00e8 il male, e se il male non esistesse non avrebbe senso ricercare il bene; ma se ci\u00f2 \u00e8 vero, si nega quanto appena affermato, e cio\u00e8 che l'amicizia non mira a cose utili, e inoltre si tornerebbe ad affermare che il giusto \u00e8 amico dell'ingiusto.\nSocrate tenta allora una nuova ed estrema strada per trovare la definizione di amicizia, andando ad indagare sulla differenza di significato tra \u201caffine\u201d e \u201csimile\u201d; a questo punto, per\u00f2, la discussione viene interrotta dai pedagoghi di Menesseno e Liside, i quali \u2013 un po' ebbri \u2013 insistono per riportare a casa i due ragazzi (223a-b). Il dialogo termina dunque con un nulla di fatto rivelandosi aporetico."}
{"id": "152349", "revid": "416175", "url": "https://it.wikipedia.org/wiki?curid=152349", "title": "Nur-Sultan", "text": "Nur-Sultan (), fino al marzo 2019 Astana (), \u00e8 dal 1997 la capitale del Kazakistan. Con una popolazione di abitanti dalla fine degli anni novanta ha conosciuto un rapido sviluppo demografico ed economico che la pone ai primi posti tra le citt\u00e0 asiatiche per tasso di crescita. Nel 2017 ha ospitato l'Esposizione Universale.\nLa citt\u00e0, fondata nel 1830 con il nome di \"Akmolinsk\", ha assunto nel 1961 la denominazione di \"Celinograd\" e nel 1992 quella di \"Akmola\". Dal 1997 al 2019 ha preso il nome di \"Astana\" (\"capitale\" in lingua kazaka). Il 23 marzo 2019 \u00e8 stata rinominata Nur-Sultan con decreto presidenziale in onore del presidente della repubblica uscente Nursultan Nazarbaev.\nGeografia fisica.\nTerritorio.\nLa citt\u00e0 \u00e8 situata nel Kazakistan centrale, sul fiume I\u0161im, circondata da una regione pianeggiante, caratterizzata dalla steppa semi-desertica che copre la maggior parte del territorio kazako. La citt\u00e0 si trova ad un'altitudine di 347 metri sul livello del mare.\nI quartieri pi\u00f9 grandi si trovano a nord del fiume, mentre quelli pi\u00f9 nuovi a sud del fiume I\u0161im.\nClima.\nCon 6 mesi all'anno di ghiaccio e neve presenti nella citt\u00e0, Nursultan \u00e8 la seconda capitale pi\u00f9 fredda del mondo, dopo Ulan Bator (Mongolia).\nNursultan ha un clima continentale estremo, con estati umide, talvolta afose (con occasionali brevi rovesci di pioggia) e inverni molto lunghi, freddi e secchi, dominati dall'anticiclone russo-siberiano. Non esistono ostacoli che possano proteggere Nursultan dalle perturbazioni di origine siberiana o polari, mentre in estate possono risalire le correnti calde dai deserti dell'Iran. Le temperature estive occasionalmente raggiungono i 35\u00a0\u00b0C, mentre non \u00e8 inusuale trovare temperature da -30\u00a0\u00b0C a -35\u00a0\u00b0C tra la met\u00e0 di dicembre e l'inizio di marzo. La citt\u00e0 detiene anche il record per la temperatura pi\u00f9 bassa mai registrata in Kazakistan (-51,6\u00a0\u00b0C), che rappresenta anche il picco di freddo estremo tra tutte le capitali del mondo. In genere, il fiume della citt\u00e0 rimane ghiacciato tra la seconda settimana di novembre e l'inizio di aprile.\nNursultan \u00e8 famosa per i suoi venti violenti, i cui effetti si fanno sentire particolarmente nella nuova area di sviluppo sulla riva sinistra.\nDal fatto che la temperatura media annua sia apprezzabilmente superiore allo zero centigrado (diversamente da Ulan Bator) deriva che il suolo non \u00e8 permanentemente gelato per il permafrost.\nEtimologia.\nLa citt\u00e0 ha cambiato pi\u00f9 volte toponimo dalla sua fondazione nel XIX secolo: \"Akmolinsk\" (), \"Celinograd\" () dal 1961 al 1992, \"Akmola\" () dal 1993 al 1998, \"Astana\" () dal maggio 1998 al marzo 2019. Il 23 marzo 2019 la citt\u00e0 \u00e8 stata rinominata Nur-Sultan con decreto presidenziale.\nLa parola Astana in kazako significa letteralmente \"capitale\", .\nUn altro esempio \u00e8 la citt\u00e0 kazaka di Turkestan, che ospita il corpo del santo Ahmad Yasavi ed \u00e8 anch'essa aggettivata come \"astana\"; lo stesso avviene con la citt\u00e0 di Mashhad in Iran, che \u00e8 il luogo di sepoltura dell'Ottavo Imam sciita Reza.\nMolto tempo prima di diventare la nuova capitale del Kazakistan, la citt\u00e0 era una \"astana\", dato che il luogo di sepoltura del santo ivi sepolto, diede l'antico nome alla citt\u00e0, Ak Mola (\u0410\u049b\u043c\u043e\u043b\u0430), che letteralmente significa \"mausoleo bianco\".\nNel giugno 2008 fu avanzata per la prima volta una proposta parlamentare per modificare il nome della citt\u00e0 in \"Nursultan\", in onore del primo presidente della repubblica indipendente del Kazakistan Nursultan Nazarbaev. L'idea fu respinta in prima battuta dallo stesso Nazarbaev, che afferm\u00f2 che la decisione di rinominare la citt\u00e0 spettasse alle generazioni future.\nIl 20 marzo 2019 il successore di Nazarbaev, Kassym-Jomart Tokayev, nel suo discorso inaugurale, ha proposto di ribattezzare la capitale in Nur-Sultan. La proposta \u00e8 stata approvata dal Parlamento e dai deputati del consiglio cittadino. Il 23 marzo Tokayev ha firmato il decreto presidenziale sulla ridenominazione della citt\u00e0. La ridenominazione ha provocato proteste di massa, caldeggiate dal leader dell'opposizione Mukhtar Ablyazov (dal suo esilio in Francia) e represse dalla polizia.\nStoria.\nEpoca russa e sovietica.\nNel 1824 un gruppo di cosacchi siberiani, provenienti da Omsk, fond\u00f2 una fortezza sul fiume I\u0161im, che diede origine alla citt\u00e0 di Akmolinsk.\nNel corso del XX secolo, la citt\u00e0 divenne un importante nodo ferroviario, favorendo una grande espansione economica, che dur\u00f2 fino alla guerra civile russa. Durante l'epoca stalinista, in cui il Kazakistan ha ospitato 11 Gulag dove furono internate centinaia di migliaia di persone e le loro famiglie, nella periferia sorgeva il campo di lavoro ALZHIR (acronimo russo per \"campo per le mogli dei traditori della madrepatria di Akmolinskij\"), che era riservato ai coniugi di quelli che erano considerati \"nemici del popolo\" dal governo di Stalin ed \u00e8 uno dei pi\u00f9 famosi gulag descritti nel saggio \"Arcipelago Gulag\".\nNel 1961, al tempo della campagna delle terre vergini (in cui Nikita Chru\u0161\u010d\u00ebv volle portare il Kazakistan ad essere il secondo Stato produttore di cereali per l'Unione Sovietica), venne ridenominata Celinograd (letteralmente \"Citt\u00e0 delle terre vergini\") ed eletta capitale del Territorio delle Terre vergini sovietiche (\"Celinnyj Kraj\"). L'elevata concentrazione di immigrati russi in questa area pu\u00f2 essere ricondotta al notevole afflusso di braccianti agricoli in questo momento. Esiste anche una apprezzabile presenza tedesca, molti russo-tedeschi furono reinsediati qui dopo essere stati deportati da Stalin all'inizio della seconda guerra mondiale, quando la Germania nazista invase l'Unione Sovietica.\nIndipendenza kazaka.\nNel 1990, quando il Kazakistan divenne indipendente, la citt\u00e0 e la regione erano denominate Akmola (o Aqmola - letteralmente \"mausoleo bianco\").\nNel 1994 venne indicata come nuova capitale del paese, in sostituzione di Almaty. Il trasferimento ufficiale avvenne il 10 dicembre 1997. Il nuovo nome di Astana venne ufficialmente adottato nel 1998.\nLe ragioni del trasferimento della capitale furono diverse. Per molti fu dovuto al proposito evidente di porre la capitale in posizione centrale del paese (Almaty \u00e8 all'estremo sud, presso i confini dello stato), inoltre la vecchia capitale \u00e8 in una zona altamente sismica, ed ha gi\u00e0 subito disastrosi terremoti, lo sviluppo urbanistico ulteriore di Almaty \u00e8 difficoltoso.\nLo stesso presidente Nursultan \u00c4bi\u015ful\u0131 Nazarbaev ha dichiarato di ricalcare le orme del suo statista ideale Atat\u00fcrk, che spost\u00f2 la capitale turca ad Ankara, nel centro del paese.\nLo spostamento della capitale ha prodotto alcune posizioni dissidenti nel paese, \u00e8 in particolare contestata la posizione isolata della citt\u00e0, che si trova nel centro della steppa kazaka con un clima invernale ostile (\u00e8 la capitale pi\u00f9 fredda al mondo dopo Ulan Bator). Una ovvia contestazione \u00e8 la difficolt\u00e0 di trasferimento di funzionari e lavoratori che hanno ancora base ad Almaty.\nSono state spese enormi somme di denaro - ricavate dalle esportazioni petrolifere - per realizzare infrastrutture ed edifici nella nuova capitale, che oltre alla posizione centrale nel paese ha anche una posizione centrale, potenzialmente strategica, di tutta dell'Asia Centrale. La costruzione dei nuovi edifici \u00e8 stata accompagnata da massicci investimenti e dalla firma di importanti architetti con una vistosa impronta simbolica voluta dal presidente Nazarbaev.\nMonumenti e luoghi d'interesse.\nNuovi edifici.\nPalazzo presidenziale Ak Orda.\nIl palazzo Ak Orda (in kazako, \"la legione bianca\") \u00e8 il luogo di lavoro ufficiale del presidente del Kazakistan. L'edificio di cinque piani \u00e8 stato costruito nel 2004 in cemento monolitico. Il rivestimento \u00e8 stato eseguito utilizzando lastre di marmo bianco italiano di 20\u201340\u00a0cm di spessore. L'edificio culmina con una cupola blu-oro sormontata da una spirale che arriva fino ad 80 metri di altezza e la superficie totale \u00e8 di 36.720 metri quadrati. L'Ak Orda include una \"sala orientale\" realizzata a forma di iurta in marmo e granito, una sala di marmo per i vertici e le visite ufficiali da parte di rappresentanti di paesi esteri, una sala d'oro per i negoziati e le discussioni private tra il capo dello Stato e i leader di altri paesi, una biblioteca.\nPalazzo della Pace e della Riconciliazione (Piramide della Pace).\nIl Palazzo della Pace e della Riconciliazione (detta anche \"Piramide della Pace\") \u00e8 stato ideato e progettato dall'architetto Sir Norman Foster e dall'ingegnere Buro Happold e inaugurato nel settembre 2006. Contiene luoghi di culto per diverse religioni: Ebraismo, Islam, Cristianesimo, Buddismo, Induismo, Taoismo e altre fedi. Ospita anche un teatro da 1.500 posti, il museo nazionale della cultura, una nuova \"universit\u00e0 della civilt\u00e0\", una biblioteca e un centro di ricerca per i gruppi etnici e geografici del Kazakistan. In base al progetto, tutte queste diversit\u00e0 sono unificate nella forma pura di una piramide, alta 62 metri e con una base di 62 x 62 metri. L'edificio \u00e8 concepito come un centro globale per la reciproca comprensione religiosa, la rinuncia alla violenza e la promozione della fede e dell'uguaglianza umana. Secondo i committenti, la Piramide della Pace esprimerebbe lo spirito del Kazakistan, dove culture, tradizioni e rappresentanti di varie nazionalit\u00e0 convivono in pace, armonia e accordo.\nKazakstan Ortalyk koncert zaly.\nLa Kazakstan Ortalyk koncert zaly, conosciuta anche col nome inglese \"Kazakhstan Central Concert Hall\", ideata e progettata dall'architetto italiano Manfredi Nicoletti a seguito di un Concorso Internazionale, \u00e8 stata inaugurata dal presidente della Repubblica del Kazakistan Nursultan \u00c4bi\u015ful\u0131 Nazarbaev nel dicembre 2009.\nLa forma dell'edificio ricorda i petali di un fiore resi dinamici dalla musica. Queste strutture a petalo creano un involucro imponente che racchiude e protegge tutte le funzioni interne dalle condizioni climatiche estreme di Nursultan.\nL'edificio ospita una delle sale concerto per musica classica pi\u00f9 grandi al mondo, con un totale di 3.500 posti a sedere, oltre a due sale minori per musica, cinema e conferenze di 400 e 200 posti a sedere ciascuna, ristoranti, bar e un foyer di circa 3000 m2. La sala concerti principale \u00e8 stata progettata per adattarsi a vari tipi di spettacoli, dai concerti di musica classica sinfonica ai concerti Rock-Pop e di musica tradizionale, al teatro, al balletto, alle conferenze e al cinema. Questa flessibilit\u00e0 \u00e8 data da una speciale conformazione del controsoffitto e da un articolato sistema di tende acustiche.\nL'edificio, che si sviluppa su un totale di 55.000 m2, \u00e8 lungo circa 200 metri e ha un'altezza massima di 40 metri.\nLe strutture esterne, i cosiddetti \u201cpetali\u201d, sono costituite interamente da cemento armato. Il rivestimento esterno \u00e8 fatto con pannelli di vetro trasparente retro-verniciati di colore blu, ispirato dal colore della bandiera del Kazakistan.\nSociet\u00e0.\nPopolazione.\nA gennaio 2020, la popolazione di Nur-Sultan (Astana) era di 1.136.008 abitanti, pi\u00f9 del doppio della popolazione del 2002 di 493.000 abitanti.\nEtnie.\nNel 2018, l'etnia kazaka costituiva il 79,78% della popolazione della citt\u00e0, con un aumento dal 17% durante il periodo di indipendenza del Paese.\nPrincipali gruppi etnici (2020):\nNel 1989, Tselinograd aveva una popolazione di 281.000 abitanti. Il mix etnico era composto da circa il 17,7% kazako, il 54,1% russo e il 28,2% di altri gruppi etnici.\nNel 2007, la popolazione di Astana era pi\u00f9 che raddoppiata dal momento in cui \u00e8 diventata la capitale, arrivando a oltre 600.000 abitanti, e ha superato il milione nel 2017. I lavoratori migranti, legali o illegali, sono stati attratti da tutto il Kazakistan e dagli stati vicini come l'Uzbekistan e il Kirghizistan e Astana \u00e8 un attrattore anche per giovani professionisti. Ci\u00f2 ha cambiato i dati demografici della citt\u00e0, portando pi\u00f9 kazaki etnici in una citt\u00e0 che in precedenza aveva una maggioranza slava. [50]\nReligione.\nL'Islam \u00e8 la religione predominante in citt\u00e0. Altre religioni praticate sono il cristianesimo (principalmente russo ortodosso, il cattolicesimo e il protestantesimo), l'ebraismo e il buddismo.\nLa citt\u00e0 \u00e8 sede dell'Arcidiocesi di Maria Santissima in Astana, eretta da Papa Giovanni Paolo II nel 1999 e che dal 17 maggio 2003 \u00e8 stata elevata al rango di arcidiocesi metropolitana.\nEconomia.\nLa politica e il governo sono le attivit\u00e0 economiche principali di Nursultan. La citt\u00e0 forma una Zona Economica Speciale.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Nur-Sultan, disegnato dall'architetto giapponese Kish\u014d Kurokawa.\n\u00c8 in fase di progettazione una linea di metropolitana leggera, la cui effettiva realizzazione \u00e8 stata posticipata al 2017.\nLa stazione ferroviaria di Nur-Sultan \u00e8 un nodo importante del nord del Kazakistan, servito dai treni della Kazakhstan Temir Zholy che collegano la capitale con le principali citt\u00e0 in Kazakistan, compreso il treno \"Talgo\" per Almaty; lo scartamento ferroviario adottato nel paese \u00e8 quello \"largo russo\" di 1520\u00a0mm.\nI treni internazionali partono per Russia, Ucraina, Kirghizistan e Uzbekistan, la maggior parte dei quali con una frequenza settimanale. Dall'estate del 2008, gli orari ferroviari mostrano anche un treno settimanale diretto a \u00dcr\u00fcmqi (nella regione cinese di Xinjiang), che comporta il cambio di scartamento al confine, dato che in Cina \u00e8 adottato lo scartamento standard.\nSport.\nCalcio.\nA Nursultan hanno sede due squadre di calcio: l' (ex Lokomotiv Astana), che disputa le proprie partite interne presso la Astana Arena, e l'Astana 1964 FK (ex Dinamo Astana), che gioca presso lo Stadio Qaj\u0131muqan Mu\u00f1a\u00fdtpasov.\nCiclismo.\nUna squadra ciclistica professionistica, la Astana Pro Team, composta da atleti di varie nazionalit\u00e0, tra cui diversi italiani, prende il nome dalla capitale del Kazakistan. Tale squadra \u00e8 tra le principali a livello mondiale, in quanto risulta tra le 18 ammesse dall'Unione Ciclistica Internazionale, all'UCI World Tour. Tra i principali atleti che vi hanno militato figurano Lance Armstrong, Alberto Contador, Aleksandr Vinokurov, Vincenzo Nibali, Michele Scarponi e Fabio Aru.\nAltri sport.\nLa citt\u00e0 \u00e8 anche sede della squadra di pallacanestro Basketbol'nyj klub Astana (detti le \"Tigri di Astana\") e della squadra di hockey su ghiaccio Barys Astana (detti i \"Leopardi delle nevi\"). Altro sport popolare \u00e8 il bandy."}
{"id": "152352", "revid": "1522738", "url": "https://it.wikipedia.org/wiki?curid=152352", "title": "Gli Snorky", "text": "Gli Snorky (\"Snorks\") \u00e8 una serie televisiva animata statunitense prodotta da Hanna-Barbera.\nTrama.\nGli Snorky sono piccoli esseri colorati che vivono nelle profondit\u00e0 del mare, a \"Snorkylandia\". Gli Snorky prestano sempre attenzione ai numerosi pericoli insiti nell'oceano. Sulla testa hanno un respiratore, lo \"snorkel\" appunto, che viene usato per muoversi agilmente in acqua e per emettere un suono caratteristico. Gli Snorky posseggono una tecnologia simile a quella degli esseri umani, con la differenza che questa \u00e8 adattata al loro ambiente acquatico e usano conchiglie come moneta.\nStoria editoriale.\nNacquero come fumetto nel 1982 in Belgio, disegnati da Freddy Monnickendam. Vennero in seguito adattati come cartone animato dalla Hanna-Barbera Productions e trasmessi negli USA il sabato mattina dal 1984 al 1989 dalla rete NBC. Il cartone animato prosegu\u00ec solo quattro stagioni, a causa del maggior successo ricevuto dalla popolare serie animata televisiva \"I Puffi\".\nEdizione italiana.\nIn Italia le quattro stagioni del cartone animato furono ridotte in due edizioni: il primo blocco di episodi venne trasmesso nel 1985 accompagnato dalla sigla \"Arrivano gli Snorky\", il secondo l'anno successivo accompagnato dalla sigla \"Noi Snorky incontrerai\". Entrambi i brani sono stati interpretati da Cristina D'Avena che in quel periodo pubblic\u00f2 anche un album interamente dedicato alla serie animata intitolato \"CantaSnorky\".\nEpisodi.\nEpisodio pilota\n\u00c8 stato creato per la NBC nel 1982 e ci sono scarse informazioni a riguardo in quanto non \u00e8 mai stato trasmesso.\nStagione 1\nStagione 2\nStagione 3\nStagione 4"}
{"id": "152358", "revid": "919135", "url": "https://it.wikipedia.org/wiki?curid=152358", "title": "Derivata direzionale", "text": "In analisi matematica, la derivata direzionale \u00e8 uno strumento che generalizza il concetto di derivata parziale di una funzione in pi\u00f9 variabili estendendolo a una qualsiasi direzione, individuata da un vettore nell'origine. In geometria differenziale la derivata direzionale \u00e8 generalizzata ad una variet\u00e0 differenziabile tramite il concetto di derivata covariante.\nDefinizione.\nLa derivata direzionale di una funzione scalare formula_1 lungo un vettore unitario formula_2 \u00e8 definita dal limite:\nIn ogni punto formula_4, la derivata direzionale formula_5 rappresenta la variazione di formula_6 lungo formula_7. \nAd esempio, si consideri una funzione di due variabili formula_8, con formula_9 un insieme aperto. Dato un vettore formula_10, la derivata direzionale di formula_11 lungo formula_7, nel punto formula_13, \u00e8 data da:\ned esiste se il limite \u00e8 finito.\nSe la funzione formula_6 \u00e8 differenziabile in formula_4, allora la derivata direzionale esiste lungo ogni vettore formula_7 e si ha:\ndove formula_19 al secondo membro rappresenta il gradiente, e formula_20 il prodotto scalare euclideo.\nDerivata direzionale di Dini.\nSia formula_21 una funzione fra uno spazio vettoriale formula_22 e uno spazio vettoriale normato formula_23. La funzione formula_6 \u00e8 direzionalmente differenziabile nel senso di Dini in formula_25 nella direzione e verso di formula_26 se esiste in formula_23:\nGeometria differenziale.\nSi pu\u00f2 estendere il concetto di derivata direzionale presente nell'ordinario spazio euclideo ad una variet\u00e0 differenziabile arbitraria tramite la derivata covariante, che consente di calcolare la derivata di un campo vettoriale, o di un pi\u00f9 generale campo tensoriale, in un punto della variet\u00e0 lungo una direzione fissata.\nSia formula_29 una variet\u00e0 differenziabile e formula_30 un punto di formula_29. Sia inoltre formula_6 una funzione definita in un intorno di formula_30 e differenziabile in formula_30. Se formula_7 \u00e8 un vettore tangente formula_29 in formula_30 e formula_38 \u00e8 una curva differenziabile tale che formula_39 e formula_40, allora la derivata direzionale di formula_6 nella direzione formula_7, spesso denotata con formula_43, \u00e8 definita come:\nTale relazione \u00e8 il punto di partenza anche per le definizioni di derivata di Lie e derivata esterna, centrali in geometria differenziale e topologia differenziale.\nLa nozione di derivata covariante \u00e8 essenzialmente equivalente a quella di connessione: su una variet\u00e0 differenziabile \u00e8 possibile scegliere fra una infinit\u00e0 di possibili connessioni, e quindi di possibili nozioni di derivata covariante. Attraverso di essa, in fisica, si definiscono vari tensori che misurano la curvatura di una variet\u00e0, come il tensore di Riemann ed il tensore di Ricci.\nMeccanica del continuo.\nMolti importanti risultati della meccanica del continuo sono espressi tramite il concetto di derivata di vettori rispetto a vettori, e di tensori rispetto a vettori e tensori.\nFunzione scalare di vettori.\nSia formula_45 una funzione reale di formula_7. La derivata di formula_45 rispetto a formula_7 (o in formula_7) nella direzione formula_50 \u00e8 definita come:\ne gode delle seguenti propriet\u00e0:\nFunzione vettoriale di vettori.\nSia formula_58 una funzione vettoriale di formula_7. Allora la derivata di formula_58 rispetto a formula_7 (o in formula_7) nella direzione formula_50 \u00e8 il vettore:\ne gode delle seguenti propriet\u00e0:\nFunzione scalare di tensori di ordine 2.\nSia formula_71 una funzione reale di un tensore del secondo ordine formula_72. Allora la derivata di formula_71 rispetto a formula_72 (o in formula_72) nella direzione formula_76 \u00e8 il tensore del secondo ordine:\nper ogni tensore del secondo ordine formula_76, e gode delle seguenti propriet\u00e0:\nFunzione tensoriale di tensori di ordine 2.\nSia formula_85 una funzione che mappa tensori del secondo ordine formula_72 in tensori del secondo ordine. Allora la derivata di formula_85 rispetto a formula_72 (o in formula_72) nella direzione formula_76 \u00e8 il tensore del quarto ordine:\nper ogni tensore del secondo ordine formula_76, e gode delle seguenti propriet\u00e0:"}
{"id": "152360", "revid": "1494169", "url": "https://it.wikipedia.org/wiki?curid=152360", "title": "La pianista", "text": ""}
{"id": "152361", "revid": "1543377", "url": "https://it.wikipedia.org/wiki?curid=152361", "title": "Galassia Girandola", "text": "La Galassia Girandola (nota anche come M 101, o NGC 5457) \u00e8 una galassia a spirale nella costellazione dell'Orsa Maggiore. La galassia fu scoperta nel 1781 da Charles Messier e da Pierre M\u00e9chain. William Herschel fu il primo a osservare delle piccole macchie (che in realt\u00e0 erano dei frammenti dei bracci a spirale) circondare la galassia.\nOsservazione.\nIn condizioni eccellenti, M101 pu\u00f2 essere osservata anche con un semplice binocolo; infatti, grazie alla sua estensione e alla sua relativa vicinanza a noi, M101 \u00e8 una delle galassie pi\u00f9 brillanti del cielo. La sua individuazione \u00e8 facile, grazie alla presenza di un'appariscente concatenazione di stelle di sesta e settima magnitudine ad est della brillante stella Mizar. Le sue dimensioni impongono l'uso di ingrandimenti abbastanza bassi per la sua osservazione; occorre comunque un telescopio di almeno 250\u00a0mm per iniziare a distinguere il nucleo, pi\u00f9 brillante, e i frammenti dei bracci a spirale. Gli stessi bracci offrono, in buone condizioni, un bello spettacolo con un telescopio da 400\u00a0mm a largo campo.\nLa sua declinazione \u00e8 molto settentrionale: infatti questa galassia si presenta circumpolare da buona parte dell'emisfero boreale, come tutta l'Europa e quasi tutto il Nordamerica; dall'emisfero australe invece \u00e8 possibile osservarla fino a latitudini temperate medio-basse. Il periodo migliore per la sua osservazione nel cielo serale \u00e8 quello compreso fra febbraio e settembre.\nStoria delle osservazioni.\nIl primo ad osservare questa galassia fu Pierre M\u00e9chain, che la descrisse come una nube senza stelle, oscura e piuttosto larga, a nord della coda dell'Orsa Maggiore; in seguito fu inserita nel Catalogo di Messier. William Herschel nel 1784 annot\u00f2 che quest'oggetto possiede un aspetto nebuloso, e cerc\u00f2 di risolverlo in stelle, ovviamente senza riuscirci. Lord Rosse la osserv\u00f2 con il suo telescopio durante la met\u00e0 dell'Ottocento e fu il primo a notare il suo aspetto a spirale.\nCaratteristiche.\nM101 dista circa 21.000.000 anni luce dalla Terra, ed \u00e8 una galassia di tipo Sc (spirale non compatta); da un osservatore a terra \u00e8 vista esattamente \"di faccia\", ma i suoi bracci sono visibili solo con un grande telescopio. Il diametro della galassia \u00e8 circa 170.000 anni luce, ovvero quasi doppio rispetto al diametro della nostra Galassia.\nDall'inizio del Novecento, sono state scoperte quattro supernovae in questa galassia:\nL'osservazione, nel 1994-95, delle cefeidi situate nella galassia da parte del telescopio Hubble ha permesso di stabilire esattamente la distanza di M101.\nStruttura.\nM101 \u00e8 una galassia di notevole estensione se comparata con la Via Lattea; secondo diversi studi la sua massa sarebbe di circa 16 miliardi di masse solari, ma sembrerebbe essere un valore troppo basso, forse dovuto alla bassa luminosit\u00e0 superficiale della galassia; secondo le nuove scoperte, che comprendono l'individuazione di regioni H II e una forte velocit\u00e0 di rotazione, la massa di M101 sarebbe compresa fra 100 e 1000 miliardi di masse solari.\nUn'altra propriet\u00e0 particolare di questa galassia \u00e8 la presenza di vaste e luminosissime regioni H II, che nelle fotografie raggiunge il numero di 3000 unit\u00e0; queste regioni, in cui ha luogo la formazione stellare, contengono un gran numero di stelle giovani e calde, di colore blu.\nDa un lato la galassia presenta un'asimmetria; si crede che si sia formata in tempi astronomicamente recenti a causa dell'interazione con un'altra galassia, che ne ha deformato i bracci a causa delle potenti forze mareali. Inoltre, questo incontro ha amplificato le onde di densit\u00e0 del bracci della galassia, che ha causato a sua volta la compressione del mezzo interstellare con conseguente aumento dell'attivit\u00e0 di formazione stellare.\nGruppo di M101.\nM101 possiede cinque galassie compagne di discrete dimensioni: NGC 5204, NGC 5474, NGC 5477, NGC 5585 e Holmberg IV. Come detto sopra, l'interazione fra M101 e le sue galassie satelliti pu\u00f2 aver favorito l'aumento della formazione stellare nei bracci di M101; inoltre sembra che questa galassia sia stata distorta dalla vicina NGC 5474. M101 e le sue galassie compagne formano la quasi totalit\u00e0 del gruppo di galassie noto come Gruppo di M101."}
{"id": "152362", "revid": "320578", "url": "https://it.wikipedia.org/wiki?curid=152362", "title": "M101", "text": ""}
{"id": "152363", "revid": "320578", "url": "https://it.wikipedia.org/wiki?curid=152363", "title": "NGC 5457", "text": ""}
{"id": "152365", "revid": "110157", "url": "https://it.wikipedia.org/wiki?curid=152365", "title": "Ruswil", "text": "Ruswil (toponimo tedesco) \u00e8 un comune svizzero di 6\u00a0838 abitanti del Canton Lucerna, nel distretto di Sursee."}
{"id": "152369", "revid": "111373", "url": "https://it.wikipedia.org/wiki?curid=152369", "title": "Wolhusen", "text": "Wolhusen (toponimo tedesco; informalmente anche Wolhusen-Wiggern) \u00e8 un comune svizzero di 4\u00a0317 abitanti del Canton Lucerna, nel distretto di Entlebuch. Fino al 31 dicembre 2012 ha fatto parte del distretto di Sursee.\nInfrastrutture e trasporti.\nWolhusen \u00e8 servito dall'omonima stazione sulla ferrovia Berna-Lucerna e capolinea della ferrovia Huttwil-Wolhusen."}
{"id": "152370", "revid": "110157", "url": "https://it.wikipedia.org/wiki?curid=152370", "title": "Phoenix (shuttle)", "text": "Phoenix \u00e8 un prototipo su scala 1:7 dell'Hopper, uno studio concettuale per una navetta monostadio europea completamente riusabile e pensata per il trasporto in orbita di esseri umani. (Phoenix era insieme a Penelope e Ariane il possibile nome per la famiglia di razzi sviluppati dall'Agenzia Spaziale Europea che infine prese il nome di Ariane).\nPhoenix fa parte del programma nazionale della Germania ASTRA. Il progetto da 40 milioni di euro \u00e8 finanziato per un terzo dal Governo Tedesco, per un terzo dalla EADS SPACE Transportation e per il terzo rimanente dallo Stato di Brema. Inoltre EADS e lo stato di Brema hanno investito altri 8,2 milioni di euro a testa di cui 4,3 in contanti. Un altro contributo di 16 milioni arriva dalle compagnie che partecipano allo sviluppo e che hanno la loro sede nello stato di Brema, dalla OHB-System, dal DLR e dal Ministero federale per l'educazione e la ricerca.\nEADS \u00e8 stata responsabile della gestione del progetto, dello sviluppo dell'autopilota, del simulatore numerico di volo, dei driver per attuatori e sensori, dell'integrazione del sistema e dei test. OHB-System ha partecipato alla realizzazione del modello matematico di alcuni sensori per il simulatore. ZARM ha partecipato alla realizzazione del filtro di Kalman, il software di navigazione.\nPhoenix \u00e8 lungo 6,9 metri, pu\u00f2 pesare fra i 1080\u00a0kg e 1200\u00a0kg (tre configurazioni sono possibili, il peso al decollo l'8 maggio 2004 era di 1080\u00a0kg) e ha un'apertura alare di 3,9 metri. Esso doveva essere una replica in scala 1:7 dello studio concettuale Hopper, un sistema di trasporto spaziale monostadio completamente riusabile. In realt\u00e0 importanti modifiche aerodinamiche sono dovute essere apportate rispetto al modello di Hopper perch\u00e9 dopo le prime verifiche in galleria del vento la configurazione appariva altamente instabile. Phoenix \u00e8 stato costruito per sperimentare l'ultima fase della missione di Hopper, cio\u00e8 l'atterraggio. La missione di Phoenix \u00e8 consistita nell'atterraggio autonomo (usando solo sensori di bordo) e automatico (senza telecomandi) su una pista d'atterraggio convenzionale partendo da un'altezza di circa 2.500 m e velocit\u00e0 ridotta. Il trasporto di Phoenix alle condizioni iniziali di volo \u00e8 da eseguirsi con un elicottero.\nLa progettazione e lo sviluppo di Phoenix ha coinvolto un gruppo variabile fra i dieci e i trentacinque ingegneri per un periodo di circa cinque anni. Il progetto Phoenix si \u00e8 concluso nel maggio 2004 con tre voli perfettamente riusciti al North European Aerospace Test range, un aerodromo militare situato a Kiruna, a 1.240\u00a0km a nord di Stoccolma in Svezia. Il primo volo \u00e8 stato effettuato nella mattina dell'8 maggio 2004. Uno dei segreti del successo di Phoenix \u00e8 stata la dimensione ridotta del team che vi ha lavorato e le particolari condizioni logistiche (tutti i partner risiedevano a Brema), che hanno permesso una comunicazione e un management del progetto estremamente efficienti.\nSabato 8 maggio 2004 il prototipo \u00e8 stato sganciato da un'altezza di 2,4\u00a0km da un elicottero Boeing Vertol ed ha effettuato un atterraggio di precisione senza incidenti. Il volo \u00e8 durato circa 90 secondi. Test futuri previsti per i cosiddetti Phoenix 1b e Phoenix 2 dovrebbero essere svolti a quote e velocit\u00e0 iniziali pi\u00f9 alte usando aerei militari o aerostati per il trasporto.\nIl sistema di navigazione di Phoenix.\nPhoenix \u00e8 equipaggiato con i seguenti sensori:\nIl sistema di navigazione \u00e8 basato su un filtro di Kalman (un filtro di Kalman esteso (EKF), per la precisione), che utilizza le misure di DGPS, altimetro radar, distanzimetro laser per correggere la predizione della posizione del veicolo calcolata risolvendo le equazioni differenziali del moto usando come input accelerazione e velocit\u00e0 angolare misurate dall'EGI.\nFuturo.\nIl nuovo programma \"FLPP\" dell'ESA per l'adozione di un lanciatore di nuova generazione prevede lo sviluppo di IXV - \"Intermediate eXperimental Vehicle\" da lanciare nel 2012 insieme a Vega."}
{"id": "152372", "revid": "278830", "url": "https://it.wikipedia.org/wiki?curid=152372", "title": "Flags of the World", "text": "Flags of the World (o FOTW) \u00e8 il maggior sito Internet dedicato alla vessillologia, contenente informazioni su pressoch\u00e9 ogni tipo di bandiera. Attualmente contiene pi\u00f9 di 50.000 pagine sulle bandiere e pi\u00f9 di 100.000 immagini di bandiere. FOTW \u00e8 membro effettivo della FIAV (Federazione Internazionale Associazioni Vessillologiche) dal 2001.\nFOTW \u00e8 un esempio riuscito di collaborazione di una comunit\u00e0 tematica internazionale. Poich\u00e9 \u00e8 nato nel 1993, quindi molto prima delle tecnologie di web collaboration come blog o wiki, \u00e8 basato sulla preparazione fuori linea di pagine ed immagini a cura della redazione e coordinata dal Direttore. Dalla sua fondazione FOTW ha avuto due Direttori: il fondatore Giuseppe Bottasini e l'attuale Direttore Rob Raeside.\nLa principale fonte di informazioni per FOTW sono i contributi per la \"mailing list\", che ha attualmente pi\u00f9 di 800 membri. Il sito \u00e8 curato da una redazione formata da un gruppo di volontari e da un Direttore e viene aggiornato ogni settimana con nuovo materiale. A causa della gran quantit\u00e0 di informazioni, la redazione pu\u00f2 impiegare del tempo e quindi FOTW potrebbe contenere dati non aggiornati.\nEsiste un sito principale di FOTW, ma esistono anche parecchi mirror."}
{"id": "152376", "revid": "3535", "url": "https://it.wikipedia.org/wiki?curid=152376", "title": "Uillean Pipes", "text": ""}
{"id": "152380", "revid": "7", "url": "https://it.wikipedia.org/wiki?curid=152380", "title": "Anastigmatico", "text": ""}
{"id": "152385", "revid": "111373", "url": "https://it.wikipedia.org/wiki?curid=152385", "title": "Escholzmatt", "text": "Escholzmatt (toponimo tedesco) \u00e8 una frazione di 3\u00a0134 abitanti del comune svizzero di Escholzmatt-Marbach, nel distretto di Entlebuch (Canton Lucerna).\nStoria.\nFino al 31 dicembre 2012 \u00e8 stato un comune autonomo che si estendeva per 61,29\u00a0km\u00b2; il 1\u00ba gennaio 2013 \u00e8 stato aggregato all'altro comune soppresso di Marbach per formare il nuovo comune di Escholzmatt-Marbach, del quale Escholzmatt \u00e8 capoluogo.\nInfrastrutture e trasporti.\nEscholzmatt \u00e8 servito dall'omonima stazione sulla ferrovia Berna-Lucerna."}
{"id": "152393", "revid": "1437331", "url": "https://it.wikipedia.org/wiki?curid=152393", "title": "Polipo", "text": ""}
{"id": "152394", "revid": "111373", "url": "https://it.wikipedia.org/wiki?curid=152394", "title": "Hasle", "text": "Hasle (toponimo tedesco) \u00e8 un comune svizzero di 1\u00a0748 abitanti del Canton Lucerna, nel distretto di Entlebuch.\nInfrastrutture e trasporti.\nHasle \u00e8 servito dall'omonima stazione sulla ferrovia Berna-Lucerna."}
{"id": "152396", "revid": "2108263", "url": "https://it.wikipedia.org/wiki?curid=152396", "title": "Maria di Sicilia", "text": "Biografia.\nEra l'unica erede del re di Trinacria e duca di Atene e di Neopatria, Federico IV, il Semplice, e di Costanza d'Aragona, figlia primogenita del re di Aragona, di Valencia, di Maiorca, di Sardegna e di Corsica e Conte di Barcellona e delle altre contee catalane Pietro IV il Cerimonioso, e della sua prima moglie, Maria di Navarra.\nEra venuta al mondo nel castello Ursino di Catania. Sua madre, Costanza d'Aragona, mor\u00ec in seguito al parto, dopo la sua nascita (secondo alcune fonti pochi giorni, secondo altre alcuni mesi), per cui Maria rimase subito orfana.\nIl padre di Maria mor\u00ec nel luglio del 1377 e quindi lei eredit\u00f2 la corona del regno di Sicilia e i ducati di Atene e Neopatria, all'et\u00e0 di circa quindici anni, sotto la tutela di Artale I Alagona, gran giustiziere del regno e signore di Patern\u00f2, gi\u00e0 padrino di battesimo e b\u00e0iuolo (tutore) di Maria, che da Federico era stato nominato reggente del regno in suo nome.La cosa per\u00f2 era giudicata illegale, in quanto il bisnonno di Maria, il re di Sicilia, Federico III, aveva proibito la discendenza per linea femminile e quindi l'ostilit\u00e0 degli altri grandi baroni siciliani lo costrinsero a formare il \"Consiglio o Governo dei quattro Vicari\" formato, oltre che da lui stesso anche dai leader degli altri potentati siciliani: Francesco II Ventimiglia di Castello Maniaci conte di Geraci, Manfredi III Chiaramonte conte di Modica e Guglielmo Peralta conte di Caltabellotta.\nEssi avrebbero dovuto interessarsi al \u201cbuon governo dello Stato\u201d, e a quella pace politica, che derivava allora proprio dall'equilibrio di potere delle due avverse fazioni, quella \"latina\" e quella \"catalana\". Avrebbe dovuto essere nelle intenzioni un governo collettivo; ma non fu cos\u00ec. Ognuno govern\u00f2 nei propri possedimenti: gli Alagona a Catania e in quasi tutta la Sicilia orientale, i Chiaramonte a Palermo e in quasi tutto il Val di Mazara, i Ventimiglia nelle Madonie e i Peralta nella contea di Sciacca e Caltabellotta. Ma prima ci fu la corsa all'accaparramento delle propriet\u00e0 del Demanio regio e delle terre dei baroni \u201cnon allineati\u201d. Artale Alagona per\u00f2 aveva un vantaggio in pi\u00f9. Nel castello Ursino di Catania cresceva sotto la sua protezione la figlioccia Maria che ormai era in et\u00e0 da marito e il Vicario del regno aveva gi\u00e0 scelto per lei un ottimo partito: il duca di Milano Gian Galeazzo Visconti, per legare la Sicilia al contesto italiano, ma vi fu una tenace opposizione di alcuni baroni, che preferivano l'influenza spagnola. Fra questi il nobile Guglielmo Raimondo Moncada conte di Augusta che rap\u00ec la regina dal Castello Ursino di Catania, nella notte del 23 gennaio 1379, per evitare il matrimonio, con l'approvazione e l'aiuto del re della Corona d'Aragona, Pietro IV d'Aragona, che l'anno prima aveva inviato una flotta in Sicilia. In seguito Pietro IV prese il controllo della situazione, nominando vicer\u00e9 il proprio figlio, Martino I il Vecchio.\nMaria fu quindi condotta al castello di Licata dove rimase circa due anni; poi trasferita dal Moncada nel castello di Augusta dove rimarr\u00e0 assediata da Artale Alagona per altri due anni. Le furono sottratti da Pietro IV i ducati di Atene e Neopatria, di fatto governati dagli aragonesi, poi perduti, rispettivamente, nel 1388 e nel 1391.Infine Maria fu liberata da una squadra navale aragonese che era arrivata in Sicilia, nel corso del 1382, ed aveva sconfitto la flotta milanese, sventando cos\u00ec il tentativo di matrimonio col Visconti. Maria fu trasferita prima in Sardegna e infine a Barcellona, alla corte del re Pietro IV d'Aragona dove, nel 1391, il 24 giugno, fra le proteste dei baroni siciliani e del Papa Urbano VI, nemico degli aragonesi in quanto avevano riconosciuto l'antipapa Clemente VII, spos\u00f2 l'erede della contea di Luna, e delle signorie di Segorbe e Ej\u00e9rica, Martino \"il Giovane\", figlio primogenito del futuro re di Aragona, di Valencia, di Maiorca,di Sardegna e di Corsica e Conte di Barcellona e delle altre contee catalane Martino I il Vecchio (1356-1410), e della sua prima moglie Maria de Luna (figlia del conte de Luna e signore di Segorbe (Castell\u00f3n), don Lope de Luna, e di Brianda d'Agaout) e nipote di Giovanni I di Aragona.\nL'anno successivo (1392) Martino il Giovane e la regina Maria I sbarcarono in Sicilia e furono incoronati nella cattedrale di Palermo. Martino, comunque dai siciliani era considerato un usurpatore, e i nobili uniti nel \"giuramento di Castronovo\", gli si opposero, ribellandosi.Allora il re di Aragona, Giovanni I, invi\u00f2 in Sicilia una flotta agli ordini del suocero di Maria, Martino il Vecchio, che port\u00f2 alla conquista di Trapani e Palermo, ma non riusc\u00ec a sconfiggere gli oppositori, che avrebbero resistito sino al 1398, anno in cui ritorn\u00f2 la pace e Maria e Martino il Giovane poterono governare nuovamente tutta l'isola.\nMaria I, sopravvissuta al suo figlio unico, Pietro (1398-1400), mor\u00ec di peste nel castello di Lentini il 25 maggio 1401. Con lei si estinse la dinastia aragonese-sicula, iniziata col bisnonno, Federico III d'Aragona.Alla sua morte, il marito Martino I il Giovane fu nuovamente proclamato re, e cos\u00ec la corona degli aragonesi di Sicilia pass\u00f2 agli aragonesi di Spagna. Con la morte di Martino I, in Sardegna, il trono pass\u00f2 a suo padre, Martino il Vecchio, che era gi\u00e0 re di Aragona, rimanendo definitivamente a questa dinastia. La Sicilia divenne quindi un regno della Corona d'Aragona e perse l'indipendenza che aveva conquistata dopo la rivolta dei Vespri.\nMaria discendeva direttamente (come suo marito) da Pietro III d'Aragona e Costanza di Hohenstaufen, ultima della stirpe sveva. Fu sepolta nella cappella della Madonna del Rosario (Duomo di Catania): condivide il grande sarcofago con il re Federico III, con il re Ludovico, con il duca di Randazzo e il piccolo Federico, suo figlio. Martino I il Giovane, che si rispos\u00f2 con Bianca di Navarra, giace, invece, in un artistico mausoleo del duomo di Cagliari.\nFigli.\nMartino e Maria di Sicilia ebbero un solo figlio:"}
{"id": "152400", "revid": "110157", "url": "https://it.wikipedia.org/wiki?curid=152400", "title": "Marbach (Escholzmatt-Marbach)", "text": "Marbach (toponimo tedesco) \u00e8 una frazione di 1\u00a0212 abitanti del comune svizzero di Escholzmatt-Marbach, nel distretto di Entlebuch (Canton Lucerna).\nStoria.\nFino al 31 dicembre 2012 \u00e8 stato un comune autonomo che si estendeva per 45,10\u00a0km\u00b2; il 1\u00ba gennaio 2013 \u00e8 stato aggregato all'altro comune soppresso di Escholzmatt per formare il nuovo comune di Escholzmatt-Marbach.\nSport.\nStazione sciistica, ha ospitato tra l'altro i Campionati svizzeri di sci nordico 2010."}
{"id": "152406", "revid": "767487", "url": "https://it.wikipedia.org/wiki?curid=152406", "title": "Pine (informatica)", "text": "Pine, acronimo di \"Program for Internet News &amp; Email\", \u00e8 un client di posta elettronica.\n\u00c8 un programma per leggere, inviare news ed e-mail, che visualizza solo il testo dei messaggi, ma consente di salvare gli allegati e successivamente leggerli con un altro programma.\nNato nel 1989 all'Universit\u00e0 di Washington in Seattle, installabile sia su Unix che su Windows, \u00e8 estremamente flessibile e pu\u00f2 essere configurato a piacere dall'utente.\nVersioni.\nEsistono due versioni di Pine: una per Unix ed una per Windows. La versione Unix \u00e8 basata su interfaccia a riga di comando. Questa interfaccia \u00e8 ispirata all'editor di testo Pico. Le persone in relazione con l'Universit\u00e0 dello Stato di Washington a Seattle hanno anche la possibilit\u00e0 di utilizzare WebPine, una versione di Pine implementata sotto forma di applicazione Web.WebPine possiede molte caratteristiche interessanti:\n\"Pine\" e \"Pico\" sono marchi registrati dall'Universit\u00e0 dello Stato di Washington.\nLicenze e cloni.\nNel 2006, l'Universit\u00e0 di Washington comunica la cessazione delle sviluppo di Pine dalla versione 4.64, sebbene Pine continui ad essere supportato.\nAl suo posto c'\u00e8 una nuova serie di tools e.mail basati su Pine, chiamati Alpine e rilasciati sotto la licenza Apache License, versione 2. Il 29 novembre 2006 ha visto la prima pubblica Beta_test#Alpha, che costituisce un nuovo approccio in quanto l'alpha test di Pine rimane sempre non-pubblico.\nAlpine 1.0 \u00e8 stata pubblicamente pubblicata il 20 dicembre 2007."}
{"id": "152407", "revid": "287204", "url": "https://it.wikipedia.org/wiki?curid=152407", "title": "Hermes (shuttle)", "text": "Hermes era il nome di un progetto di mini-shuttle sviluppato dall'Agenzia Spaziale Europea che esternamente sembrava molto simile al progetto statunitense X-20. Il progetto inizi\u00f2 nel novembre del 1987 ed era previsto il primo lancio nel 1995. Nel 1993 venne terminato il progetto dato che le mutate condizioni politiche e finanziarie avevano reso superata l'idea. Nessun Hermes \u00e8 mai stato costruito.\nConfigurazione.\nHermes doveva essere montato in cima ad un modulo di servizio montato sul lanciatore Ariane 5 e da questo lanciato. Il mezzo complessivo era quindi diviso in due parti: lo shuttle e il modulo di servizio. Raggiunta la quota di sgancio il modulo di servizio si sarebbe staccato permettendo all'Hermes di entrare in orbita mentre il modulo di servizio sarebbe rientrato nell'atmosfera.\nCon questa configurazione lo shuttle era in grado di trasportare tre astronauti e 3.000\u00a0kg di carico utile in un ambiente pressurizzato. In totale il modulo a pieno carico sarebbe pesato 21.000\u00a0kg, il massimo carico lanciabile da un razzo Ariane 5.\nSviluppo.\nPer garantire un accesso autonomo allo spazio alla fine degli anni ottanta l'agenzia spaziale francese CNES spinse gli altri paesi ad avviare il progetto di un mini-shuttle europeo sulla scia dei progetti statunitensi e sovietici. L'Agenzia Spaziale Europea avvi\u00f2 il progetto chiamato Hermes nel novembre del'1987. Si era previsto di utilizzare Hermes per servire una piccola stazione spaziale il cui primo lancio si sarebbe realizzato nel 1998 (dai cui progetti venne sviluppato il modulo della Stazione Spaziale Internazionale Columbus).\nHermes venne sviluppato in due fasi\nHermes non avrebbe potuto dispiegare oggetti in orbita dato che la zona cargo non disponeva di un portellone apribile nello spazio: tale possibilit\u00e0 venne scartata per il peso eccessivo che comportava, oltre che per il maggior costo e le maggiori complicazioni tecniche per realizzarlo.\nInizialmente Hermes doveva essere totalmente riutilizzabile (per almeno 30 lanci) ma problemi sorti durante lo sviluppo del vettore hanno spinto gli ingegneri a sviluppare il lanciatore in modo che Hermes sfruttasse il modulo aggiuntivo di servizio per poter ottenere la spinta supplementare necessaria ad entrare in orbita. Tale modulo, avendo a quel punto esaurito le sue funzioni, sarebbe stato abbandonato dallo shuttle a cui era agganciato prima che l'Hermes entrasse nello spazio.\nLa fase 1 non venne completata che verso la fine del 1991, ma nello stesso periodo il clima politico stava cambiando notevolmente. La cortina di ferro era caduta e la guerra fredda era al termine. Come risultato l'ESA decise di prendersi un anno di riflessione per decidere se era ancora necessaria la costruzione dell'Hermes da soli in ambito europeo oppure se i nuovi potenziali partner avrebbero potuto fornire soluzioni alternative o condividere i costi per proseguire la ricerca insieme.\nUfficialmente la fase 1 venne completata verso la fine del 1992 dopo un anno di tali riflessioni.\nQuando l'ESA e la Russia si unirono alla NASA per costruire la Stazione Spaziale Internazionale fu chiaro che l'Europa non aveva pi\u00f9 una necessit\u00e0 immediata di costruire un proprio Shuttle potendo utilizzare quello di propriet\u00e0 NASA e le navicelle Soyuz russe. Viste le mutate condizioni l'ESA decise di abbandonare il progetto Hermes e nessun componente dello shuttle europeo venne mai costruito.\nPartner.\nLe compagnie principalmente coinvolte nello sviluppo erano la Aerospatiale e la Dassault, entrambi francesi. Arianespace costruiva il lanciatore Ariane 5 e quindi era vista come candidato naturale per la costruzione e gestione delle infrastrutture dell'Hermes anche se nessun contratto venne mai firmato.\nFuturo.\nIl futuro dei mezzi spaziali europei nei primi anni duemila si \u00e8 chiamato progetto Hopper, sviluppato sperimentalmente come Phoenix della EADS SPACE Transportation, DLR ed ESA.\nInoltre \u00e8 stata annunciata una cooperazione con i Russi (oggi in forse per l'incerto destino del programma) per la realizzazione del Kliper, un velivolo tipo shuttle. Il disegno del Kliper ricorda quello dell'Hermes, infatti \u00e8 un mezzo riutilizzabile, dotato di ali e con un modulo di servizio da sganciare quando si giunge in orbita. Tuttavia il Kliper \u00e8 molto pi\u00f9 piccolo e non ha un portellone di carico separato.\nIl nuovo programma \"FLPP\" per l'adozione di un lanciatore di nuova generazione prevede invece lo sviluppo di IXV - \"Intermediate eXperimental Vehicle\" che ha volato per la prima volta a gennaio 2015 insieme a Vega, riportando un successo su tutti gli obbiettivi di missione."}
{"id": "152414", "revid": "110157", "url": "https://it.wikipedia.org/wiki?curid=152414", "title": "Schangnau", "text": "Schangnau (toponimo tedesco) \u00e8 un comune svizzero di 897 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLa frazione di Bumbach \u00e8 una stazione sciistica.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "152418", "revid": "1543377", "url": "https://it.wikipedia.org/wiki?curid=152418", "title": "Manifesto dei Sedici", "text": "Il Manifesto dei Sedici \u00e8 un documento redatto nel 1916 dagli anarchici P\u00ebtr Alekseevi\u010d Kropotkin e Jean Grave, nel quale si appoggiava la vittoria alleata sulla Germania e gli imperi centrali durante la Prima Guerra Mondiale. Con lo scoppio della guerra, l'anarchico Kropotkin e altri partitari della causa alleata difesero la propria posizione sul periodico Freedom, provocando risposte molto critiche. Mentre la guerra continuava, gli anarchici in tutta Europa parteciparono nei movimento contro la guerra e denunciarono il crimine della guerra con volantini e dichiarazioni, includendo una dichiarazione del 1916 firmata da anarchici noti come Emma Goldman e Rudolf Rocker.\nIn questo momento, Kropotkin manteneva frequenti contatti con quelli che condividevano la sua posizione, e fu convinto da uno dei suoi membri, Jean Grave, a scrivere un documento per promuovere l'appoggio anarchico agli alleati. Il manifesto fu pubblicato nelle pagine del periodico socialista interventista \"La-Bataille\" il 14 marzo del 1916, e successivamente pubblicato in altri periodici anarchici europei. Il manifesto dichiarava che l'appoggio alla guerra era un atto di resistenza contro l'aggressione dell'Impero tedesco e che la guerra doveva proseguire fino alla sua sconfitta. Su questo punto, gli autori supponevano che i partiti politici che governavano in Germania sarebbero stati rovesciati e che si sarebbe potuto avanzare verso l'obiettivo anarchico dell'emancipazione dell'Europa e del popolo tedesco.\nContrariamente al suo titolo, il Manifesto dei sedici \u00e8 stato firmato originariamente da quindici persone \u2013 tra cui alcuni degli anarchici pi\u00f9 noti in Europa \u2013 e pi\u00f9 tardi fu appoggiato da circa altri cento. La posizione del Manifesto si pose in chiaro contrasto con la maggioranza degli anarchici dell'epoca, molti dei quali denunciarono i suoi firmatari ed i suoi simpatizzanti, e li accusarono di tradire i principi dell'anarchismo. Il movimento anarchico russo si divise in due, una parte appoggi\u00f2 la posizione di Kropotkin contro le forti critiche dei bolscevichi. In altre parti d'Europa, inclusi nei movimenti anarchici spagnoli e svizzeri, l'impugnazione del Manifesto fu schiacciante ed i suoi simpatizzanti furono denunciati ed isolati.\nContesto storico.\nLa posizione antitedesca di Kropotkin.\nIl sentimento anti-germanico era una forte corrente dentro i movimenti progressisti e rivoluzionari in Russia sin dalle loro origini, dovuto all'influenza tedesca nell'aristocrazia della dinastia Romanov. Lo storico George Woodcock affermava che, come la maggior parte dei russi, Kropotkin fu influenzato da opinioni simili durante tutta la sua vita, culminando in un acerrimo e pregiudiziale sentimento antitedesco all'inizio della Prima Guerra Mondiale. Kropotkin fu anche influenzato dall'anarchico russo Mikhail Bakunin, per la sua rivalit\u00e0 con Karl Marx, per il suo esito del Partito Socialdemocratico di Germania, che secondo il movimento anarchico tradiva i movimenti rivoluzionari in Germania, e per la nascita dell'Impero Tedesco sotto il governo di Otto von Bismarck.\nQuando fu assassinato l'arciduca Francesco Ferdinando, evento storico conosciuto come Attentato di Sarajevo, Kropotkin fu arrestato sotto il sospetto di aver causato agli assassini. Mentre era in carcere, Kropotkin fu intervistato per un articolo che apparir\u00e0 nell'edizione del 27 agosto del The New York Times. L'articolo, che si riferisce a Kropotkin come un \u201cveterano agitatore russo e democratico\u201d, lo menziona come un partitario della guerra iniziata recentemente, credendo che in ultima istanza, avrebbe un effetto sulla libert\u00e0 della societ\u00e0 russa. In una lettera a Jean Grave, scritta nel settembre dello stesso anno, Kropotkin critic\u00f2 duramente a Grave per desiderare una risoluzione pacifica del conflitto, e rimarcava che la guerra doveva continuare fino alla fine, e che \u201cle condizioni di pace che saranno imposte dal vincitore\u201d.\nAlcuni mesi pi\u00f9 tardi, Kropotkin permise che una lettera scritta da lui fosse inclusa nell'edizione di ottobre del 1914 del periodico Freedom. Dal titolo \"Una lettera a Steffen\", nella quale espose la sua argomentazione a favore della guerra, disse che la presenza dell'Impero tedesco aveva impedito il progresso dei movimenti anarchici di tutta Europa, e che il popolo tedesco era colpevole della guerra tanto come lo era lo stato tedesco. Afferm\u00f2 anche che la popolazione russa si radicalizzerebbe e unirebbe con la vittoria della guerra, impedendo all'aristocrazia russa di beneficiarsi dal conflitto. In questo senso, afferm\u00f2 che le tattiche destinate a metter fine alla guerra, come il pacifismo e gli scioperi generali, non erano necessarie, e che in cambio, la guerra doveva proseguire fino alla sconfitta tedesca.\nI bolscevichi risposero velocemente al militarismo di Kropotkin, in un intento di beneficiarsi politicamente. Vladimir Lenin pubblic\u00f2 un articolo nel 1914, nel quale attacc\u00f2 Kropotkin e gli anarchici russi in generale per la loro posizione a favore della guerra, e denunci\u00f2 Kropotkin e un altro nemico politico, Georgij Valentinovi\u010d Plechanov, come \"sciovinisti per opportunismo o apatia\". In altri discorsi e saggi, Lenin si rifer\u00ec a Kropotkin nei primi anni della guerra come un \"borghese\", e successivamente come un \"piccolo borghese\".\nTra il 1915 ed il 1916, Kropotkin mantenne una corrispondenza costante con gli anarchici, tra cui l'anarchica russa Maria Goldsmith. Goldsmith e Kropotkin si scontrarono spesso nelle loro opinioni sulla Prima Guerra Mondiale, sul ruolo dell'internazionalismo durante il conflitto, e se era possibile promuovere l'antimilitarismo durante questo periodo, l'inizio del 1916. Come si giustific\u00f2 precedentemente, Kropotkin prese una forte posizione a favore della guerra durante questi comunicati, dato che era predisposto a criticare con frequenza l'Impero tedesco.\nLa risposta anarchica alla guerra e Kropotkin.\nDopo lo scoppio della Prima Guerra Mondiale nell'agosto del 1914, gli anarchici iniziarono a prendere posizione. Sul clima dell'epoca, Max Nettlau comment\u00f2:\nL'attivit\u00e0 anarchica europea fu limitata per le divisioni interne del movimento anarchico dovute alle diverse mentalit\u00e0 verso la guerra.\nL'edizione del novembre 1914 di Freedom includeva celebri articoli in supporto alla causa degli Alleati, scritti da anarchici come Kropotkin, Jean Grave, Varlam Cherkezishvili e Verleben, cos\u00ec come una contestazione a Kropotkin, titolata \"Gli anarchici hanno scordato i propri principi\" e scritta dall'anarchico italiano Errico Malatesta. La settimana successiva, numerose lettere critiche con la posizione di Kropotkin furono inviate a \"Freedom\", ed anche pubblicate, a causa dell'imparzialit\u00e0 dell'editore del periodico, Thomas Keell. In risposta alle critiche, Kropotkin si infuri\u00f2 con Kell per non aver rifiutato queste carte, denunciandolo come un codardo indegno del suo ruolo di editore. Pi\u00f9 tardi si convoc\u00f2 una riunione di quei membri del \"Freedom\" a favore della guerra cos\u00ec come Kropotkin, chiedendo che si sospendesse l'uscita del periodico. Keell, l'unico contrario alla guerra invitato ad assistere, rifiut\u00f2 la proposta, chiudendo la riunione con un disaccordo ostile. Come risultato, fin\u00ec la collaborazione di Kropotkin con \"Freedom\" ed il periodico continu\u00f2 a pubblicarsi come l'organo dei membri del \"Freedom\", in sua maggioranza contrari alla guerra.\nIntorno al 1916, la Prima Guerra Mondiale si era gi\u00e0 prolungata per quasi due anni, durante i quali gli anarchici avevano preso parte ai movimenti contro la guerra in tutta Europa, rilasciando numerose dichiarazioni contro la guerra in diverse pubblicazioni anarchiche e di sinistra. Nel febbraio del 1916, si pubblic\u00f2 la dichiarazione di un'assemblea di anarchici di diverse regioni, che includevano Regno Unito, Svizzera, Italia, Stati Uniti d'America, Russia, Francia ed i Paesi Bassi. Il documento fu firmato da personaggi come Ferdinand Domela Nieuwenhuis, Emma Goldman, Aleksandr Berkman, Luigi Bertoni, Saul Yanovsky, Harry Kelly, Thomas Keel, Lilian Wolfe, Rudolf Rocker e George Barrett. Fu anche sottoscritto da Errico Malatesta e Aleksandr Shapiro, due dei tre segretari eletti per il Congresso Internazionale Anarchici di Amsterdam del 1907. Si stabilirono alcuni punti di vista, inclusi quello che tutte le guerre sono il risultato del sistema sociale attuale, e per questo non \u00e8 colpa di nessun governo in particolare; non considerarono come diverse una \"guerra difensiva\" e una \"guerra offensiva\"; e incitarono a tutti gli anarchici ad appoggiare solo la lotta di classe e la liberazione dei popoli oppressi come un mezzo per risolvere le guerre tra gli Stati-nazioni. Come risultato del suo crescente isolamento dalla maggioranza degli anarchici contrari alla guerra, George Woodcock segnala che Kropotkin e gli anarchici che appoggiarono la sua posizione si avvicinarono sempre pi\u00f9 tra di loro durante i mesi che precedettero la redazione del \"Manifesto\". Vari di questi stesse persone furono quelle che dopo firmeranno il \"Manifesto\", includendo Jean Grave, Charles Malato, Paul Reclus e Christiaan Cornelissen.\nIl \"Manifesto\".\nDato che Kropotkin non pot\u00e9 viaggiare nel 1916, ebbe una corrispondenza frequente con altri membri, tra cui Jean Grave, che viaggio con la sua sposa dalla Francia per visitare Kropotkin. Assieme, discussero sulla guerra ed l'appoggio di Kropotkin agli Alleati. Quando Kropotkin comment\u00f2 che gli sarebbe piaciuto essere pi\u00f9 giovane per poter essere un combattente, Grave sugger\u00ec la pubblicazione di un documento per incitare gli anarchici ad appoggiare lo sforzo degli Alleati. Inizialmente dubbioso, dovuto alla sua impossibilit\u00e0 personale per arruolarsi nel servizio militare attivo per ragioni di salute ed et\u00e0, Kropotkin fu finalmente convinto da Grave.\nNon si conosce esattamente quale parte fosse stata editata da ciascuno. In questo momento, Grave afferm\u00f2 che aveva scritto il manifesto e che Kropotkin lo aveva rivisto. In cambio, Grigorij Petrovi\u010d Maksimov afferm\u00f2 che Kropotkin aveva scritto il documento e che Grave gli aveva solo consigliato alcune modifiche minori. George Woodcock segnal\u00f2 che il lavoro sembra essere molto influenzato per le tipiche preoccupazioni di Kropotkin ed i suoi argomenti contro l'Impero tedesco, per cui consider\u00f2 che conoscere nei dettagli l'edizione del testo non era importante.\nIl \"Manifesto\" era datato 28 febbraio 1916 e fu pubblicato per la prima volta su \"La Bataille\" del 14 marzo. \"La Bataille\" era un controverso periodico socialista conosciuto per il suo sostegno alla causa bellica, e per questo motivo era stato accusato di essere un elemento di propaganda del governo dei gruppi marxisti. Il manifesto fu ripubblicato nel periodico londinese Freedom il 14 aprile e nel \"Libre F\u00e9d\u00e9ration\" di Losanna (Svizzera) a maggio.\nContenuto.\nLa dichiarazione originale, lunga dieci paragrafi, includeva premesse filosofiche e ideologiche basate sulle opinioni di Kropotkin.\nIl documento cominciava dichiarando che le correnti anarchiche si erano opposte alla guerre sin dalla nascita, e che gli autori preferivano una pace generata per una conferenza internazionale dei lavoratori europei. A continuazione, sostenevano che i lavoratori tedeschi molto probabilmente sarebbero anche a favore della fine del conflitto, e presentavano diverse ragioni per le quali sarebbe stato nel loro interesse appoggiare un armistizio. Queste ragioni erano che i cittadini, dopo venti mesi di guerra, avrebbero compreso che erano stati ingannati, facendogli credere che stavano partecipando in una \"guerra difensiva\"; che si sarebbero dati conto che lo Stato tedesco aveva preparato per molto tempo questo conflitto, e per questo sarebbe il colpevole; che l'Impero tedesco non poteva sostenere l'occupazione del territorio che aveva occupato; e che le persone che vivevano nei territori occupati erano libere di decidere se desideravano annettersi o no. Vari paragrafi riassumevano le condizioni potenziali di un armistizio, rifiutando qualsiasi idea di che l'Impero tedesco arrivasse a contrattare i termini per la pace. Gli autori insistevano anche che il popolo tedesco doveva accettare parte della colpa per non aver resistito alla marcia verso la guerra avviata dal governo tedesco. Gli autori sostenevano che una chiamata ad una immediata negoziazione non sarebbe stata buona, dato che lo stato tedesco avrebbe potuto dettare il processo di pace da una posizione di potere diplomatico e militare. In cambio, il manifesto proclamava che la guerra doveva continuare in modo che lo Stato tedesco perdesse la sua forza militare, e di conseguenza, la sua capacit\u00e0 di negoziare.\nGli autori proclamavano che, dovuto alla sua filosofia anti-governamentale, antimilitarista ed internazionalista, il supporto alla guerra era un atto di \"resistenza\" all'impero tedesco. Il manifesto concludeva quindi che, la vittoria sulla Germania e la caduta del Partito Socialdemocratico di Germania e gli altri partiti dell'Impero tedesco avrebbero avvicinato l'obiettivo anarchico di emancipazione dell'Europa e del popolo tedesco, e che gli autori sarebbero stati disposti a collaborare con i tedeschi per avanzare in questo obiettivo.\nFirmatari e simpatizzanti.\nIl manifesto fu firmato da alcuni dei pi\u00f9 noti anarchici d'Europa. I firmatari erano originalmente 15, per\u00f2 fu conosciuto come \"Manifesto dei Sedici\" dovuto a che si prese erroneamente il nome della localit\u00e0 nella quale viveva l'algerino Antoine Orfila, cio\u00e8 la citt\u00e0 di Hussein Dey, come se fosse il cognome di un firmatario. Tra i principali firmatari del gruppo si trovano Jean Grave e P\u00ebtr Alekseevi\u010d Kropotkin.\nIn Francia, furono firmatari gli anarcosindacalisti Christiaan Cornelissen e Fran\u00e7ois Le Lev\u00e9; Cornelissen era favorevole alla Uni\u00f3n sacr\u00e9e, una tregua tra il governo francese e i sindacati durante la Prima Guerra Mondiale, e scrisse diversi volantini contro la Germania, mentre Le Lev\u00e9 pi\u00f9 tardi si unir\u00e0 alla Resistenza francese durante la Seconda Guerra Mondiale. Altro firmatario di spicco \u00e8 Paul Reclus, figlio di \u00c9lis\u00e9e Reclus la cui adesione alla guerra ed al \"Manifesto\" convinse a firmare l'anarchico giapponese Sanshir\u014d Ishikawa (che firm\u00f2 come \"Tchikawa\").\nL'anarchico russo-georgiano Varlam Cherkezishvili, critico del marxismo, giornalista ed amico di Kropotkin, fu un altro firmatario del manifesto. Le altre firme che supportarono il documento furono Herni Fuss, Jacques Gu\u00e9rin, Charles-Ange Laisant, Charles Malato, Jules Moineau, Antoine Orfila, Marc Pierrot e Ph. Richard. James Guillaume anche se era favorevole alla guerra, non firm\u00f2 inizialmente il documento. Il manifesto fu successivamente appoggiato da un centinaio di anarchici.\nImpatto ed eredit\u00e0.\nLa pubblicazione del \"Manifesto\" fu ricevuta con grande disapprovazione del movimento anarchico internazionale, e considerando il suo impatto, George Woodcock segnal\u00f2 che \u201csolo confermava la divisione che esisteva nel movimento anarchico\u201d.\nI firmatari del \"Manifesto\" videro la Prima Guerra Mondiale come una battaglia tra l'imperialismo tedesco e la classe operaia internazionale. Al contrario, la maggioranza degli anarchici dell'epoca, includendo Errico Malatesta, Emma Goldman e Alexander Berkman, videro la guerra come un conflitto tra capitalisti di diversi stati imperialisti a spese della classe operaia. Il numero di partitari per la posizione di Kropotkin arriv\u00f2 ad un massimo di 100 persone pi\u00f9 o meno, mentre la schiacciante maggioranza degli anarchici sosteneva il punto di vista di Goldman e Berkman.\nAssieme al manifesto ripubblicato nelle colonne cartacee dei lettori del periodico Freedom nell'aprile del 1916, si pubblic\u00f2 una risposta di Malatesta. Questo articolo si titol\u00f2 \"Governmental Anarchists\" (\"Anarchici del governo\"), e riconobbe \"la buona fede e le buone intenzioni\" dei firmatari del \"Manifesto\", anche se li accus\u00f2 di aver tradito i principi dell'anarchismo. A Malatesta si unirono velocemente altri anarchici importanti, tra cui Luigi Fabbri, S\u00e9bastian Faure, Emma Goldman, \u00c9mile Armand, Rudolf Rocker, Alexander Shapiro, Thomas Keell, Ferdinand Domela Nieuwenhuis, Gustav Landauer, Erich M\u00fchsam, Fritz Oerter e Fritz Kater.\nCome risultato di questo deciso sostegno alla guerra di Kropotkin, molte delle sue vecchie amicizie tagliarono i contatti con lui, e la sua popolarit\u00e0 si frantum\u00f2. Di conseguenza, Kropotkin rimase sempre pi\u00f9 isolato durante gli ultimi anni a Londra, prima di tornare in Russia dopo la Rivoluzione d'ottobre.\nNello scritto \"Piotr Kropotkin federalista\" del 1922, una visione generale di Kropotkin scritta da Camillo Berneri, l'autore espone una critica al suo comportamento militarista. Berneri scrisse, \u201ccon il suo atteggiamento pro-guerra Kropotkin si separ\u00f2 dall'anarchismo\u201d, ed afferm\u00f2 che il \"Manifesto dei sedici\" marca il culmine dell'incoerenza tra gli anarchici a favore della guerra; [Kropotkin] anche sostenne ad Aleksandr F\u00ebdorovi\u010d Kerenskij in Russia sulla questione del proseguimento della guerra\u201d. Lo scrittore anarchico Vernon Richards specula che se non fosse stato per la volont\u00e0 di Thomas Keell, l'editore di \"Freedom\" (fermamente contrario alla guerra), di dare ai favorevoli alla guerra la possibilit\u00e0 di esprimere la loro opinioni e difendere i loro punti di vista dall'inizio, avrebbero potuto essere isolati politicamente molto prima.\nRussia.\nLo storico Paul Avrich descrive le conseguenze del sostegno alla guerra come una \u201cquasi fatale\u201d divisione nel movimento anarchico russo. Gli anarchici di Mosca si divisero in due gruppi, la fazione maggioritaria appoggio Kropotkin; la fazione di minor tendenza contro la guerra rispose abbandonando l'anarco-comunismo di Kropotkin e abbracci\u00f2 l'anarco-sindacalismo. Nonostante ci\u00f2, il movimento anarchico continu\u00f2 a guadagnare forza. In un articolo pubblicato nell'edizione del dicembre 1916 di Stato e rivoluzione, il leader bolscevico Lenin accus\u00f2 la maggioranza degli anarchici russi di seguire Kropotkin e Grave, e denunciandoli dcome\u201canarco-sciovinisti\u201d. Simili accuse furono fatte da altri bolscevichi come Iosif Stalin, che scriveva in una lettera al leader bolscevico \u201cHo letto recentemente articoli di Kropotkin \u2013 il vecchio scemo sembra aver perso completamente la ragione\u201d.\nLo storico George Woodcock descrive queste critiche come accettabili nella misura in cui si concentrano nel militarismo di Kropotkin. Nonostante ci\u00f2 trov\u00f2 le critiche degli anarchici russi \u201cingiustificate\u201d, e rispetto alle accuse che gli anarchici russi abbracciarono il messaggio di Kropotkin e Grave, Woodcock afferm\u00f2 che \u201cniente di tutto ci\u00f2 \u00e8 successo: solo un centinaio di anarchici firmarono le diverse dichiarazioni in sostegno alla guerra; la maggioranza in tutti i paesi mantenne una posizione antimilitarista cos\u00ec coerente come quella dei bolscevichi\u201d.\nSvizzera e Spagna.\nA Ginevra, un gruppo arrabbiato di \u201cinternazionalisti\u201d - tra cui Grossman-Ro\u0161t\u0161in, Alexander Ghe ed il discepolo di Kropotkin K. Orgeiani \u2013 battezzarono gli anarchici che appoggiavano la guerra come \u201canarco-patrioti\u201d. Sostenevano che l'unica forma di guerra accettabile per gli anarchici era la vera rivoluzione sociale che avrebbe rovesciato la borghesia e le sue istituzioni oppressive. Jean Wintsch, fondatore della \"Scuola Ferrer\" di Losanna ed editore di \"La libre f\u00e9d\u00e9ration\", fu isolato dal movimento anarchico svizzero quando si alline\u00f2 con il \"Manifesto\" ed i suoi firmatari.\nGli anarcosindacalisti spagnoli, che si opposero alla guerra reclamando che nessuna delle fazioni stava dal lato dei lavoratori, ripudiarono furiosamente gli antichi idoli (inclusi Kropotkin, Malato e Grave) quando scoprirono che avevano scritto il manifesto. Un piccolo numero di anarchici in Galizia e Asturias non fu d'accordo e fu calorosamente denunciato dalla maggioranza degli anarcosindacalisti della Catalogna (che prevalevano nel sindacato anarchico Confederaci\u00f3n Nacional del Trabajo)."}
{"id": "152420", "revid": "2008882", "url": "https://it.wikipedia.org/wiki?curid=152420", "title": "Teoria quantistica dei campi nello spazio-tempo curvo", "text": "La teoria quantistica dei campi nello spazio-tempo curvo \u00e8 il tentativo di unificazione della teoria quantistica dei campi con la relativit\u00e0 generale. La teoria studia le dinamiche dei campi di materia quantistica che si propagano in un sottofondo statico curvo. una volta che si \u00e8 scelto l'idoneo formalismo; comunque, in essa si manifestano fenomeni particolari che non sono presenti in uno spazio-tempo piatto.\nGeneralmente i campi quantistici in uno spazio-tempo curvo non possono essere pi\u00f9 interpretati come particelle. Solo in determinate situazioni, come lo spazio-tempo piatto asintotico, si recupera il concetto di particella, ed inoltre ci\u00f2 dipende anche dall'osservatore. Una previsione generale della teoria consiste nella creazione di particelle da parte dei campi gravitazionali.\nProbabilmente l'applicazione pi\u00f9 evidente di questa teoria \u00e8 la previsione di Hawking secondo cui i buchi neri di Schwarzschild producono una radiazione con uno spettro termico, dando luogo alla cosiddetta evaporazione del buco nero. Una previsione correlata a questa \u00e8 l'effetto Unruh: l'osservatore in accelerazione nel vuoto misura un bagno termico di particelle.\nLa teoria quantistica dei campi nello spazio-tempo curvo pu\u00f2 essere considerata come una prima possibile approssimazione alla teoria della gravit\u00e0 quantistica. Il passo successivo, che deriva direttamente da questa teoria, \u00e8 la gravit\u00e0 semiclassica dove il sottofondo viene considerato dinamico anzich\u00e9 statico (sebbene sia ancora considerato classico)."}
{"id": "152422", "revid": "125640454", "url": "https://it.wikipedia.org/wiki?curid=152422", "title": "Eset", "text": "ESET \u00e8 una casa produttrice di software, fondata nel 1992 a Bratislava con uffici a San Diego, Wexford, Londra, Praga , Cracovia e Milano\nIl prodotto pi\u00f9 noto di ESET \u00e8 l'antivirus NOD32. NOD32 viene prodotto sia per home computer sia per sistemi \"enterprise. \"In particolare, il motore di analisi NOD32 \u00e8 disponibile nei maggiori sistemi operativi Windows (ESET NOD32 o ESET Smart Security), Unix, Linux, Novell, MS-DOS, macOS (ESET Cybersecurity) e Android (ESET Mobile Security - esistono versioni anche per Symbian OS e Windows Mobile). Su queste piattaforme protegge mail server come Microsoft Exchange Server, Lotus Domino e altri. ESET Smart Security per Windows e Cybersecurity Pro per Mac offrono anche firewall e parental-control. Oltre al classico metodo del file delle firme, il prodotto utilizza un metodo avanzato di analisi euristica. Il notiziario sui virus collegato al prodotto \u00e8 classificato come uno dei migliori.\nIl nome della compagnia \u00e8 l'acronimo della frase Essential Security against Evolving Threats.\nESET compete nell'industria degli AntiVirus contro Avira, BullGuard, F-Secure, Frisk, Kaspersky, McAfee, Panda Security, Sophos e Symantec tra gli altri.\nEset \u00e8 stata riconosciuta come l'azienda slovacca di maggior successo nel 2008, 2009 e nel 2010."}
{"id": "152423", "revid": "17826", "url": "https://it.wikipedia.org/wiki?curid=152423", "title": "Manifesto di Seize", "text": ""}
{"id": "152424", "revid": "99185", "url": "https://it.wikipedia.org/wiki?curid=152424", "title": "Gravit\u00e0 semiclassica", "text": "La gravit\u00e0 semiclassica \u00e8 una proposta di teoria della gravit\u00e0 quantistica in cui i campi di materia possono essere trattati come quanti e il campo gravitazionale come classico. \nNella gravit\u00e0 semiclassica la materia \u00e8 rappresentata da campi quantistici di materia che si propagano secondo quanto previsto dalla teoria quantistica dei campi nello spazio-tempo curvo. Lo spazio-tempo in cui i campi si propagano \u00e8 di tipo classico ma dinamico (non statico). La curvatura dello spazio-tempo \u00e8 data dall\"'equazione semiclassica di Einstein\" che pone in relazione la curvatura dello spazio-tempo, dato dal \"tensore di Einstein\" formula_1, con il valore atteso dall'operatore tensore del momento di energia, formula_2, dei campi di materia:\ndove \"G\" \u00e8 la costante di Newton e formula_4 indica lo stato quantistico dei campi di materia. \nFino a quando la teoria della gravit\u00e0 quantistica era sconosciuta, era difficile stabilire quanto valida fosse la gravit\u00e0 semiclassica. Si pu\u00f2 dimostrare formalmente che la gravit\u00e0 semiclassica pu\u00f2 essere dedotta dalla gravit\u00e0 quantistica considerando \"N\" copie di campi quantistici di materia e prendendo il limite di \"N\" all'infinito mentre il prodotto \"GN\" viene mantenuto costante. A livello diagrammatico, la gravit\u00e0 semiclassica corrisponde alla somma di tutti i diagrammi di Feynman che non devono avere loop di gravitoni (ma hanno un numero arbitrario di loop di materia). La gravit\u00e0 semiclassica pu\u00f2 inoltre essere dedotta mediante un approccio assiomatico. \nLe applicazioni pi\u00f9 importanti della gravit\u00e0 semiclassica sono la comprensione della radiazione di Hawking dei buchi neri e la produzione di perturbazioni a distribuzione gaussiana a random nella teoria dell'inflazione cosmica che si pensa sia avvenuta in prossimit\u00e0 del big bang. "}
{"id": "152426", "revid": "1305772", "url": "https://it.wikipedia.org/wiki?curid=152426", "title": "NOD32", "text": "ESET NOD32 Antivirus, comunemente noto come NOD32, \u00e8 un software antivirus dell'azienda slovacca Eset. \u00c8 in vendita in due versioni, \"Monoutente\" e \"Business\"; quest'ultima pu\u00f2 essere installata sui sistemi operativi Microsoft Windows Server e contiene ESET Remote Administrator che consente la gestione centralizzata delle workstation e dei server con NOD32 nonch\u00e9 del relativo aggiornamento del database delle firme antivirali.\nStoria.\nNOD32 \u00e8 stato creato nei primi anni novanta, quando i virus informatici iniziavano a essere sempre pi\u00f9 diffusi. Poich\u00e9 la sede dell'azienda si trovava a Bratislava, in Slovacchia, il prodotto inizi\u00f2 a essere usato soprattutto nei Paesi dell'Europa dell'Est. A partire dai primi anni duemila \u00e8 iniziata la massiccia diffusione negli Stati Uniti e in Europa occidentale. Sebbene l'abbreviazione del nome sia stata originariamente pronunciata come singole lettere, la recente diffusione del programma ha portato alla pi\u00f9 comune pronuncia in un'unica parola, simile alla parola inglese \"nod\" (\"cenno\"). Il 27 luglio 2015, la societ\u00e0 ha distribuito il 12.000\u00ba aggiornamento delle definizioni antivirus.\nL'acronimo NOD sta per \"Nemocnica na Okraji Disku\" (\"Ospedale alla fine del disco\"), un gioco di parole riferito alla popolare serie televisiva cecoslovacca \"Nemocnice na okraji m\u011bsta\" (\"Ospedale alla fine della citt\u00e0\").\nProdotti ESET.\nFile Security per Microsoft Windows Server.\nIl 18 ottobre 2011, \u00e8 stato distribuito il nuovo ESET File Security per Microsoft Windows Server. Il programma \u00e8 la versione aggiornata di ESET NOD32 Antivirus Business Edition, sviluppato per i sistemi operativi Microsoft Windows Server; ha un'interfaccia grafica rivisitata, esclusioni automatiche per cartelle e file critici e varie ottimizzazioni per l'operativit\u00e0 su server.\nIl 25 febbraio 2015, ESET ha distribuito la nuova versione 6 con le seguenti nuove implementazioni: supporto per la creazione di cluster, miglioramenti dell'interfaccia utente, controllo filtri basato su regole, protezione Anti-Phishing, ottimizzazione per gli ambienti virtualizzati.\nMail Security per Microsoft Exchange Server.\nIl 10 marzo 2010, ESET ha distribuito ESET Mail Security per Microsoft Exchange Server che contiene un modulo antimalware e uno anti-spam. Supporta le versioni 5.5, 2000, 2003, 2007, 2010 e 2013 di Microsoft Exchange Server.\nIl 26 marzo 2013, \u00e8 stata resa disponibile la versione 4.5; tra le novit\u00e0 principali, una innovativa modalit\u00e0 di rilevamento virus e le impostazioni anti-spam gestite totalmente da interfaccia grafica.\nIl 3 settembre 2015, \u00e8 stata distribuita la versione 6 che, oltre la rinnovata interfaccia grafica, presenta una nuova gestione dei messaggi spam messi in quarantena (possibilit\u00e0, per l'utente, di eliminarli o di distribuirli nella posta in arrivo) e una nuova modalit\u00e0 di scansione (anche su singole caselle di posta).\nMail Security per IBM Lotus Domino.\nNel maggio 2012, ESET ha distribuito la nuova versione 4.5 di ESET Mail Security per IBM Lotus Domino. Tra le novit\u00e0 principali: un nuovo modulo anti-spam con log integrato, esclusioni automatiche dei file critici del server, un'avanzata tecnica di greylisting. Il 12 maggio 2016, \u00e8 stata rilasciata la versione 6 che presenta una grafica completamente nuova, consente la scansione dei database su richiesta riducendo al minimo le risorse del server dedicate e fornisce una protezione anti-manomissione.\nMobile Security.\nESET Mobile Security ha sostituito, a partire da ottobre 2011, ESET Mobile Antivirus. Alle caratteristiche anti-malware e anti-spam gi\u00e0 presenti, ne sono state aggiunte alcune nuove, in particolare funzionalit\u00e0 antifurto come il blocco SIM, la cancellazione remota dei dati, un firewall e altre funzionalit\u00e0 di verifica della sicurezza. Versioni per Windows Phone, Symbian OS e Android sono attualmente disponibili sia per gli utenti privati che business. Per i primi, in particolare, la licenza \u00e8 gratuita ma permette l'utilizzo delle sole funzionalit\u00e0 di base (per le funzionalit\u00e0 Premium va invece acquistato l'abbonamento). Il 13 maggio 2014, \u00e8 stata distribuita una nuova versione che ha potenziato l'antifurto, consentendo cos\u00ec di rintracciare pi\u00f9 facilmente un telefonino smarrito o rubato. A febbraio 2017 l'applicazione offre la protezione Anti-Phishing anche per i browser di navigazione Chrome, Firefox, Opera e Opera Mini. Per la sola piattaforma Android, da fine 2012, \u00e8 disponibile anche una nuova versione business, ESET Endpoint Security per Android appunto.\nESET Internet Security e ESET Smart Security Premium.\nDue soluzioni di sicurezza innovative immesse sul mercato per la prima volta il 25 ottobre 2016 con il rilascio della versione 10 dei prodotti ESET per privati.\nESET Internet Security include molte funzionalit\u00e0 della tecnologia NOD32\u00ae gi\u00e0 collaudate, come l\u2018 \"Antispyware\", l\u2018 \"Anti-Phishing\", l\u2018 \"Exploit Blocker\" e il \"Firewall\", integrandole con un avanzato sistema di protezione dagli attacchi basati su script, la protezione della rete domestica attraverso il controllo del router di casa e la protezione della webcam. In ESET Smart Security Premium si aggiungono anche il \"Password Manager\", per registrare e precompilare le password, e il \"Secure Data\" basato sulla crittografia dei file contro il furto di dati in caso di smarrimento del dispositivo e per la condivisione sicura delle informazioni.\nil 24 ottobre 2017, con il rilascio dell\u2019Edizione 2018 dei prodotti Home, ESET Internet Security \u00e8 potenziata con l\u2019aggiunta dell\u2019\u201cAntifurto Proattivo\u201d. Inoltre, in tutti i software della linea consumer, sono stati introdotti il nuovo \u201cScanner UEFI\u201d, per un controllo del firmware del PC all\u2019avvio di Windows, e il \u201cLicense Manager\u201d, finalizzato alla gestione delle licenze e dei dispositivi ad esse collegati. Infine, ESET Internet Security ed ESET Smart Security Premium sono proposte alla clientela con uno strumento di protezione della rete domestica notevolmente potenziato, in grado di controllare tutti i dispositivi connessi al router Wi-Fi e di fornire soluzioni in tempo reale in caso di criticit\u00e0.\nESET Smart Security.\nIl 5 novembre 2007, ESET ha distribuito una soluzione completa per la sicurezza Internet, ESET Smart Security versione 3.0, in modo da competere con i prodotti dei concorrenti. ESET Smart Security include un modulo anti-spam e un firewall bidirezionale oltre alle tradizionali caratteristiche antimalware di ESET NOD32 Antivirus.\nIl 2 marzo 2009, \u00e8 stata distribuita la versione 4.0 di ESET Smart Security, aggiungendovi l'integrazione con ESET SysInspector, il supporto di Mozilla Thunderbird e Windows Live Mail, un nuovo modulo di auto-difesa, il modulo firewall aggiornato, ESET SysRescue (una procedura guidata per la creazione di cd e/o supporti USB di salvataggio) e il supporto per Windows 2000.\nIl 17 agosto 2010, \u00e8 stata distribuita la versione 4.2 di ESET Smart Security con nuove caratteristiche e ulteriori miglioramenti.\nIl 13 settembre 2011, \u00e8 stata distribuita la versione 5, con importanti novit\u00e0: ESET Live Grid, un'ulteriore metodo di verifica della sicurezza dei files; funzionalit\u00e0 di Controllo Parentale (Filtro famiglia); migliorie del motore di scansione dei supporti rimovibili; funzionalit\u00e0 HIPS; modalit\u00e0 \"giocatore\", per agevolare la fruizione dei videogiochi. Migliorie sono state implementate nei moduli antispam e nel firewall.\nIl 24 gennaio 2013, \u00e8 stata distribuita la versione 6. Novit\u00e0 fondamentali sono l'\"Anti-Theft\" (un dispositivo utile a rintracciare il computer in caso di furto o smarrimento) e il \"Social Media Scanner\" per proteggere gli utenti dai malware presenti nei social network.\nIl 16 ottobre 2013, \u00e8 stata distribuita la versione 7. Tre le funzionalit\u00e0 aggiunte: \"Exploit Blocker\" (protezione contro i nuovi malware non ancora identificati), \"Advanced Memory Scanner\" (protezione contro quei malware che utilizzano tecniche di \"obfuscation\") e \"Vulnerability Shield\" (protezione dalle vulnerabilit\u00e0 nei protocolli di rete).\nIl 21 ottobre 2014, \u00e8 stata distribuita la versione 8. Le novit\u00e0: una nuova modalit\u00e0 intelligente per il modulo HIPS e una nuova \"Protezione Botnet\" che aiuta a individuare il malware tramite l'analisi dei rispettivi percorsi e protocolli di comunicazione della rete, oltre a un \"Primo controllo automatico\" attivato esattamente 20 minuti dopo l'installazione.\nIl 13 ottobre 2015, \u00e8 stata distribuita la versione 9. Si caratterizza per la nuova interfaccia grafica e per la nuova funzionalit\u00e0 \"Protezione pagamenti bancari\", un browser protetto che consente di proteggere i dati personali dell'utente in caso di utilizzo di siti Web di banche o di sistemi di pagamento on-line.\nIl 25 ottobre 2016 \u00e8 stata distribuita la versione 10, identica nelle funzionalit\u00e0 alla versione precedente.\nIl 24 ottobre 2017, al momento del rilascio dell\u2019Edizione 2018 dei prodotti Home, ESET ha abbandonato la denominazione ESET Smart Security sostituendola con ESET Internet Security.\nESET Parental Control per Android.\nESET ha introdotto per la prima volta la funzionalit\u00e0 di \"Controllo genitori per la protezione dei minori su Internet\" nella versione 5 del prodotto Smart Security, pubblicata il 13 settembre 2011.\nIl 17 novembre 2015 ESET ha presentato l'applicazione mobile Parental Control per dispositivi Android, pubblicata sullo store Google Play. ESET Parental Control consente ai genitori di monitorare le attivit\u00e0 dei propri figli su smartphone e tablet, di bloccare o limitare l'utilizzo di specifiche app, di impedire l'accesso a contenuti Web non appropriati, attraverso un filtro basato su categorie, e di geolocalizzare il dispositivo mobile.\nNOD32 Antivirus per Linux Desktop.\nI programmi individuano e rimuovono automaticamente i virus, controllano gli archivi, controllano automaticamente, appena inseriti, i supporti rimovibili come le chiavette USB, eseguono la scansione in tempo reale del sistema, forniscono report e presentano un'interfaccia grafica del tutto simile a quella presente nella versione per Microsoft Windows.\nSono disponibili versioni per computer desktop e per server; per questi ultimi, il 15 novembre 2011, ESET ha distribuito una nuova linea di prodotti per Linux.\nNOD32 per Linux \u00e8 in grado di rilevare virus anche di altre piattaforme (Windows, Android, MacOS, ecc.)\nESET Cybersecurity.\nESET Cybersecurity \u00e8 la versione di NOD32 sviluppata per la piattaforma OS X di Apple. La societ\u00e0 propone due prodotti: Cybersecurity e Cybersecurity Pro. La versione Pro, a differenza di quella standard, dispone anche di firewall integrato e parental control. Oltre a identificare ed eliminare le minacce di OS X, il motore di analisi \u00e8 in grado di rilevare i virus per tutte le altre piattaforme (rendendolo utile nel caso il computer Apple sia in contatto con macchine windows, onde evitare di passare inavvertitamente minacce). La versione Business, che condivide lo stesso motore di scansione, ha conseguito la prestigiosa certificazione ICSA.\nRemote Administrator.\nESET Remote Administrator \u00e8 una console web per la gestione centralizzata che consente il monitoraggio completo dei programmi ESET presenti nella rete aziendale. Da un'unica postazione, solitamente il server, si pu\u00f2 verificare se i client sono correttamente aggiornati, se hanno ricevuto attacchi malware e, pi\u00f9 in generale, se presentano anomalie nel funzionamento. Fondamentale anche la possibilit\u00e0 di eseguire installazioni remote dell'antivirus e di modificare alcune impostazioni dello stesso.\nSecure Authentication.\nESET Secure Authentication fornisce una potente autenticazione, a due fattori e basata su ambiente mobile, per rendere sicuro l'accesso remoto alla rete aziendale e ai dati sensibili.\nDESlock+ Crittografia Dati.\nESET DESlock+ \u00e8 la soluzione per la crittografia dei dati che soddisfa gli obblighi di conformit\u00e0 di sicurezza con un singolo pacchetto MSI..\nSysInspector.\nESET SysInspector \u00e8 un software diagnostico per l'analisi profonda dei diversi aspetti del sistema operativo come i processi in esecuzione, il registro di sistema, i servizi all'avvio e le connessioni di rete. La tecnologia Anti-Stealth \u00e8 usata per scoprire oggetti nascosti (rootkit) nel Master Boot Record, nel settore di avvio, nelle chiavi di registro, nei driver, nei servizi e processi. I rapporti di SysInspector sono file standard XML e possono esseri sottoposti ad un'ulteriore analisi da parte di esperti IT. Due rapporti possono essere messi a confronto per trovare eventuali voci non presenti in entrambi. \u00c8 possibile salvare un rapporto ed eseguirlo come script per rimuovere oggetti malevoli dal computer.\nAltri programmi.\nESET ha distribuito alcuni programmi gratuiti per la rimozione dei virus pi\u00f9 diffusi, come, ad esempio, Mebroot e Conficker.\nNel luglio del 2009, ESET ha distribuito il programma ESET Uninstaller per la corretta disinstallazione di ESET NOD32 Antivirus e di ESET Smart Security, valido per tutte le versioni.\nSoluzioni fuori produzione.\nMobile antivirus.\nESET Mobile Antivirus era stato realizzato per proteggere gli smartphones da virus, spyware, adware, cavalli di troia, worms, rootkits e altri software indesiderati. Disponeva anche di un filtro antispam per gli SMS. Erano disponibili le versioni per Windows Mobile e Symbian OS. ESET ha interrotto la commercializzazione di ESET Mobile Antivirus nel gennaio 2011 e fornisce ora un aggiornamento gratuito a ESET Mobile Security a tutti gli utenti in possesso di una licenza di ESET Mobile Antivirus.\nNOD32 2.7.\nIl 13 gennaio 2010, ESET ha annunciato un piano per interrompere progressivamente la commercializzazione e il supporto tecnico della versione 2.7 di NOD32.\nDal 1\u00ba febbraio 2011 non \u00e8 pi\u00f9 possibile acquistare e scaricare da internet tale soluzione, mentre dalla fine di maggio 2012 non saranno pi\u00f9 distribuiti gli aggiornamenti del database delle firme antivirali.\nGli utenti possono comunque passare gratuitamente, usando i codici della licenza in corso di validit\u00e0, all'ultima versione di NOD32, prelevandola dal sito web.\nInformazioni tecniche.\nIn una rete, i computer con NOD32 possono aggiornarsi collegandosi a un server mirror presente nella rete stessa.\nRiconoscimenti.\nNel 2019 ESET riceve lo status di \"Champion\" nella Cybersecurity Leadership Matrix 2019. \nNel gennaio 2018 ESET viene riconosciuta come unico Challenger nel Gartner Magic Quadrant per la protezione degli Endpoint e alla fine dello stesso anno ESET viene inserita tra i \"Top Player\" nel rapporto Radicati 2018 per la protezione degli Endpoint . \nNel novembre 2017 la soluzione aziendale ESET Endpoint Security ha ottenuto cinque stelle su cinque in tutte le categorie prese in esame da una recensione di SC Magazine. \nA luglio 2016, \u00e8 stato assegnato a NOD32 il 95\u00ba premio VB100 del Virus Bulletin; nei test effettuati regolarmente dal Virus Bulletin, NOD32 ha conseguito il maggior numero di certificazioni Virus Bulletin 100% rispetto ai prodotti concorrenti testati, non avendo mai mancato di identificare un virus \"in the wild\".\nA febbraio 2016 ESET Smart Security 9 ha ottenuto un prestigioso risultato arrivando prima nei test effettuati dalla rivista Computer Bild su tredici soluzioni Internet Security.\nIl prodotto ESET Smart Security \u00e8 stato premiato anche come \"Top Rated\" nell'AV-Comparatives Summary Report 2015, ottenendo sei Advanced+.\nUn sondaggio condotto a ottobre 2015 da TechValidate Market Research ha stabilito che le soluzioni ESET per le aziende portano considerevoli benefici a livello produttivo.\nL'archivio di tutti i riconoscimenti ricevuti da ESET a partire dal 1998 \u00e8 disponibile alla pagina Awards ESET."}
{"id": "152439", "revid": "110157", "url": "https://it.wikipedia.org/wiki?curid=152439", "title": "Distretto di Bienne", "text": "Il distretto di Bienne (in francese; \"Biel\" in tedesco) si trovava nel Seeland ed \u00e8 stato uno dei 26 distretti del cantone di Berna in Svizzera. Tenendo conto della superficie territoriale, si trattava del pi\u00f9 piccolo distretto del canton Berna. Confinava con i distretti di Courtelary a nord, di B\u00fcren a est, di Nidau a sud e di La Neuveville a ovest. Comprendeva una parte del lago di Bienne.\nIl distretto di Bienne era un distretto bilingue che contava circa 41% di francofoni e 59% di germanofoni, il capoluogo era la citt\u00e0 di Bienne (\"Biel/Bienne\"). L'insieme dei 26 distretti bernesi era composto da 3 distretti interamente francofoni (Giura bernese), 1 distretto bilingue (distretto di Bienna) e 22 distretti germanofoni. Uno statuto speciale esiste per la minoranza francofona del distretto bilingue di Bienne e per i 3 distretti francofoni del Giura bernese. La maggioranza della popolazione \u00e8 di religione protestante. Il distretto aveva una superficie di circa 25\u00a0km\u00b2 e comprendeva due soli comuni, entrambi bilingui:\nI suoi comuni sono passati alla sua soppressione al Circondario di Bienne."}
{"id": "152442", "revid": "111373", "url": "https://it.wikipedia.org/wiki?curid=152442", "title": "Sch\u00fcpfheim", "text": "Sch\u00fcpfheim (toponimo tedesco) \u00e8 un comune svizzero di 4\u00a0154 abitanti del Canton Lucerna, nel distretto di Entlebuch, del quale \u00e8 stato capoluogo sino al 2012. Dal suo territorio nel 1836 \u00e8 stata scorporata la localit\u00e0 di Fl\u00fchli, diventua comune autonomo.\nInfrastrutture e trasporti.\nSch\u00fcpfheim \u00e8 servito dall'omonima stazione sulla ferrovia Berna-Lucerna."}
{"id": "152448", "revid": "31886", "url": "https://it.wikipedia.org/wiki?curid=152448", "title": "Znojmo", "text": "Znojmo (in tedesco: \"Znaim\") \u00e8 una citt\u00e0 in Moravia Meridionale della Repubblica Ceca, capoluogo del distretto omonimo.\nGeografia fisica.\nLa citt\u00e0 \u00e8 situata su un promontorio roccioso sulla scoscesa riva sinistra del fiume Dyje. \u00c8 situata a pochi chilometri dal confine con l'Austria, a 55 km a sud-ovest di Brno.\nStoria.\nL'attuale citt\u00e0 di Znojmo fu fondata nel 1226 dal re Ottokar I al posto della vecchia capitale del margravio tributario della Moravia, che era stata distrutta nel 1145. Znojmo \u00e8 conosciuta principalmente per l'armistizio di Znojmo, siglato il 12 luglio 1809 dopo due giorni di violenti scontri d'armi fra le truppe francesi, al comando dei marescialli Marmont e Massena e dallo stesso Napoleone Bonaparte, contro le truppe austriache dell'arciduca Carlo d'Asburgo-Teschen, inseguite dai francesi a conclusione della Battaglia di Wagram.\nAnnessa alla Cecoslovacchia nel 1918, Znojmo fu occupata dalle truppe naziste dal 1938 al 1945. Al termine della seconda guerra mondiale, una volta restaurato la sovranit\u00e0 cecoslovacca, la popolazione tedesca della citt\u00e0 fu espulsa secondo i dettami dei decreti Bene\u0161."}
{"id": "152451", "revid": "1748", "url": "https://it.wikipedia.org/wiki?curid=152451", "title": "Tensore stress-energia", "text": ""}
{"id": "152454", "revid": "339392", "url": "https://it.wikipedia.org/wiki?curid=152454", "title": "Corpo Forestale", "text": ""}
{"id": "152455", "revid": "123004145", "url": "https://it.wikipedia.org/wiki?curid=152455", "title": "Ralph Kirkpatrick", "text": "Dopo aver studiato musica e pianoforte alla Harvard University prosegu\u00ec gli studi con Nadia Boulanger e Wanda Landowska a Parigi, Arnold Dolmetsch ad Haslemere, Heinz Tiessen a Berlino e G\u00fcnther Ramin a Lipsia. Dal 1933-34 ha insegnato al Mozarteum a Salisburgo, in Austria. Una borsa di studio del Guggenheim (\"Guggenheim Fellowship\") gli permise di mantenersi durante gli studi in Europa.\nDal 1940 \u00e8 stato professore alla Yale University, dove ha pubblicato la biografia di Domenico Scarlatti ed un'edizione critica dell'opera completa di Scarlatti. Le designazioni delle opere da lui stabilite sono divenute una convenzione, nota come \"Kirkpatrick Numbers\" (KN).\nInoltre ha svolto diversi lavori ed analisi su opere di musica contemporanea, quale il \"Concerto per clavicembalo ed orchestra\" di Quincy Porter, la \"Sonata\" \"per violino e clavicembalo\" di Darius Milhaud, il \"Doppio Concerto per clavicembalo, pianoforte ed orchestra da camera\" di Elliott Carter, quest'ultima opera \u00e8 stata a lui dedicata dall'artista.\nCome esecutore ed autore di incisioni discografiche, \u00e8 divenuto molto noto per le sue interpretazioni al clavicembalo di alcune opere per tastiera di Johann Sebastian Bach e Domenico Scarlatti. Ha anche inciso al clavicordo (per esempio le \"Invenzioni\" a due e a tre parti di Bach) e sul fortepiano (in particolare opere di Mozart).\nRalph Kirkpatrick \u00e8 morto a Guilford, nel Connecticut, all'et\u00e0 di 72 anni."}
{"id": "152458", "revid": "729019", "url": "https://it.wikipedia.org/wiki?curid=152458", "title": "Battaglia di Wagram", "text": "La battaglia di Wagram fu combattuta a nord del Danubio, di fronte all'isola di Lobau, nella piana del \"Marchfeld\" attorno al villaggio di Deutsch-Wagram, 15\u00a0km a nordest di Vienna. Ebbe luogo tra il 5 e il 6 luglio del 1809 e si concluse con una decisiva vittoria delle truppe francesi guidate da Napoleone Bonaparte contro gli austriaci comandati dall'Arciduca Carlo.\nLo scontro, tra i pi\u00f9 grandi e sanguinosi delle guerre napoleoniche, coinvolse oltre 300.000 soldati; Napoleone dimostr\u00f2 grande abilit\u00e0 tattica riuscendo a risolvere alcuni gravi momenti di difficolt\u00e0 per il suo esercito; l'imperatore modific\u00f2 il suo schieramento in piena battaglia e impieg\u00f2 soprattutto una grande concentrazione di artiglieria per indebolire con il fuoco dei cannoni le difese nemiche. A costo di gravi perdite la Grande Armata raggiunse la vittoria e l'esercito austriaco dovette infine ritirarsi verso la Moravia.\nLa battaglia di Wagram fu lo scontro decisivo della guerra della quinta coalizione; l'arciduca Carlo, demoralizzato dalla sconfitta, sollecit\u00f2 una tregua ed entro pochi giorni venne concluso un armistizio che fu seguito, dopo una lunga fase diplomatica, dalla pace di Sch\u00f6nbrunn, che sanc\u00ec la sconfitta dell'Austria e la nuova vittoria di Napoleone; l'ultimo grande successo politico-militare della sua carriera.\nLo sfondo.\nDopo la sconfitta nella battaglia di Austerlitz nel 1805, l'imperatore Francesco II d'Asburgo-Lorena sigl\u00f2 la pace di Presburgo con la Francia, costretto ad accettare termini molto duri per il suo paese: l'Austria pag\u00f2 alla Francia un'indennit\u00e0 di guerra pari a 40.000.000 di franchi, cio\u00e8 un sesto delle entrate totali annue dell'Austria, oltre alla cessione dei domini in Italia settentrionale e in Baviera e nella Confederazione del Reno, creata da Napoleone come stato fantoccio. Nel 1806, dopo la sconfitta della Prussia e su pressione dei francesi, Francesco II dovette rinunciare al suo titolo di Imperatore del Sacro Romano Impero, divenendo semplicemente \"Imperatore d'Austria\", in modo soprattutto da prevenire che Napoleone si dichiarasse imperatore del Sacro Romano Impero. L'arciduca Carlo, fratello dell'imperatore e uno dei pi\u00f9 abili generali del suo tempo, venne nominato \"Generalissimo\" e riform\u00f2 l'esercito austriaco per predisporlo ai futuri scontri, oltre a incominciare la ricerca di possibili alleati in Europa. Dopo il trattato di Tilsit del 1807, la Russia e la Francia si allearono, mentre Prussia e Regno Unito si coalizzarono contro lo stato francese. L'Austria venne lasciata sola con il crescente nazionalismo in Germania e in Italia settentrionale. Alla fine scoppi\u00f2 la rivolta popolare guidata da Andreas Hofer nel Tirolo bavarese anche se questa non sort\u00ec l'effetto voluto.\nLe ostilit\u00e0 iniziali.\nIl 9 aprile 1809 le armate austriache al comando dell'arciduca Carlo invasero la Baviera e l'Italia settentrionale senza che per\u00f2 vi fosse una dichiarazione di guerra ufficiale. Napoleone nel frattempo si trovava a Parigi e quest'attacco fu quanto mai inaspettato. Gli austriaci riuscirono facilmente a conquistare Monaco e a dividere cos\u00ec le armate francesi in Baviera in due corpi distinti. Quando Napoleone giunse con la Guardia Imperiale, a ogni modo, attacc\u00f2 in forza e sconfisse varie colonne austriache nelle battaglie di Abensberg, Landshut, Eckm\u00fchl e Ratisbona. Carlo si ritir\u00f2 lungo il Danubio inseguito dai francesi. Il 12 maggio i francesi presero Vienna. Gli austriaci non capitolarono in quanto sebbene la capitale fosse occupata, il grosso dell'esercito austriaco resisteva ancora con Carlo in testa. Il 21 maggio Napoleone attravers\u00f2 il Danubio col chiaro intento di attaccare le armate dell'Arciduca, ma quest'ultimo aveva anticipato questa mossa e attese che Napoleone prendesse M\u00fchlau (importante villaggio presso Aspern e Essling) per poi affiancarlo e creare una testa di ponte. I tentativi di Napoleone di rafforzare le proprie difese furono vani in quanto gli austriaci impedirono ai francesi di ricevere viveri e munizioni. Dopo due giorni di battaglia il maresciallo Jean Lannes, uno tra i migliori comandanti di Napoleone, venne ferito mortalmente e Napoleone abbandon\u00f2 le proprie posizioni. Egli si ritir\u00f2 sull'isola di Lobau nel mezzo del Danubio, che l'armata francese us\u00f2 come luogo di ristoro.\nLobau, con la mole di soldati densamente ammassati in pochi chilometri quadrati di terreno, era un facile obbiettivo per l'artiglieria austriaca che avrebbe potuto bombardare le posizioni nemiche dalla sponda opposta, ma l'arciduca Carlo prefer\u00ec non seguire questa strategia, lasciando a ogni modo un corpo di osservatori a qualche miglio di distanza. Napoleone riconobbe quindi la necessit\u00e0 di provare ad attraversare il Danubio una seconda volta e incominci\u00f2 i preparativi. Il 1\u00ba giugno gli ingegneri francesi cominciarono la costruzione di un ponte tra le due sponde, pi\u00f9 robusto del precedente, lavori che vennero completati il 21 giugno successivo. La notte tra il 4 e il 5 luglio tutto era pronto e 162.000 soldati francesi passarono il fiume, mentre le truppe dell'arciduca Carlo si erano poste sulle colline attorno a Deutsch-Wagram.\nOrdine di battaglia.\nAustriaci.\nDurante i due giorni di battaglia, l'arciduca Carlo pot\u00e9 contare solo sulle truppe della Kaiserlich-k\u00f6nigliche Hauptarmee. L'arciduca Giovanni Battista d'Austria avrebbe dovuto prendere parte allo scontro con le proprie forze di artiglieria, anche se queste giunsero solo il secondo giorno e troppo tardi comunque per avere un ruolo importante nello scontro. Le forze impiegate, a ogni modo, risultarono essere pari a 145.000 uomini con 414 pezzi di artiglieria.\nL'esercito austriaco era cos\u00ec suddiviso.\nNei pressi del campo di battaglia, inoltre, si trovava il V corpo (9.000 uomini) al comando del Feldmaresciallo Luogotenente principe Enrico XV di Reuss zu Plauen come riserva strategica e venne utilizzato prevalentemente per scopi comunicativi e per coprire le linee con Boemia e Moravia dove si trovava il grosso delle forze dell'arciduca.\nFrancesi.\nOpponendosi alla propria controparte austriaca, Napoleone scelse di impiegare nella battaglia due eserciti \"secondari\" ovvero uno proveniente dall'Italia settentrionale e comandato dal suo figliastro, Vicer\u00e9 d'Italia, il principe Eugenio di Beauharnais, mentre il secondo della Dalmazia era sottoposto al comando del generale di divisione Auguste de Marmont. Altre forze addizionali pervennero dalla divisione bavarese del VII corpo al comando del generale di divisione Karl Philipp von Wrede.\nL'armata di Napoleone comprendeva 166.000 uomini e 433 pezzi di artiglieria, divisi come segue:\nA questo si aggiungeva una parte dell'\"Armata d'Italia\" al comando del vicer\u00e9 Eug\u00e8ne:\nLa battaglia di Wagram.\nI piani.\nIl piano di Napoleone era quello di creare un diversivo a nord di Lobau, nella stessa area ove era stata combattuta la battaglia di Aspern-Essling. Attraversando il Danubio a est a quel punto egli si augurava di poter accerchiare il fianco destro degli austriaci e di assaltare direttamente Russbach.\nL'arciduca Carlo da parte sua sapeva che Napoleone avrebbe fatto di tutto per attraversare il fiume e in pi\u00f9 punti e prevedendo le intenzioni dell'Imperatore egli pose il grosso delle proprie armate proprio dietro a Russbach formando una linea a V di 12 chilometri di lunghezza e ancorata tra S\u00fcssenbrunn su un lato e Wagram e Aderklaa sull'altro.\nMosse iniziali.\nUsando le teste di ponte fortificate, Napoleone incominci\u00f2 l'attraversamento su vasta scala dall'isola con 162.000 uomini la notte tra il 5 e il 6 luglio. La sua armata era composta dai corpi II, III, IV dall'armata d'Italia dal corpo sassone e dall'XI, oltre alle riserve e alla guardia imperiale.\nD'altro canto l'arciduca Carlo aveva predisposto un vantaggio sul nemico di 60.000 unit\u00e0 il che gli permetteva operazioni su vasta scala anche se con scarsa mobilit\u00e0.\nLouis Alexandre Berthier, capo dello staff di Napoleone, commise per\u00f2 subito l'errore di assegnare l'attraversamento dello stesso ponte a due diversi corpi creando confusione e pertanto Napoleone fu costretto a spostare una parte di altri corpi in un'altra posizione di attraversamento.\nIl primo giorno.\nL'artiglieria austriaca, a questo punto, si accan\u00ec sull'area ove i francesi stavano disponendo le loro armate sebbene questi continuassero a prendere piede sulla terraferma, conquistando verso mezzogiorno praticamente tutta l'area tra Aspern ed Essling formando poi un semicerchio per anticipare l'arrivo dell'arciduca Giovanni e impedire il rifornimento dell'artiglieria ai corpi austriaci.\nAttorno alle 18:00, Napoleone ordin\u00f2 di attaccare il centro delle armate austriache, intendendo risolvere lo scontro entro la sera. Quest'attacco estemporaneo fu poco coordinato e non produsse l'effetto voluto venendo rapidamente respinto. Il contrattacco austriaco riprese quindi le posizioni ai francesi, aiutati in questo dal fatto che le divise bianche dei sassoni al servizio della Francia portarono a degli incidenti per la confusione che esse facevano con le divise austriache, il che fu causa di molti morti.\nIl secondo giorno: l'offensiva austriaca.\nRiflettendo sulla posizione tattica, l'arciduca Carlo determin\u00f2 che il breve fronte di distanza dai francesi e la posizione delle loro truppe avrebbero permesso a Napoleone di attaccare e irrompere le linee austriache. Per prevenire questo fatto egli decise di compiere la prima mossa con attacchi casuali ai lati e al centro dell'armata francese presso il villaggio di Aderklaa. Come risultato di quest'azione i francesi vennero circondati anche se il mancato arrivo dell'arciduca Giovanni non rivolse definitivamente questa parte di scontro a favore degli austriaci.\nIl maresciallo Bernadotte, a ogni modo, aveva abbandonato il villaggio di Aderklaa in grandi difficolt\u00e0 e senza aver atteso gli ordini superiori a tal punto che Napoleone lo dimise dal proprio comando in quella stessa circostanza e prese personalmente il controllo della situazione.\nL'imperatore alle ore 11:00 mise in azione la cosiddetta \"Grande batteria\", una potente concentrazione di cannoni costituita raggruppando, al comando superiore del generale Lauriston, tutta l'artiglieria di riserva della Guardia e le batterie dell'Armata d'Italia e del contingente bavarese. Per prime entrarono in azione le batterie a cavallo della Guardia del generale d'Aboville, equipaggiate con cannoni da 6 e 8 libbre e con obici da 24 libbre; subito dopo si schierarono quattro batterie a piedi della Guardia con i cannoni da 12 libbre, comandante dal generale Drouot; infine sulla sinistra vennero posizionati i cannoni bavaresi e quelli dell'Armata d'Italia. La Grande batteria era costituita da 112 cannoni ed era allineata su un fronte di circa 1.800 metri alla distanza di circa 350-400 metri dalle linee austriache.\nIl fuoco francese riusc\u00ec a stabilizzare le posizioni.\nIl secondo giorno: il contrattacco francese.\nNel frattempo il fianco destro francese avanzava al comando di Oudinot e Davout verso il villaggio di Markgrafsneusiedl ove si apr\u00ec un pesante conflitto che forz\u00f2 Davout a retrocedere verso le 15:00, preludendo al successivo attacco guidato dal generale di divisione Jacques MacDonald i cui 27 battaglioni con circa 8.000 uomini totali attaccarono il centro delle forze austriache. Gli austriaci risposero con un intenso fuoco di artiglieria e cariche di cavalleria leggera. Dopo diverse azioni, MacDonald riusc\u00ec a sfondare le file austriache che incominciarono a ritirarsi verso il villaggio di Znaim, consegnando la vittoria nelle mani di Napoleone.\nLe truppe francesi erano esauste da quaranta ore di marcia e combattimento totali, ma a MacDonald venne comunque garantito il bastone di maresciallo di Francia quello stesso giorno sul campo per le brillanti azioni sostenute."}
{"id": "152459", "revid": "1658", "url": "https://it.wikipedia.org/wiki?curid=152459", "title": "Polacca", "text": ""}
{"id": "152460", "revid": "1226", "url": "https://it.wikipedia.org/wiki?curid=152460", "title": "Nod32", "text": ""}
{"id": "152462", "revid": "1226", "url": "https://it.wikipedia.org/wiki?curid=152462", "title": "FOTW", "text": ""}
{"id": "152463", "revid": "253269", "url": "https://it.wikipedia.org/wiki?curid=152463", "title": "Fran\u00e7oise Dorl\u00e9ac", "text": "Biografia.\nFiglia degli attori e doppiatori Maurice Dorl\u00e9ac e Ren\u00e9e Deneuve, e sorella di Catherine Deneuve, all'et\u00e0 di dieci anni inizi\u00f2 a recitare in teatro, accanto a Gaby Morlay. Dal 1957 al 1961 studi\u00f2 presso il Conservatoire national sup\u00e9rieur d'art dramatique di Parigi e lavor\u00f2 come modella per Christian Dior. La sua prima apparizione cinematografica risale al 1957, nel cortometraggio \"Mensonges\". Di bellezza pallida e delicata, fu tra le pi\u00f9 promettenti attrici francesi della sua generazione e colse il primo successo con il film d'avventura \"L'uomo di Rio\" (1964), accanto a Jean-Paul Belmondo.\nRaggiunse poi la celebrit\u00e0 grazie all'interpretazione della fredda e raffinata hostess nel film \"La calda amante\" (1964), capolavoro di Fran\u00e7ois Truffaut, e conferm\u00f2 la sua notoriet\u00e0 internazionale con il personaggio di Teresa, la moglie frivola e nevrotica in \"Cul-de-sac\" (1966) di Roman Pola\u0144ski. Condividendo con la sorella Catherine Deneuve la bellezza classica e riservata, apparve insieme con lei nel musical \"Josephine\" (1967), nei ruoli delle gemelle Solange e Delphine, in una gara di composta grazia e seduzione.\nMor\u00ec prematuramente nel 1967, all'et\u00e0 di 25 anni, in un incidente automobilistico a Villeneuve-Loubet, mentre si dirigeva verso l'aeroporto di Nizza. La vettura che stava guidando slitt\u00f2 fuori strada, si ribalt\u00f2 e si incendi\u00f2, non lasciandole scampo."}
{"id": "152465", "revid": "21583", "url": "https://it.wikipedia.org/wiki?curid=152465", "title": "Canna (armi)", "text": "La canna, nelle armi ed in particolare nelle armi da fuoco, \u00e8 un tubo metallico ed \u00e8 l'ambiente in cui si esplica l'azione iniziale del munizionamento, che imprime la direzione di corsa al proiettile e ne consente di sfruttare al meglio la propulsione data dall'esplosione della carica di lancio. \n\u00c8 soggetta, dopo un utilizzo intensivo per un certo periodo di tempo in ad un fenomeno chiamato surriscaldamento di canna. Alla sua estremit\u00e0 pu\u00f2 essere installata una baionetta per il combattimento corpo a corpo. Alla sua pulizia si provvede con uno scovolo.\nCaratteristiche.\nIn genere \u00e8 l'elemento dal quale il proiettile esce dall'arma per iniziare la sua corsa, dal punto di vista tecnico sono in genere dei cilindri metallici, con almeno una delle due estremit\u00e0 (detta \"volata\") aperta per l'uscita del proiettile, mentre l'altra \u00e8 chiusa per le armi ad avancarica o aperta per le armi a retrocarica. \nLe prime canne avevano al loro interno la camera di scoppio, come nel caso delle armi ad avancarica.\nall'interno della canna che viene posto il munizionamento, \u00e8 all'interno di essa che avviene l'accensione della carica di lancio, ed \u00e8 percorrendo la parte interna cava (detta \"anima\") per tutta la sua lunghezza e fuoriuscendone da un'estremit\u00e0 sotto la spinta dei gas caldi in espansione generati dall'accensione della carica, che il proiettile acquista la velocit\u00e0 (e conseguentemente l'energia cinetica) e la direzione necessarie per farlo giungere sul bersaglio. Questo \u00e8 vero anche nel caso delle armi a camera multipla e canna singola (come le pistole a rotazione dette rivoltelle), nonostante l'ambiente ad alta pressione iniziale sia costituito dalle camere del tamburo.\nIl diametro interno della canna, al netto delle eventuali rigature, costituisce il calibro, solitamente coincidente col calibro della cartuccia utilizzata. Le canne per le armi da fuoco portatili si dividono in due grandi categorie: \"canna liscia\" (la prima ad essere inventata) e \"canna rigata\".\nLa differenza tra le due consiste nell'avere o meno dei solchi elicoidali all'interno dell'anima (la rigatura, appunto).\nRigatura.\nLe armi a canna liscia sono destinate per lo pi\u00f9 a sparare pallini o pallettoni, contenuti in munizioni di plastica o cartone con fondello metallico anche se possono essere caricate con munizioni a palla singola, mentre le armi pesanti (d'artiglieria) usano munizionamento stabilizzato mediante alette (come nel caso dei mortai o dei moderni cannoni installati sui carri armati di ultima generazione che usano anche proietti a \"freccia\" come gli anticarro APFSDS (\"Armour-Piercing Fin-Stabilized Discarding Sabot\", cio\u00e8 un penetratore a energia cinetica)\nLe armi a canna rigata sono invece destinate a sparare palle singole con ogiva (normalmente componenti di munizioni con bossolo metallico) e le rigature servono a far avvitare il proiettile su s\u00e9 stesso conferendogli pi\u00f9 stabilit\u00e0 in volo e di conseguenza maggior precisione sulle lunghe distanze. Hanno una portata utile molto maggiore della canna liscia, perch\u00e9 la rotazione assiale impressa dalla rigatura al proiettile produce un effetto giroscopico: in questo modo, infatti, i problemi derivanti da eventuali asimmetrie o disomogeneit\u00e0 nella sua consistenza sono molto meno marcati e il proiettile diventa meno sensibile a influenze esterne che possano deviarne la traiettoria.\nLunghezza.\nLa lunghezza della canna di un'arma \u00e8 legata ad una serie di fattori:\nIn generale pi\u00f9 la canna di un'arma \u00e8 lunga, maggiore sar\u00e0 la sua gittata. In questa accezione per lunghezza della canna di un'arma da fuoco non si intende tanto il valore in metri quanto il rapporto fra il diametro del proiettile e la lunghezza della canna stessa. Per esempio la canna di un fucile a canne mozze \u00e8 circa due volte pi\u00f9 lunga, in centimetri, di quella di una pistola: in termini di rapporti lunghezza/diametro invece \u00e8 molto pi\u00f9 corta, e infatti la gittata di un fucile a canne mozze \u00e8 inferiore a quella di una pistola.\nPi\u00f9 la canna \u00e8 lunga, pi\u00f9 verr\u00e0 sfruttata la spinta del propellente e maggiore sar\u00e0 la velocit\u00e0 d'uscita del proiettile.\nAumentando la velocit\u00e0, oltre ad un incremento di gittata, si ottiene anche un discreto incremento della capacit\u00e0 di penetrazione del proiettile in quanto la sua energia dipende \"direttamente\" dal suo peso e dal quadrato della sua velocit\u00e0.\nIl limite fisico di lunghezza \"utile\" della canna si raggiunge quando gli attriti del proiettile al suo interno superano i benefici dello sfruttamento della spinta. In particolare le canne di alcune carabine da tiro di piccolo calibro hanno sub\u00ecto un ridimensionamento proprio a causa della perdita di prestazioni dovuta a questi attriti.\nLa lunghezza della canna (specialmente per le artiglierie) nella regolamentazione italiana \u00e8 indicata in calibri. La lunghezza reale della canna (dal vivo di volata al vivo di culatta) \u00e8 divisa per il calibro dell'arma (espresso nella stessa unit\u00e0 di lunghezza) per dare un valore (arrotondato all'intero pi\u00f9 vicino).\nCopricanna.\nUn copricanna \u00e8 una copertura posta sulla canna di un'arma da fuoco, in modo tale da avvolgerla parzialmente o completamente impedendo quindi all'utilizzatore di ustionarsi toccandola.\nGeneralmente il carrello di una pistola semiautomatica, l'estensione della cassa o del castello che non coprono completamente la canna non sono considerati copricanna, anche se agiscono da tali. Questi sono maggiormente presenti sulle mitragliatrici o altre armi automatiche raffreddate ad aria, nelle quali il fuoco automatico sostenuto causa un rapido surriscaldamento della canna, rendendola rovente e pericolosa da toccare. Il copricanna, per\u00f2, pu\u00f2 anche essere usato su armi semiautomatiche nelle quali un numero anche limitato di colpi pu\u00f2 surriscaldare la canna.\nCopricanna possono anche essere usati su fucili a pompa. I cosiddetti trench shotgun (fucili a canna liscia da trincea) spesso presentano un copricanna metallico bucherellato con innesto per baionetta. Copricanna bucherellati o protezioni contro il calore sono usati anche nei fucili a canna liscia antisommossa (ma generalmente senza innesto per baionetta) o in armi simili per l'autodifesa civile. Alcune protezioni funzionano anche da base per attaccare accessori, come mirini o simili."}
{"id": "152470", "revid": "1745361", "url": "https://it.wikipedia.org/wiki?curid=152470", "title": "Thule", "text": ""}
{"id": "152471", "revid": "1982", "url": "https://it.wikipedia.org/wiki?curid=152471", "title": "Ultima Thule", "text": ""}
{"id": "152473", "revid": "642594", "url": "https://it.wikipedia.org/wiki?curid=152473", "title": "De gustibus", "text": ""}
{"id": "152475", "revid": "305248", "url": "https://it.wikipedia.org/wiki?curid=152475", "title": "Marco Ferreri", "text": "Biografia.\nFerreri nacque a Milano l'11 maggio del 1928. Suo padre, Michelangelo, lavorava come ragioniere presso un'agenzia delle assicurazioni Generali, mentre sua madre, Carolina, era casalinga. Marco Ferreri era ateo. Dopo aver condotto studi regolari ed iniziato a studiare veterinaria a Milano, inizi\u00f2 il suo apprendistato nel mondo del cinema come soggettista e produttore cinematografico. Dopo aver fatto la comparsa nei film \"Il cappotto\" (1952) e \"La spiaggia\" (1953), entrambi di Alberto Lattuada, viaggi\u00f2 tra Italia, Francia e Spagna come pubblicitario.\nNel 1955 mentre era in Spagna per conto di una ditta di obiettivi, incontr\u00f2 a Madrid Rafael Azcona ed assieme scrissero e lui diresse il film \"El pisito\" (1958), cui seguirono \"Los chicos\" (1959) e \"El cochecito - La carrozzella\" (1960). Il discreto successo di questa triade spagnola consent\u00ec a Ferreri e Azcona, una volta tornati in Italia, di dirigere due degli undici episodi di \"Le italiane e l'amore\" (1961), scritti da Azcona che divenne il suo sceneggiatore. Come disse a Maurizio Costanzo in un'intervista televisiva, il suo progetto di vita era diventare veterinario ed il caso lo ha fatto diventare regista. \n\"Una storia moderna, L'harem, Dillinger \u00e8 morto\".\nCon il film \"Una storia moderna - L'ape regina\" (1963) interpretato dall'alter-ego di Ferreri, Ugo Tognazzi e da Marina Vlady, inizi\u00f2 il suo impegno intellettuale nel cinema. Il film sub\u00ec pesanti censure e solo nel 1984 si avr\u00e0 la versione integrale. Segu\u00ec il film \"La donna scimmia\" (1964), grottesca storia di un uomo che sposa una donna affetta da ipertricosi e la sfrutta come attrattiva circense; dopo l'episodio \"Il professore\" di \"Controsesso\" (1964), tratt\u00f2 \nil tema dell'adulterio e del rapporto che la Chiesa ha con esso in \"Marcia nuziale\" (1965). \nDiresse poi Marcello Mastroianni e Catherine Spaak ne \"L'uomo dei cinque palloni\", che per volere del produttore Carlo Ponti, per niente convinto della sua buon riuscita presso il pubblico, venne fortemente accorciato per poter venir inserito nella commedia ad episodi \"Oggi, domani, dopodomani\" (1965); soltanto nel 1969 il regista riusc\u00ed, seppur limitatamente, a farne circolare la propria \"director's cut\" dal titolo riedito di \"Break-Up\". Dopo una breve partecipazione al film dell'amico Tognazzi \"Il fischio al naso\" (1967), realizz\u00f2 \"L'harem\" (1967), con Renato Salvatori e Gastone Moschin; l'anno seguente diresse \"Dillinger \u00e8 morto\", visione onirica del gioco di un adulto interpretato da Michel Piccoli.\n\"L'udienza\".\nIn \"Porcile\" (1969) di Pier Paolo Pasolini interpret\u00f2 un grottesco fascista: nello stesso anno firm\u00f2 la regia del surreale e visionario \"Il seme dell'uomo\", in cui si assiste a scene di sesso e di antropofagia. Continu\u00f2 con \"L'udienza\" (1971), in cui un uomo cerca in tutti i modi di essere ricevuto dal Papa per dirgli qualcosa che nel film non viene svelato. La sua impresa incontra ogni tipo di difficolt\u00e0; lui cerca aiuto e trova compassione da una prostituta di alto bordo, da un poliziotto e da un monsignore; subisce umiliazioni e perfino la detenzione in un convento, arrivando a compiere gesti clamorosi. Finisce per morire a San Pietro, dove la storia \u00e8 incominciata. Il film ricevette aspre critiche nonostante lo straordinario cast, che comprendeva Enzo Jannacci, Ugo Tognazzi, Vittorio Gassman, Alain Cuny, Michel Piccoli e Claudia Cardinale.\n\"La cagna\".\nContinu\u00f2 con il film \"La cagna\" (1972) tratto dal racconto \"Melampo\" di Ennio Flaiano, sull'isolamento di un uomo dalle velleit\u00e0 del mondo quotidiano e del suo amore per una ragazza che lo segue sempre; il cast \u00e8 formato dal duo Deneuve-Mastroianni.\n\"La grande abbuffata\".\nIl pi\u00f9 noto tra i film di Ferreri \u00e8 senz'altro \"La grande abbuffata\" (1973), dove alcuni amici (interpretati da Tognazzi, Noiret, Mastroianni, Piccoli) si incontrano in una villa, e l\u00ec consumano cibo, bevande, sesso, amicizia, fino a stare male, fino a uccidersi. \n\"Non toccare la donna bianca\".\nNel film \"Non toccare la donna bianca\" (1974), Ferreri traspose la battaglia del Little Bighorn e la sconfitta del Generale Custer da parte di Toro Seduto, nella Parigi moderna. Il film fu girato durante i radicali lavori che cambiarono una parte del centro di Parigi e diedero un nuovo volto al quartiere di \"Les Halles\"; Ferreri film\u00f2 la voragine al centro di Parigi come fosse un canyon del Far West. Gli \"indiani\" sono gli abitanti del quartiere, il \"potere\" sono gli industriali sedicenti promotori del progresso; questi chiamano Custer a togliere di mezzo gli indiani che ostacolano il progresso. Ma questa volta, sono gli indiani a vincere.\n\"L'ultima donna, Ciao maschio, Storie di ordinaria follia, Chiedo asilo\".\nCon \"L'ultima donna\" (1976) troviamo il concetto di \"homo eroticus\" e di donna-oggetto che viene scelta secondo canoni sessuali, pure se alla fine si vendica spingendo l'uomo ad evirarsi; il cast formato da G\u00e9rard Depardieu e Ornella Muti li vede completamente nudi per quasi tutta la durata della pellicola.\nContinu\u00f2 su questa scia di denuncia antropologica e nel 1978 usc\u00ec \"Ciao maschio\" in cui il protagonista sceglie di allevare una scimmia anzich\u00e9 sua figlia, quindi la commedia \"Chiedo asilo\" (1979) con un inedito Roberto Benigni, \"Storie di ordinaria follia\" (1981), ispirato a una raccolta di racconti di Charles Bukowski, con Ben Gazzara e Ornella Muti, \"Storia di Piera\" (1983), versione romanzata della vita dell'attrice Piera Degli Esposti, sulla base della sua autobiografia scritta a quattro mani con Dacia Maraini: il film contiene un piccolo cameo di Loredana Bert\u00e8 che canta \"Sei bellissima\". \"Il futuro \u00e8 donna\" (1984), scritto sempre in collaborazione con la Maraini e la Degli Esposti, che tratta il tema della violenza sessuale e \"I Love You\" (1986), sulle indecisioni del maschio.\nUltimi film.\nDopo \"La casa del sorriso\" (1990), terzultimo film italiano ad aver vinto l'Orso d'oro al Festival del Cinema di Berlino) e \"La carne\" (1991), Ferreri diresse \"Diario di un vizio\" (1993), interpretato da Jerry Cal\u00e0 e Sabrina Ferilli, dove affid\u00f2 la parte musicale a due musicisti argentini, Gato Barbieri e Victorio Pezzolla. La sua ultima opera, di carattere prevalentemente documentaristico, fu \"Nitrato d'argento\" (1996). Mor\u00ec d'infarto il 9 maggio 1997, due giorni prima del suo sessantanovesimo genetliaco.\nNel 2017 Anselma Dell'Olio diresse il documentario \"La lucida follia di Marco Ferreri\", vincitore del David di Donatello per il miglior documentario."}
{"id": "152482", "revid": "8897", "url": "https://it.wikipedia.org/wiki?curid=152482", "title": "Free Software", "text": ""}
{"id": "152489", "revid": "599013", "url": "https://it.wikipedia.org/wiki?curid=152489", "title": "Rts", "text": ""}
{"id": "152492", "revid": "287204", "url": "https://it.wikipedia.org/wiki?curid=152492", "title": "Crensovci", "text": ""}
{"id": "152493", "revid": "287204", "url": "https://it.wikipedia.org/wiki?curid=152493", "title": "Hodos", "text": ""}
{"id": "152494", "revid": "287204", "url": "https://it.wikipedia.org/wiki?curid=152494", "title": "Krizevci", "text": ""}
{"id": "152495", "revid": "287204", "url": "https://it.wikipedia.org/wiki?curid=152495", "title": "Krizevci (Slovenia)", "text": ""}
{"id": "152496", "revid": "287204", "url": "https://it.wikipedia.org/wiki?curid=152496", "title": "Razkrizje", "text": ""}
{"id": "152497", "revid": "834", "url": "https://it.wikipedia.org/wiki?curid=152497", "title": "Stranglers", "text": ""}
{"id": "152498", "revid": "39224", "url": "https://it.wikipedia.org/wiki?curid=152498", "title": "Age of Empires", "text": "Age of Empires \u00e8 un videogioco strategico in tempo reale basato sulla storia antica, sviluppato da Ensemble Studios e pubblicato da Microsoft nel 1997, primo della serie di \"Age of Empires\". Consente all'utente di controllare un'antica civilt\u00e0 facendola avanzare attraverso quattro et\u00e0 (et\u00e0 della pietra, degli strumenti, del bronzo e del ferro), ottenendo l'accesso a nuove unit\u00e0 e migliorie a ogni avanzamento.\nIl gioco utilizza il Genie Engine, un motore di gioco bidimensionale.\nOriginariamente pubblicizzato come \"\"Civilization\" incontra \"Warcraft\", alcuni recensori hanno ritenuto che il gioco non fosse all'altezza di queste aspettative. Nonostante ci\u00f2, ha ricevuto recensioni generalmente buone e un pacchetto di espansione, intitolato \", \u00e8 uscito nel 1998. Sia l'originale \"Age of Empires\" che il pacchetto di espansione sono successivamente usciti come \"The Gold Edition\".\nIl primo seguito, ', \u00e8 uscito nel 1999. ', una versione rimasterizzata del gioco, \u00e8 uscita il 20 febbraio 2018.\nModalit\u00e0 di gioco.\nIn questo gioco si controlla una civilt\u00e0 che dovr\u00e0 progredire dall'et\u00e0 della pietra, attraverso tutta l'et\u00e0 classica fino all'et\u00e0 del ferro cercando di divenire forte economicamente e militarmente. Si pu\u00f2 giocare contro il computer o in rete contro altri avversari umani. Come nella maggior parte degli RTS, il gioco in solitario prevede due modalit\u00e0: le \"campagne\", in cui si giocano una serie di partite correlate, la cui evoluzione complessivamente racconta una storia prefissata; oppure si pu\u00f2 giocare in modalit\u00e0 \"schermaglia\", ovvero partite libere completamente configurate dal giocatore (che pu\u00f2 stabilire quanti giocatori controllati dal computer devono essere presenti, quali siano suoi alleati e quali suoi nemici, quali civilt\u00e0 devono controllare, le caratteristiche fisiche della mappa di gioco, e cos\u00ec via).\nLe civilt\u00e0 giocabili sono dodici: Egizi, Sumeri, Assiri, Babilonesi, Ittiti, Persiani, Fenici, Greci, Minei, Yamato, Shang e Choson. Ognuna di esse appartiene a un determinato stile architettonico, e possiede i propri bonus.\nCome in \"Dune II\" e negli altri RTS classici, in \"Age of Empires\" occorre raccogliere risorse naturali con le quali costruire nuovi edifici o creare nuove unit\u00e0 (per esempio guerrieri di vari tipi). Inoltre si tratta di un \"RTS a epoche\" (probabilmente il primo della storia): raccogliendo risorse il giocatore pu\u00f2 \"avanzare di epoca\", passando dall'et\u00e0 della pietra (paleolitico) al neolitico (detto \"Et\u00e0 degli utensili\"), all'et\u00e0 del bronzo e infine all'et\u00e0 del ferro. In ogni nuova epoca, nuovi tipi di costruzioni e di unit\u00e0 diventano disponibili, e in quella finale sar\u00e0 disponibile la costruzione della Meraviglia, una delle condizioni di vittoria in una partita standard.\nCampagne.\nQuattro sono le campagne di gioco:\nSviluppo.\n\"Age of Empires\" (sotto il titolo \"provvisorio Dawn of Man\") \u00e8 stato il primo gioco sviluppato da Ensemble Studios. La sua ambientazione storica \u00e8 stata scelta per essere pi\u00f9 plausibile e accessibile, in particolare ai giocatori occasionali, rispetto ai giochi esistenti. All'epoca, altri giochi di strategia in tempo reale avevano ambientazioni di fantascienza e fantasy, quindi l'ambientazione storica di \"Age of Empires gli\" permise di distinguersi. I progettisti hanno tratto molta ispirazione dal gioco \"Civilization\", con la sua comprovata ambientazione storica; questo \u00e8 stato notato tra i recensori come qualcosa di positivo. Il gioco \u00e8 stato annunciato nel giugno 1996 all'Electronic Entertainment Expo. \"Age of Empires \u00e8\" stato progettato da Bruce Shelley, Tony Goodman (responsabile della grafica del gioco), e Dave Pottinger (responsabile dell'intelligenza artificiale del gioco). Stephen Rippy era il direttore musicale (un ruolo che mantenne per tutta la serie), con l'aiuto occasionale di suo fratello, David Rippy, e di Kevin McMullan. Ha creato la musica originale in \"Age of Empires\" usando suoni di strumenti reali dei periodi del gioco, cos\u00ec come i loro campioni digitali. I brani erano il risultato di un'ampia ricerca sulle culture, gli stili e gli strumenti utilizzati.\nAccoglienza.\n\"Age of Empires\" \u00e8 stato generalmente ben ricevuto dalla critica, e ha avuto alti punteggi dai siti di aggregazione di recensioni tra cui 8.3 s 10 su Metacritic, un 87% su GameRankings, e un 85 su 100 su MobyGames.\nIl gioco ha vinto numerosi premi, tra cui \"Gioco dell'Anno\" del 1997 da Gamecenter e \"Strategico per Computer dell'Anno\" del 1998 dalla AIAS. \u00c8 stato anche nominato come \"Strategico dell'Anno\" del 1997 da parte di \"Computer Gaming World\", premio vinto da \"\".\nEspansioni e seguiti.\nL'unica espansione per \"Age of Empires\" \u00e8 \"\", che introduce alcune nuove civilt\u00e0 e unit\u00e0 (in particolare, i romani), e la \"coda di produzione\". L'espansione andava acquistata separatamente rispetto al gioco base, ma era venduta anche una \"Gold Edition\" che li conteneva entrambi.\nCon i suoi seguiti, dei quali il primo \u00e8 \"\" ambientato nel Medioevo, forma l'omonima serie di \"Age of Empires\".\nVersione rimasterizzata.\nData la sua grande popolarit\u00e0, a 20 anni dalla sua pubblicazione \u00e8 stata annunciata una versione completamente rimasterizzata, intitolata \"\". Uscita il 20 febbraio 2018 su Microsoft Store, tale versione rimasterizzata include due nuove campagne, ovvero \"Il regno degli Ittiti\" e \"La Prima Guerra Punica\", rispettivamente presenti esclusivamente nella demo del gioco originale e in quella dell'espansione.\n\"Age of Empires: Definitive Edition\" ha avuto un'accoglienza di poco sopra la media, con un punteggio di 70 su 100 su Metacritic. PC Gamer lo ha votato con un 60/100, chiamandolo \"un remake solido di un gioco che ha fatto il suo tempo\". GameSpot lo ha votato 6/10, lodandone le grafiche 4K graphics e la colonna sonora migliorata, ma criticando i vecchi problemi ancora persistenti."}
{"id": "152500", "revid": "599013", "url": "https://it.wikipedia.org/wiki?curid=152500", "title": "Kenny Br\u00e4ck", "text": "\u00c8 campione della Indy Racing League nel 1998 e vincitore della 500 Miglia di Indianapolis del 1999.\nNel 1996 ha ricoperto il ruolo di collaudatore per il team di Formula 1 Footwork Arrows.\nNel 2003 \u00e8 stato protagonista di un serio e spettacolare incidente al Texas Motor Speedway, nel quale ha riportato fratture multiple in pi\u00f9 parti e lesioni alla colonna vertebrale. Nello schianto contro il muretto laterale della pista ha subito una decelerazione pari a 214 g, la pi\u00f9 alta mai registrata su di un essere umano poi sopravvissuto. Nonostante ci\u00f2, dopo due anni di riabilitazione \u00e8 tornato alle corse, disputando nel 2005 l'ultima stagione.\n vive in Belgio e ha creato un gruppo musicale."}
{"id": "152503", "revid": "116929723", "url": "https://it.wikipedia.org/wiki?curid=152503", "title": "Vincenzo Geremia", "text": "Biografia.\nVincenzo Geremia nacque e visse per ben 103 anni ad Acireale. Aveva una personalit\u00e0 molto eclettica, tanto che i concittadini lo credevano dotato di poteri magici: fu poeta, ingegnere, matematico, inventore ed artista.\nL'apice della fama lo raggiunse quando esegu\u00ec alcuni progetti per conto del papa Clemente X.\nInizi\u00f2 ad avere incarichi di rilevanza dal 1582, quando realizz\u00f2 il progetto della \"Torre di Sant'Anna\" a Capomulini (Acireale), ma fra le sue principali opere, si ricorda la Fortezza del Tocco, nell'ambito del pi\u00f9 vasto progetto delle Torri costiere della Sicilia, che seppur su progetto di Camillo Camilliani, egli seppe interpretare e adattare con diversi ingegnosi lavori di ampliamento, e aggiunse anche un cannoncino portatile (1595-1606).\nIl cannoncino portatile, fu poi esaminato alla Esposizione Nazionale di Palermo del 1892 da alcuni esperti che lo ritennero il primo esemplare di artiglieria leggera, in anticipo addirittura rispetto a Gustavo II Adolfo di Svezia, generalmente ritenuto l'ideatore del \"fuoco mobile di massa\". Attualmente il cannoncino \u00e8 esposto alla Pinacoteca Zelantea di Acireale.\nIl Porcellana fu anche patriota: nel 1675, quando le truppe francesi, giunte in soccorso della rivoltosa Messina, minacciavano la citt\u00e0 di Acireale si prodig\u00f2 per realizzare alcuni cannoni da difesa.\nAl suo ingegno si devono alcune invenzioni di \"macchine belliche\" nel corso del XVII secolo.\nCome ingegnere civile si occuper\u00e0 di progettare ed eseguire alcune costruzioni per riparare il porto di S.M. La Scala che resistettero per oltre due secoli ai flutti del mare.\nCome esempio della sua poesia \u00e8 rimasto un poema: \"Il Sebastiano, Tragedia sacra\" (In Messina, Per gli Heredi di Pietro Brea,1634), di cui fortunatamente\nsi \u00e8 rintracciata una copia."}
{"id": "152506", "revid": "287204", "url": "https://it.wikipedia.org/wiki?curid=152506", "title": "Ariane 1", "text": "L'Ariane 1 \u00e8 stato il primo missile della famiglia di lanciatori Ariane. L'Ariane \u00e8 stato progettato principalmente per mettere in orbita due o pi\u00f9 satelliti di telecomunicazioni ad ogni lancio, riducendo cos\u00ec i costi. Con il crescere delle dimensioni dei satelliti, l'Ariane\u00a01 \u00e8 stato sostituito dai pi\u00f9 potenti lanciatori Ariane 2 e Ariane 3.\nLe operazioni di lancio e di commercializzazione erano gestite dalla Arianespace SA, una societ\u00e0 controllata dell'Agenzia Spaziale Europea (ESA) che utilizzava come base di lancio il Centre spatial guyanais a Kourou nella Guyana francese.\nIl progetto Ariane.\nAriane 1 \u00e8 stato il primo veicolo di lancio ad essere sviluppato dall'Agenzia Spaziale Europea su proposta del CNES.\nIl nome in codice del programma era L3S (l'acronimo francese per missili di terza generazione: \"Lanceur de 3e g\u00e9n\u00e9ration de substitution\"). Il nome Ariane (nome francese della mitologica Arianna) venne dato dal ministro francese responsabile del progetto Jean Charbonnel, amante dei classici.\nLo sviluppo del veicolo fu autorizzato nel luglio 1973. Il costo del programma era stimato in 2 miliardi di euro.\nIl sito di lancio usato per il lanciatore Europa fu adattato e rinominato ELA-1. Il processo di lancio tra la costruzione del vettore alla A\u00e9rospatiale, nello stabilimento di Les Mureaux, e il lancio da Kourou richiedeva diversi mesi. Gli stadi dell'Ariane erano inviati su chiatte lungo la Senna fino a Le Havre dove, con una nave, venivano inviati a Kourou. Qui in un silo munito di aria condizionata il vettore era montato e, in camera bianca, veniva montato e controllato il carico utile.\nCaratteristiche tecniche.\nAriane I aveva una lunghezza complessiva di 47,4 metri, un diametro di 3,8 metri.\nLa massa al decollo di 210 000\u00a0kg (463 0000\u00a0lb), l'Ariane\u00a01 era in grado di effettuare un trasferimento in orbita geostazionaria (GTO) uno o pi\u00f9 satelliti con un peso massimo complessivo di 1 850\u00a0kg (4 079\u00a0lb).\nL'Ariane\u00a01 era un razzo a quattro stadi (il quarto stadio portava i satelliti dalla GTO all'orbita geostazionaria (GEO) e di solito non era considerato parte del lanciatore, perch\u00e9 era incluso nelle 1,85 tonnellate di carico utile):\nQuesta struttura fu mantenuta nella serie Ariane fino all'Ariane 4.\nStoria dei lanci.\nIl primo lancio avvenuto il 24 dicembre 1979 \u00e8 stato un successo.\nIl secondo lancio, nel 1980, fall\u00ec poco dopo il decollo a causa di una instabilit\u00e0 di combustione in uno dei motori Viking del primo stadio.\nIl terzo lancio riusc\u00ec, mettendo in orbita tre satelliti, e il quarto e ultimo lancio di qualifica fu anche un successo.\nDurante il lancio successivo, il primo commerciale, il razzo cess\u00f2 di funzionare dopo 7 minuti di volo a causa di un guasto alla turbopompa del terzo stadio. Dopo una revisione completa del lanciatore, i successivi 6 lanci avvennero tutti con successo.\nIl primo satellite indiano per telecomunicazioni, l'APPLE, \u00e8 stato lanciato e posto in orbita geostazionaria il 19 giugno 1981.\nLa sonda spaziale della Missione Giotto \u00e8 stata lanciata con successo dal decimo Ariane 1 (volo V-14) il 2 luglio 1985.\nIl primo satellite SPOT \u00e8 stato posto in orbita dall'undicesimo ed ultimo lancio dell'Ariane 1, che avvenne il 22 febbraio 1986."}
{"id": "152507", "revid": "1501558", "url": "https://it.wikipedia.org/wiki?curid=152507", "title": "Empire Earth", "text": "Empire Earth \u00e8 un videogioco strategico in tempo reale ad ambientazione storica. sviluppato dagli Stainless Steel Studios e pubblicato da Sierra nel 2001. Il progettista leader del gioco era stato fra gli ideatori di \"Age of Empires\", e le relazioni fra \"Empire Earth\" e la fortunata serie della Ensemble Studios sono evidenti.\nModalit\u00e0 di gioco.\n\"Empire Earth\" consente tutte e tre le modalit\u00e0 di gioco standard degli RTS: \"multiplayer\" in rete, partita libera contro il computer \"schermaglia\", e \"campagna\".\nMultiplayer e schermaglia.\nNelle modalit\u00e0 di gioco \"multiplayer\" e schermaglia, si possono impostare partite con un numero massimo di 8 giocatori (umani e/o controllati dal computer), su mappa casuale o su mappe predefinite, definendo anche l'arco complessivo di epoche lungo cui si deve svolgere l'azione. Si pu\u00f2 inoltre agire su caratteristiche della partita come distribuzione iniziale delle risorse e modalit\u00e0 di vittoria (fra queste, sono disponibili per esempio la classica vittoria per distruzione dell'avversario, per costruzione e difesa di meraviglie, e cos\u00ec via).\nCampagne.\nAd eccezione della campagna russa e di una delle missioni della campagna tedesca, tutte le battaglie delle campagne di \"Empire Earth\" sono riproduzioni di battaglie reali della storia.\nCambiamenti.\nGran parte del pubblico dell'epoca percep\u00ec \"Empire Earth\" come seguito di \"Age of Kings (Age of Empires II)\". Rispetto al suo predecessore e modello, \"Empire Earth\" presenta novit\u00e0 su tre fronti:\n\"Empire Earth\" \u00e8 molto pi\u00f9 complesso dei giochi che lo precedevano e (come anche il suo seguito \"Empire Earth II\") lo si pu\u00f2 considerare come un tentativo di raccogliere in un unico gioco tutte le idee che costituivano lo \"stato dell'arte\" dell'epoca nel settore degli RTS, e di aggiungere qualcos'altro. Alcune innovazioni rispetto alla serie di \"Age of Empires\", ovviamente, sono semplicemente conseguenza dell'arco di tempo differente coperto dal gioco: \u00e8 innovativa, in questo senso, la gestione di unit\u00e0 come aerei o sottomarini. Fra gli altri aspetti tipici di \"Empire Earth\" si possono ricordare:\nEre.\nUn'altra significativa innovazione sono le ere in cui il giocatore pu\u00f2 evolversi. Con il passaggio da un'era a quella successiva, sono disponibili nuovi edifici, nuove unit\u00e0, nuove tecnologie e nuovi miglioramenti per la civilt\u00e0. In totale esse sono 14 (se si dispone dell'espansione, diventano 15).\nLe ere sono le seguenti:\nEdifici del gioco.\nIl giocatore pu\u00f2 costruire una diversa variet\u00e0 di edifici, ognuno con una diversa capacit\u00e0 (creare unit\u00e0, potenziare abilit\u00e0 di edifici/raccolta materiali, o entrambe) ed utilit\u00e0. Alcune di esse possono anche dare da supporto, o proteggere la propria base. Inoltre, nell'espansione \"The Art of Conquest\", vengono aggiunti nuovi edifici, alcuni dei quali richiedenti una certa civilt\u00e0.\nEditor.\nUna delle caratteristiche di \"Empire Earth\" \u00e8 la capacit\u00e0 di usare tre diversi editor: l'Editor di Civilt\u00e0 (pu\u00f2 creare nuove civilt\u00e0 in base alle proprie preferenze), l'Editor di scenari (il giocatore pu\u00f2 creare nuovi scenari o giocare partite, salvarle sull'editor scenari e modificarle a proprio piacimento), e l'Editor di Campagne (per creare appunto nuove campagne).\nAccoglienza.\n\"Empire Earth\" \u00e8 un gioco che ha molto diviso la critica e il pubblico. Se qualcuno lo ha accolto come \"summa\" del genere RTS e pietra miliare del genere, altri lo hanno etichettato come \"clone\" della serie \"Age of Empires\" o lo hanno criticato per l'eccessiva complessit\u00e0 o per altri motivi. Fra le critiche principali che vengono mosse al gioco, la principale riguarda probabilmente l'intelligenza artificiale utilizzata dai giocatori controllati dal computer. In effetti, il gioco supplisce a una intelligenza artificiale decisamente sotto gli standard degli RTS attribuendo ai giocatori controllati dal computer una serie di vantaggi (tra cui quello di possedere risorse infinite) che secondo molti tolgono qualsiasi interesse alle modalit\u00e0 di gioco \"single-player\". Un'altra idiosincrasia talvolta considerata un difetto del gioco \u00e8 il fatto che le diverse civilt\u00e0 sono distinte solo da (invisibili) \"bonus\"; esteticamente sono indistinguibili e hanno tutte accesso alle medesime unit\u00e0 ed edifici. Cos\u00ec, gli Americani possono creare stormi di caccia Zero (caratteristico per i Giapponesi durante la Seconda Guerra Mondiale), l'antico Regno d'Israele pu\u00f2 addestrare opliti greci e guerrieri vichinghi o costruire la porta di Ishtar o il Colosseo (rispettivamente appartenenti alle civilt\u00e0 babilonese e romana).\nIl gioco ha comunque vinto il premio di \"Gioco dell'Anno\" del 2001 da parte di GameSpy.\nEspansioni e seguiti.\nL'espansione ufficiale \"\" fu sviluppata da Mad Doc Software nel 2002. Introduce una nuova epoca (l'et\u00e0 dello spazio), nuove campagne, quella romana, quella Pacifica e quella Asiatica, le prime due riproducenti fatti storici e l'ultima totalmente futuristica, e nuove unit\u00e0 e tecnologie correlate. Inoltre, vengono assegnati \"poteri speciali\" distinti alle varie civilt\u00e0, diversificando maggiormente la loro gestione da un punto di vista strategico.\nIl seguito ufficiale \"Empire Earth II\", sempre da Mad Doc, venne pubblicato nel 2004. Anche \"\", prodotto dagli Stainless Steel Studios per Activision, viene talvolta considerato una sorta di \"seguito\" di \"Empire Earth\".\nUn terzo titolo della serie EE, Empire Earth III, \u00e8 stato pubblicato nel 2007."}
{"id": "152508", "revid": "610351", "url": "https://it.wikipedia.org/wiki?curid=152508", "title": "Ariane Passenger PayLoad Experiment", "text": "APPLE (acronimo per l'espressione inglese Ariane Passenger PayLoad Experiment), \u00e8 un satellite artificiale in orbita geostazionaria sviluppato dalla Indian Space Research Organisation. Fu lanciato il 19 giugno 1981 da un razzo Ariane 1 nel Centre Spatial Guyanais a Kourou, nella Guyana francese. \u00c8 stato il primo satellite indiano per le telecomunicazioni."}
{"id": "152515", "revid": "547034", "url": "https://it.wikipedia.org/wiki?curid=152515", "title": "SPOT", "text": "In telecomunicazioni il sistema \"Satellite Pour l'Observation de la Terre\" (in italiano \"Satellite Per l'Osservazione della Terra\"), conosciuto con l'acronimo SPOT, \u00e8 una costellazione di satelliti commerciali per il telerilevamento della Terra. Appartiene dunque alla categoria \"satelliti per telerilevamento\" e viene progettato e realizzato dall'Agenzia Spaziale Europea.\nNegli anni sono stati messi in orbita diversi satelliti SPOT:"}
{"id": "152517", "revid": "767487", "url": "https://it.wikipedia.org/wiki?curid=152517", "title": "Uadi Hammamat", "text": "Lo Uadi Hammamat, in egizio \" 'I\u02c1\u1e2bt\", \u00e8 una lunga valle (circa 200\u00a0km) che si trova nel Deserto orientale in Egitto ed \u00e8 situato sulla via carovaniera che collegava la valle del Nilo con il Mar Rosso.\nLo uadi Hammamat inizia a Qift, poco a nord del sito di Karnak ed arriva presso la costa a Kosseir.\nQuesta regione ha avuto grande importanza gi\u00e0 in epoca preistorica, quando, grazie al clima pi\u00f9 piovoso, era abitabile; di ci\u00f2 rimangono tracce nei graffiti rappresentanti cacce ed animali.\nLo Uadi ebbe poi grande importanza per gli egizi, che lo chiamarono \"Valle di Rohanu\" sia come sede di cave e miniere che come via di collegamento verso il Mar Rosso e la mitica terra di Punt.\nNella valle erano situate cave di basanite (riservata alle statue dei sovrani) e di breccia verde d'Egitto, ed anche miniere d'oro e di smeraldi. Nei pressi si trovano inoltre i luoghi estrattivi del granito del Uadi Umm Fawakhir e della serpentina moschinata.\nLo Uadi Hammamat \u00e8 ricco di testimonianze archeologiche del suo sfruttamento, che prosegu\u00ec anche in epoca romana e di numerose iscrizioni ed incisioni rupestri lasciate dalle spedizioni in particolare per il basalto considerato molto ricercato.\nUna incisione di Pepi I della VI dinastia, Piopi nella Lista di Saqqara, rievoca la festa Sed avvenuta nel trentesimo anno di regno mentre in un'altra il sovrano Mentuhotep IV invita a trovare materiale per un grande sarcofago.\nIn un'altra iscrizione rupestre, risalente forse alla XII dinastia sono scritti i nomi citati da Manetone di cinque sovrani della IV dinastia.\nPresso il Museo Egizio di Torino \u00e8 conservato un papiro che riporta la mappa delle miniere dello uadi, oggi meglio identificata nello Uadi Allaqi e nelle antiche rovine di Berenice Pancrisia."}
{"id": "152520", "revid": "287204", "url": "https://it.wikipedia.org/wiki?curid=152520", "title": "Rogasovci", "text": ""}
{"id": "152522", "revid": "287204", "url": "https://it.wikipedia.org/wiki?curid=152522", "title": "Salovci", "text": ""}
{"id": "152523", "revid": "287204", "url": "https://it.wikipedia.org/wiki?curid=152523", "title": "Tisina", "text": ""}
{"id": "152524", "revid": "196390", "url": "https://it.wikipedia.org/wiki?curid=152524", "title": "Visual Basic .Net", "text": ""}
{"id": "152525", "revid": "287204", "url": "https://it.wikipedia.org/wiki?curid=152525", "title": "Turnisce", "text": ""}
{"id": "152526", "revid": "287204", "url": "https://it.wikipedia.org/wiki?curid=152526", "title": "Verzej", "text": ""}
{"id": "152528", "revid": "287204", "url": "https://it.wikipedia.org/wiki?curid=152528", "title": "Gorisnica", "text": ""}
{"id": "152529", "revid": "287204", "url": "https://it.wikipedia.org/wiki?curid=152529", "title": "Hoce-Slivnica", "text": ""}
{"id": "152530", "revid": "287204", "url": "https://it.wikipedia.org/wiki?curid=152530", "title": "Jursinci", "text": ""}
{"id": "152531", "revid": "287204", "url": "https://it.wikipedia.org/wiki?curid=152531", "title": "Kidricevo", "text": ""}
{"id": "152533", "revid": "287204", "url": "https://it.wikipedia.org/wiki?curid=152533", "title": "Majsperk", "text": ""}
{"id": "152534", "revid": "11930", "url": "https://it.wikipedia.org/wiki?curid=152534", "title": "Wu-shu", "text": ""}
{"id": "152535", "revid": "287204", "url": "https://it.wikipedia.org/wiki?curid=152535", "title": "Miklavz na Dravskem polju", "text": ""}
{"id": "152536", "revid": "287204", "url": "https://it.wikipedia.org/wiki?curid=152536", "title": "Ormoz", "text": ""}
{"id": "152537", "revid": "287204", "url": "https://it.wikipedia.org/wiki?curid=152537", "title": "Race-Fram", "text": ""}
{"id": "152538", "revid": "1305772", "url": "https://it.wikipedia.org/wiki?curid=152538", "title": "Ruse (disambigua)", "text": "Il termine Ruse si pu\u00f2 riferire a varie voci:"}
{"id": "152539", "revid": "287204", "url": "https://it.wikipedia.org/wiki?curid=152539", "title": "Sentilj", "text": ""}
{"id": "152541", "revid": "287204", "url": "https://it.wikipedia.org/wiki?curid=152541", "title": "Starse", "text": ""}
{"id": "152542", "revid": "287204", "url": "https://it.wikipedia.org/wiki?curid=152542", "title": "Sveti Andraz v Slovenskih goricah", "text": ""}
{"id": "152544", "revid": "287204", "url": "https://it.wikipedia.org/wiki?curid=152544", "title": "Zavrc", "text": ""}
{"id": "152545", "revid": "124966937", "url": "https://it.wikipedia.org/wiki?curid=152545", "title": "Morena", "text": "La morena \u00e8 una particolare forma di accumulo di sedimenti, costituito dai detriti rocciosi trasportati a valle o ai bordi dal lento, ma incessante moto di scivolamento per gravit\u00e0 di un ghiacciaio.\nI sedimenti che costituiscono le morene, chiamati till (o tillite se consolidati), sono caratterizzati da:\nLe morene che si creano all'estremit\u00e0 del ghiacciaio hanno spesso la forma di un semicerchio e sono dette anfiteatro morenico.\nTipi di morene.\nSi possono distinguere alcuni tipi di morene, in funzione della posizione del deposito rispetto alla morfologia del ghiacciaio:\nNivomorene.\nSimili alle morene, sono forme, generalmente di minori dimensioni, causate dall'accumulo di detriti ai piedi di glacio nevati, nevai o di accumuli nevosi."}
{"id": "152546", "revid": "287204", "url": "https://it.wikipedia.org/wiki?curid=152546", "title": "Zetale", "text": ""}
{"id": "152548", "revid": "1347902", "url": "https://it.wikipedia.org/wiki?curid=152548", "title": "Ariane 4", "text": "Ariane 4 \u00e8 un lanciatore sviluppato dall'Centre national d'\u00e9tudes spatiales, su approvazione dell'Agenzia Spaziale Europea (ESA), realizzato dalla ArianeGroup, commercializzato dalla Arianespace e facente parte della famiglia di lanciatori Ariane. \nStoria.\nLo sviluppo del lanciatore inizi\u00f2 nel 1983 e il primo lancio effettuato con successo si ebbe il giugno 1988.\nIl sistema \u00e8 diventato, nel periodo di servizio, il lanciatore standard per i satelliti Europei per i lanci commerciali, arrivando a coprire il tra il 50% ed il 60% dei lanci di satelliti commerciali a livello mondiale.\nIl lanciatore ha effettuato, nelle sue varie configurazioni, 116 lanci con solo 3 guasti, ottenendo, quindi, una percentuale di successo del 97.4%.\nL'ultimo lancio si \u00e8 svolto il 15 febbraio 2003 quando mise in orbita il satellite Intelsat 907 in orbita geostazionaria.\nAriane 4 \u00e8 stato dismesso in favore del lanciatore pesante Ariane 5.\nCaratteristiche.\nAriane 4 passava dai 2580 kg di carico utile dell'Ariane 3 ad un carico utile massimo di 4800 kg per l'orbita geostazionaria. Il record per l'Ariane 4 GTO \u00e8 stato di 4946 kg.\nAriane 4 AR 40 era la versione base del lanciatore, dotata di tre stadi, alta 58.4 metri, con un diametro di 3.8 metri, una massa di 245 tonnellate e un carico massimo di 2100 kg nell'orbita geostazionaria o di 5000 kg nell'orbita LEO. I motori principali, quelli cio\u00e8 nel primo stadio, erano quattro Viking 5 che producevano di spinta. Il secondo stadio era dotato di un singolo Viking e il terzo stadio di un motore HM7 (ossigeno e idrogeno liquido).\nVarianti.\nIl razzo venne utilizzato con molte varianti, con due o quattro motori addizionali, booster, a combustibile solido o liquido.\nIn particolare i booster a propellente liquido furono una novit\u00e0 assoluta in occidente essendo l'unico precedente verificatosi con il Programma Spaziale Cinese. \nIl lanciatore includeva un sistema di gestione dei satelliti da lanciare chiamato \"Spelda\" (Structure Porteuse Externe pour Lancements Doubles Ariane) per poter lanciare uno o pi\u00f9 satelliti contemporaneamente.\nLa variante AR 44L con quattro razzi addizionali liquidi a sgancio era un lanciatore a 4 stadi pesante 470 tonnellate e in grado di trasportare 4730 kg in orbita geostazionaria o 7600 kg in orbita LEO.\nLanci.\nNel periodo di servizio con i suoi 116 lanci, l'Ariane4 fu uno dei pi\u00f9 importanti lanciatori a livello europeo e mondiale per i lanci di satelliti commerciali. "}
{"id": "152549", "revid": "125689188", "url": "https://it.wikipedia.org/wiki?curid=152549", "title": "Amhr\u00e1n na bhFiann", "text": "Amhr\u00e1n na bhFiann (it: \"La canzone del soldato\") \u00e8, dal 1926, l'inno nazionale della Repubblica d'Irlanda, ed \u00e8 stata composto nel 1907 da Patrick Heeney e Peadar Kearney, zio del famoso poeta, scrittore e attivista dell'IRA Brendan Behan. \u00c8, insieme agli inni di Finlandia, Sri Lanka, Sudafrica, Nuova Zelanda, Belgio e Canada, inno nazionale bilingue.\nStoria.\nGli irlandesi combatterono a lungo, perch\u00e9 pesantemente discriminati in quanto cattolici, contro la Gran Bretagna, e per molti l'Ottocento e l'inizio del Novecento fu un duro periodo di emigrazione verso le Americhe. Ad inizio Novecento cominciarono a diffondersi sempre pi\u00f9 movimenti rivoluzionari clandestini, e fu in questo clima che nacque l'inno, inteso come un canto di battaglia. Durante la prima guerra mondiale gli irlandesi passarono alla lotta armata che port\u00f2, nonostante le feroci repressioni, al riconoscimento nel 1921 dello Stato libero d'Irlanda, da cui poi deriv\u00f2 la proclamazione della repubblica nel 1949, con l'eccezione di sei delle nove contee dell'Ulster rimaste nel Regno Unito in quanto a maggioranza protestante. I simboli rivoluzionari, la bandiera verde-bianco-arancione e l'inno, divennero cos\u00ec ufficiali, l'inno fu proclamato tale il 7 luglio 1926.\nSi tratta di una melodia nobile, combattiva, fiera, di notevole bellezza, munita di due temi fondamentali; il primo dei due incornicia il secondo. Dal 1990, nelle manifestazioni sportive, sta prendendo sempre pi\u00f9 piede l'usanza di eseguire l'inno in maniera accorciata, cominciando subito con il secondo tema e concludendo con il primo.\nTesto.\nIn lingua irlandese\n&lt;Poem&gt;\nSeo dhibh a ch\u00e1irde duan \u00d3glaigh,\nCathr\u00e9imeach br\u00edomhar ceolmhar,\n\u00c1r dtinte cn\u00e1mh go buacach t\u00e1id,\n'S an sp\u00e9ir go m\u00edn r\u00e9alt\u00f3gach\nIs fonnmhar faobhrach sinn chun gleo\n'S go ti\u00fanmhar gl\u00e9 roimh th\u00edocht do'n l\u00f3\nF\u00e9 chi\u00fanas chaomh na hoiche ar seol:\n'Seo libh cana\u00eddh Amhr\u00e1n na bhFiann\n\"Curf\u00e1 (Coro):\"\nSinne Fianna F\u00e1il\nAt\u00e1 faoi gheall ag \u00c9ireann,\nbuion d\u00e1r slua\nThar toinn do r\u00e1inig chugainn,\nF\u00e9 mh\u00f3id bheith saor.\nSean t\u00edr \u00e1r sinsear feasta\nN\u00ed fh\u00e1gfar f\u00e9n t\u00edor\u00e1n n\u00e1 f\u00e9n tr\u00e1ill\nAnocht a th\u00e9am sa bhearna bhaoil,\nLe gean ar Ghaeil chun b\u00e1is n\u00f3 saoil\nLe gunna screach f\u00e9 l\u00e1mhach na bpil\u00e9ar\nSeo libh cana\u00eddh Amhr\u00e1n na bhFiann.\nCois b\u00e1nta r\u00e9idhe, ar \u00e1rdaibh sl\u00e9ibhe,\nBa bhuachach \u00e1r sinsir romhainn,\nAg l\u00e1mhach go tr\u00e9an f\u00e9'n s\u00e1r-bhrat s\u00e9in\nT\u00e1 thuas sa ghaoith go seolta\nBa dh\u00fachas riamh d'\u00e1r gcine ch\u00e1idh\nGan iomp\u00e1il siar \u00f3 imirt \u00e1ir,\n'S ag si\u00fal mar iad i gcoinne n\u00e1mhad\nSeo libh, cana\u00eddh Amhr\u00e1n na bhFiann\n\"Curf\u00e1 (Coro)\"\nA bhu\u00edon n\u00e1ch fann d'fhuil Ghaeil is Gall,\nSin breacadh lae na saoirse,\nTa sc\u00e9imhle 's scanradh i gcro\u00edthe namhad,\nRoimh ranna laochra \u00e1r dtire.\n\u00e1r dtinte is tr\u00e9ith gan spr\u00e9ach anois,\nSin luisne ghl\u00e9 san sp\u00e9ir anoir,\n'S an b\u00edobha i raon na bpil\u00e9ar agaibh:\nSeo libh, cana\u00eddh Amhr\u00e1n na bh Fiann.\n\"Curf\u00e1 (Coro)\"\n&lt;/Poem&gt;\nIn lingua inglese\n&lt;Poem&gt;\nWe'll sing a song, a soldier's song,\nWith cheering rousing chorus,\nAs round our blazing fires we throng,\nThe starry heavens o'er us;\nImpatient for the coming fight,\nAnd as we wait the morning's light,\nHere in the silence of the night,\nWe'll chant a soldier's song.\n\"Chorus (Ritornello):\"\nSoldiers are we,\nwhose lives are pledged to Ireland,\nSome have come\nfrom a land beyond the wave,\nSworn to be free,\nno more our ancient sireland,\nShall shelter the despot or the slave.\nTonight we man the \"bearna baoil\",\nIn Erin's cause, come woe or weal,\n'Mid cannon's roar and rifles' peal,\nWe'll chant a soldier's song\nIn valley green, on towering crag,\nOur fathers fought before us,\nAnd conquered 'neath the same old flag\nThat's proudly floating o'er us.\nWe're children of a fighting race,\nThat never yet has known disgrace,\nAnd as we march, the foe to face,\nWe'll chant a soldier's song\n\"Chorus (Ritornello)\"\nSons of the Gael! Men of the Pale!\nThe long watched day is breaking;\nThe serried ranks of Inisfail\nShall set the Tyrant quaking.\nOur camp fires now are burning low;\nSee in the east a silv'ry glow,\nOut yonder waits the Saxon foe,\nSo chant a soldier's song.\n\"Chorus (Ritornello)\"\n&lt;/Poem&gt;\nTraduzione italiana\n&lt;Poem&gt;\nCanteremo una canzone, una da soldato,\nCon un coro concitato d'ovazione,\nCi raduniamo attorno ai nostri fuochi splendenti,\nI paradisi stellati sopra di noi;\nImpazienti per l'imminente scontro,\nE come aspettiamo la luce del mattino,\nQui nel silenzio della notte,\nNoi canteremo una canzone da soldato.\n\"Coro:\"\nSoldati siam noi\nle cui vite sono promesse all'Irlanda.\nAlcuni sono venuti\nda una terra al di l\u00e0 dell'onda.\nVotati ad essere liberi,\nnon pi\u00f9 la nostra antica madre terra\nospiter\u00e0 il despota o la schiavit\u00f9.\nQuesta notte noi presidiamo il pericolo\nin nome di Erin, venga il dolore o la letizia,\nin mezzo al rombo del cannone e al fragore dei fucili,\ncanteremo una canzone da soldato\nNella verde vallata, sulla torre della rupe,\nI nostri padri combatterono prima di noi,\nE lottarono sotto la stessa vecchia bandiera\nChe fiera sventola sopra di noi\nSiamo figli di una razza combattente,\nChe mai finora ha incontrato disonore,\nE mentre marciamo, a fronteggiare il nemico,\nCanteremo una canzone da soldato\n\"Coro\"\nFigli dei Gaelici! Uomini del Pale!\nIl giorno tanto agognato sta arrivando;\nI ranghi serrati di Inisfail\nfanno tremare il Tiranno.\nI fuochi del nostro campo scemano;\nGuarda ad est un bagliore argentato,\nFuori attende il nemico Sassone,\nPerci\u00f2 canta una canzone da soldato.\n\"Coro\"\n&lt;/Poem&gt;"}
{"id": "152550", "revid": "7336", "url": "https://it.wikipedia.org/wiki?curid=152550", "title": "Morene", "text": ""}
{"id": "152551", "revid": "287204", "url": "https://it.wikipedia.org/wiki?curid=152551", "title": "Ariane 2", "text": "Ariane 2 \u00e8 il secondo modello della serie di lanciatori Ariane sviluppati dall'Agenzia Spaziale Europea.\nCaratteristiche tecniche.\nAriane 2 \u00e8 basato sul progetto del precedente Ariane 1, ma con motori del primo e secondo stadio potenziati, un terzo stadio pi\u00f9 alto e in grado di trasportare una maggior carico utile.\n\u00c8 un razzo a tre stadi:\nStoria dei lanci.\nIl primo lancio dell'Ariane 2 avvenne il 30 maggio 1986 e fall\u00ec; tutti i lanci successivi si conclusero con successo.\nSi ebbero solo sei lanci dell'Ariane 2, l'ultimo si svolse il 2 aprile 1989. Curiosamente, il primo lancio del modello successivo, Ariane 3, si svolse il 4 agosto 1984, due anni prima dell'Ariane 2.\nIl ridotto numero di lanci degli Ariane 2 e 3 si deve all'arrivo del pi\u00f9 potente e versatile Ariane 4.\nQuesto \u00e8 un elenco completo di tutte le missioni."}
{"id": "152552", "revid": "287204", "url": "https://it.wikipedia.org/wiki?curid=152552", "title": "Ariane 3", "text": "Ariane 3 \u00e8 il terzo modello della famiglia di lanciatori del Programma Ariane dell'Agenzia Spaziale Europea.\nCaratteristiche tecniche.\nLa struttura del Ariane 3 \u00e8 quasi identica a quella del precedente Ariane 2, fatta eccezione per i due ulteriori razzi solidi, che aumentano il peso iniziale a 237\u00a0t.\n\u00c8 un razzo a tre stadi:\nIl carico utile trasportabile dall'Ariane 3 in orbita geostazionaria, \u00e8 2700\u00a0kg, 525\u00a0kg in pi\u00f9 rispetto all'Ariane 2.\nStoria dei lanci.\nCi sono stati undici lanci di Ariane 3. Il primo si \u00e8 tenuto con successo il 4 agosto 1984, notevolmente prima del primo lancio di Ariane 2. Solo un lancio \u00e8 fallito, il quinto, il 12 settembre 1985.\nIl ridotto numero di lanci \u00e8 dovuto all'avvento del pi\u00f9 versatile e potente Ariane 4 nel 1988.\nQuesto \u00e8 un elenco completo di tutte le missioni."}
{"id": "152556", "revid": "712828", "url": "https://it.wikipedia.org/wiki?curid=152556", "title": "Igor Karkaroff", "text": ""}
{"id": "152557", "revid": "547992", "url": "https://it.wikipedia.org/wiki?curid=152557", "title": "Berenice II", "text": "Figlia di Magas, re di Cirene, e di Apama II, figlia di Antioco I, \u00e8 stata la moglie di Demetrio il Bello, figlio del re di Macedonia Demetrio I Poliorcete, e di Tolomeo III Evergete, il terzo sovrano della dinastia tolemaica d'Egitto. Figura femminile importante nel mondo ellenistico, amministr\u00f2 l'Egitto mentre il marito Tolomeo III era impegnato nella terza guerra siriaca, o \"guerra laodicea\", e quando i due sovrani morirono vennero deificati come \u0398\u03b5\u03bf\u03af \u0395\u1f50\u03b5\u03c1\u03b3\u03ad\u03c4\u03b7\u03c2 (\"Theo\u00ed Euerg\u00e9t\u0113s\", \"Dei Benefattori\"). Dopo la morte del marito, avvenuta nel 222 a.C., e l'ascesa al trono del figlio Tolomeo IV Filopatore, Berenice fu fatta assassinare dal ministro reale Sosibio, insieme ad altri membri della famiglia reale.\nBiografia.\nGiovinezza e primo matrimonio (267/66-246 a.C.).\nBerenice nacque intorno al 267 a.C. nella regione della Cirenaica, in nord Africa, dove il padre Magas era stato posto come governatore per conto del re d'Egitto Tolomeo I. Quando questi mor\u00ec, per\u00f2, Magas si ribell\u00f2 e cerc\u00f2 di attaccare l'Egitto di Tolomeo II; fallito questo tentativo, per riconciliare i due regni, Berenice venne promessa in sposa all'erede egizio Tolomeo Evergete. Alla morte del padre nel 250 a.C., la madre Apama II, discendente dei Seleucidi, la fece fidanzare a Demetrio il Bello, figlio del re di Macedonia Demetrio I Poliorcete e fratellastro del re Antigono II Gonata, per allontanare la Cirenaica dalla sfera di influenza tolemaica; la stessa Berenice, per\u00f2, fece assassinare il marito dopo solo un anno di matrimonio poich\u00e9 aveva scoperto la relazione amorosa tra lui e Apama II. In seguito alla morte del fidanzato, avvenuta nel 249 a.C., si spos\u00f2 con il suo precedente fidanzato Tolomeo, che nel frattempo era asceso al trono egizio, nel 246 a.C.\nRegina d'Egitto (246-221 a.C.).\nQuasi subito dopo le nozze il faraone part\u00ec per la terza guerra siriaca e Berenice dedic\u00f2 una ciocca dei suoi capelli alla dea Afrodite Zefirite, nel tempio a lei dedicato, per impetrare un sollecito ritorno vittorioso del marito. In seguito alla sparizione della ciocca, nacque la leggenda che i capelli della regina fossero diventati la costellazione chiamata in seguito \"Coma Berenices\" (Chioma di Berenice). Callimaco celebr\u00f2 l'evento in un poema, del quale rimangono alcune righe, conservatosi nella traduzione latina di Catullo.\nVerso il 243 a.C. vinse una gara nei giochi nemeani e partecip\u00f2 ai giochi olimpici.\nCon Tolomeo ebbe almeno quattro figli: Tolomeo IV, Magas, Arsinoe III e Berenice.\nDopo la morte del marito nel 221 a.C. Berenice fu fatta uccidere dal figlio Tolomeo, nel timore che potesse dare il trono al fratello Magas, su istigazione del ministro Sosibio.\nGi\u00e0 inserita nel culto dinastico insieme al marito con il nome di \"Dei Evergeti\", dopo la sua morte Tolomeo cre\u00f2 in suo onore un sacerdozio annuale, l\"'Athlophoros\".\nAltro.\nL'antica citt\u00e0 cirenaica di Berenice (l'odierna Bengasi), venne ricostruita da lei e prese il suo nome.\nL'asteroide 653 Berenike, scoperto nel 1907, prende il nome da questa regina."}
{"id": "152563", "revid": "7336", "url": "https://it.wikipedia.org/wiki?curid=152563", "title": "Morena di ablazione", "text": ""}
{"id": "152565", "revid": "7336", "url": "https://it.wikipedia.org/wiki?curid=152565", "title": "Morena frontale", "text": ""}
{"id": "152566", "revid": "7336", "url": "https://it.wikipedia.org/wiki?curid=152566", "title": "Morena di fondo", "text": ""}
{"id": "152567", "revid": "7336", "url": "https://it.wikipedia.org/wiki?curid=152567", "title": "Morena mediana", "text": ""}
{"id": "152568", "revid": "7336", "url": "https://it.wikipedia.org/wiki?curid=152568", "title": "Morena laterale", "text": ""}
{"id": "152569", "revid": "1679398", "url": "https://it.wikipedia.org/wiki?curid=152569", "title": "Scotland the Brave", "text": "Scotland the Brave \u00e8 considerato uno degli inni non ufficiali della Scozia e marcia di diversi reggimenti britannici.\nIl testo pi\u00f9 comunemente cantato venne scritto intorno al 1950 dal giornalista scozzese Cliff Hanley.\nTesto.\nHark when the night is falling, \nHear! hear the pipes are calling, \nLoudly and proudly calling, \nDown thro' the glen. \nThere where the hills are sleeping, \nNow feel the blood a-leaping, \nHigh as the spirits of the old Highland men. \nHigh in the misty Highlands \nOut by the purple islands, \nBrave are the hearts that beat \nBeneath Scottish skies. \nWild are the winds to meet you, \nStaunch are the friends that greet you, \nKind as the love that shines from fair maidens' eyes. \n\"Coro\" \nFar off in sunlit places \nSad are the Scottish faces, \nYearning to feel the kiss \nOf sweet Scottish rain. \nWhere the tropics are beaming \nLove sets the heart a-dreaming, \nLonging and dreaming for the homeland again.\nTraduzione.\nOdi, quando scende la notte, \nSenti! Senti, le cornamuse suonare, \nChiamare con impeto e orgoglio, \nGi\u00f9 verso la vallata. \nLaddove dormono le colline, \nOra avverti il sangue sobbalzare, \nAlto come gli spiriti dei grandi uomini delle Highlands. \nLass\u00f9 tra gli Altopiani nebulosi\nPresso le isole violacee, \nAudaci sono i cuori che battono\nSotto i cieli di Scozia. \nSelvaggi sono i venti che ti incontrano, \nLeali sono gli amici che ti accolgono, \nPuri come l'amore che brilla dagli occhi delle gentili fanciulle. \n\"Coro\" \nLontano fra i posti assolati \nInfelici sono i volti scozzesi, \nStruggenti di provare il bacio\ndi dolce pioggia scozzese. \nLaddove i Tropici splendono\nAmore mette gli animi a sognare, \nBramando e sognando ancora la Madre Patria. \n\"Coro\""}
{"id": "152572", "revid": "6923", "url": "https://it.wikipedia.org/wiki?curid=152572", "title": "Jim Hall (pilota)", "text": ""}
{"id": "152578", "revid": "124123", "url": "https://it.wikipedia.org/wiki?curid=152578", "title": "Alan Gardiner", "text": "Biografia.\nAllievo di Gaston Maspero, ha dato importanti contributi nello studio e nella decifrazione dei testi egizi e della scrittura geroglifica.\nTra le sue opere pi\u00f9 importanti si ricordano \"Egyptian Grammar\", pubblicata per la prima volta nel 1927 e, con poche variazioni, giunta fino ad oggi nell'edizione del Griffith Institute (dipartimento dell'Ashmolean Museum) di Oxford, ed \"Egyptian Onomastica\" del 1947. A lui si deve anche la pi\u00f9 nota classificazione dei geroglifici, divisi per categorie e numerati; tale classificazione \u00e8 nota come \"Lista di Gardiner\".\nA Gardiner \u00e8 anche dovuto un profondo studio sui frammenti del Canone Reale, studio che ha portato all'attuale sistemazione di questo testo di vitale importanza per lo studio della storia dell'antico Egitto.\nIl rapporto con Howard Carter, sia pure improntato a correttezza e rispetto reciproco, fu tuttavia abbastanza conflittuale tanto che Carter, scrivendo di Gardiner alcuni anni dopo la scoperta della tomba di Tutankhamon, cos\u00ec si espresse: \"pi\u00f9 lo conosco e meno mi piace\".\nDalla \"Egyptian Grammar\" di Gardiner furono anche tratte le frasi riportate nel Papiro Tulli, una delle pi\u00f9 riuscite truffe a carattere egittologico, svelata solo nel 2006 dopo 72 anni di mistero.\nIn lingua italiana \u00e8 stato pubblicato nel 1971 dalla casa editrice Einaudi il suo volume \"La civilt\u00e0 egizia\" (titolo originale: \"Egypt of the pharaohs. An introduction\", Oxford University Press, 1961)."}
{"id": "152581", "revid": "2091899", "url": "https://it.wikipedia.org/wiki?curid=152581", "title": "Scots Wha Hae", "text": "Scots Wha Hae (in inglese, \"Scots, Who Have\") \u00e8 uno degli inni non ufficiali della Scozia.\nStoria.\n\u00c8 incerta l'occasione per cui sia stato scritto questo inno. Alcune fonti lo fanno risalire al 1314, in occasione della battaglia di Bannockburn. Il testo \u00e8 stato tradotto anche in russo da Samuil Marshak."}
{"id": "152582", "revid": "1305772", "url": "https://it.wikipedia.org/wiki?curid=152582", "title": "The Hobbit (videogioco 1982)", "text": "The Hobbit \u00e8 un videogioco d'avventura sviluppato dalla Beam Software e pubblicato nel 1982 dalla Melbourne House. Era disponibile per diversi home computer dell'epoca, tra cui il Commodore 64, l'Apple II e lo ZX Spectrum. Riproduce la trama del romanzo \"Lo Hobbit\" di Tolkien, e il giocatore controlla Bilbo, ma come compagni di viaggio si hanno solo Gandalf e Thorin.\nModalit\u00e0 di gioco.\n\"The Hobbit\" \u00e8 un'avventura testuale, coadiuvata da circa 30 immagini fisse vettoriali. Il parser utilizzato dal gioco si chiama \"Inglish\" e \"capisce\" un sottoinsieme della lingua inglese che comprende frasi come \"ask Gandalf about the curious map then take sword and kill troll with it\" (\"chiedi a Gandalf spiegazioni circa la curiosa mappa e poi prendi la spada e uccidi il troll con essa\"). Quasi tutto il vocabolario di parole riconosciute \u00e8 elencato nel manuale di gioco. Lo stesso parser fu in seguito riutilizzato in un altro gioco della Melbourne, \"Sherlock\".\nAltre due caratteristiche, chiamate \"Animaction\" e \"Animtalk\", fanno s\u00ec che le azioni e reazioni degli altri personaggi non dipendano esclusivamente da quelle del giocatore, ma siano parzialmente casuali, cambiando leggermente la trama da una partita all'altra."}
{"id": "152584", "revid": "834", "url": "https://it.wikipedia.org/wiki?curid=152584", "title": "The Hobbit", "text": ""}
{"id": "152587", "revid": "22475", "url": "https://it.wikipedia.org/wiki?curid=152587", "title": "M110 (astronomia)", "text": "La galassia ellittica M110 (nota anche come Oggetto Messier 110, Messier 110, M110, o NGC 205) \u00e8 una galassia ellittica nella costellazione di Andromeda, un satellite della galassia di Andromeda, e un membro del Gruppo Locale di galassie. \u00c8 stata scoperta il 10 agosto 1773 dall'astronomo Charles Messier, che curiosamente non la inser\u00ec nel suo catalogo, accontentandosi di disegnarla sullo schema della \"Grande Nebulosa Andromeda\". \u00c8 stata infine aggiunta nel catalogo nel 1966 da Kenneth Glyn Jones. Caroline Herschel la scopr\u00ec in maniera indipendente il 27 agosto 1783 e William Herschel la catalog\u00f2 il 5 ottobre 1784 sotto la denominazione H V.18. M110 \u00e8 il secondo satellite pi\u00f9 luminoso della galassia di Andromeda.\nCaratteristiche.\nM110 \u00e8 un membro del Gruppo Locale di galassie. Come M32, orbita attorno alla galassia di Andromeda e rispetto a un osservatore terrestre \u00e8 situata a nord-ovest del bulge di quest'ultima. La sua distanza \u00e8 di 2.900.000 anni luce e la sua massa \u00e8 stimata fra i 3,6 e 15 milioni di masse solari. M110 \u00e8 contornata da un alone in cui sono stati osservati 8 ammassi globulari. Nel suo centro \u00e8 ancora possibile la formazione di stelle, e sono state osservate delle giovani stelle blu.\nQuesta galassia \u00e8 classificata come E6p (\"p\" indica \"particolare\" in inglese) a causa della presenza di strutture scure, probabilmente delle nuvole di polveri."}
{"id": "152588", "revid": "1442080", "url": "https://it.wikipedia.org/wiki?curid=152588", "title": "Nero Alberti da Sansepolcro", "text": "Biografia.\nAppartenente a una dinastia di intagliatori, tenne bottega a Sansepolcro e apr\u00ec una succursale a Roma producendo statue lignee, soffitti a cassettoni, apparati effimeri per feste patronali e manufatti polimaterici, cio\u00e8 manufatti realizzati con diversi materiali poveri, questi ultimi erano costituiti da un'anima di legno, generalmente pioppo, attorno al quale gli aiutanti del maestro di bottega avvolgevano stracci, stoppa e cordame, dando al tutto un aspetto antropomorfo, infine i maestri pi\u00f9 esperti o il capobottega, vi applicavano strati sempre pi\u00f9 sottili di gesso, modellando la statua nella sua forma finale, la statua poteva essere colorata e decorata con monili, pietre e rivestita di panni imbevuti di colla. \nCon questa tecnica il Nero lavor\u00f2 soprattutto per la provincia, con statue di santi, in special modo san Rocco, in quanto protettore dalla peste. Alto tipo di statua fu quella dei \"Manichini da Vestire\", cio\u00e8 realizzati con arti snodabili in modo da rendere pi\u00f9 agevole la vestizione, di questo tipo fanno parte sia le \"Madonne\" e i \"Bambini santi\", anche detti Santi in casa, in genere un Bambin Ges\u00f9 o un san Giovannino, facenti parte sia dei corredi delle giovani spose che delle giovani monache, per le prime un modo di propiziare la maternit\u00e0 per le secondo un simulacro sostitutivo delle maternit\u00e0. Un'ulteriore tipologia della sua produzione \u00e8 quella dei \"Crocifissi\", tra i quali rientra quello del Santuario della Madonna delle Grazie a Sansepolcro.\nPadre di Durante Alberti, della sua attivit\u00e0 di artista, letterato e poeta, rimane, unica testimonianza, il \u00abmanoscritto conservato nella Biblioteca Nazionale di Napoli (codice XIII D.54)\u00bb . Di tale canzoniere, mutilo per altro di alcuni pezzi, resta soltanto la seconda parte "}
{"id": "152590", "revid": "1522738", "url": "https://it.wikipedia.org/wiki?curid=152590", "title": "Hobbit (disambigua)", "text": "Gli hobbit sono una delle razze che popolano l'universo immaginario di Arda, ideato dallo scrittore fantasy J.R.R. Tolkien.\nIl termine pu\u00f2 inoltre riferirsi a:"}
{"id": "152597", "revid": "2150350", "url": "https://it.wikipedia.org/wiki?curid=152597", "title": "Zoo Tycoon", "text": "Zoo Tycoon \u00e8 un videogioco gestionale che simula la creazione, il mantenimento e lo sviluppo di uno zoo. \u00c8 stato sviluppato dalla Blue Fang e distribuito da Microsoft.\nModalit\u00e0 di gioco.\nIl giocatore ha a disposizione un appezzamento di terra, inizialmente vuoto, presentato secondo una visuale isometrica. Su questo appezzamento di terra potr\u00e0 costruire i recinti per gli animali via via acquistati, e modificarne l'aspetto (tipo di terreno, vegetazione, elevazione e cos\u00ec via) per creare l'habitat pi\u00f9 adatto per ciascuna specie. Al tempo stesso potr\u00e0 arricchire il proprio zoo di ristoranti, negozi di souvenir, chioschi dei gelati e cos\u00ec via.\nIl gioco comprende diverse decine di animali, ma molti altri sono disponibili sia sul sito ufficiale del gioco che sui numerosissimi \"fan site\"\nSeguiti ed espansioni.\n\"Zoo Tycoon\" presenta evidenti relazioni con altri giochi del genere \"tycoon\" (\"magnate\"), in particolare il celebre \"RollerCoaster Tycoon\" della Hasbro Interactive. Pur non raggiungendo le vendite di \"Rollercoaster\", \"Zoo Tycoon\" ha avuto un discreto successo commerciale, sfruttato con due espansioni: \"Dinosaur Digs\" (che permette di creare uno zoo di dinosauri alla \"Jurassic Park\") e \"Marine Mania\" (per la creazione di acquari, disponibile solo in lingua inglese). Solo la prima espansione \u00e8 stata tradotta in italiano. In Italia \u00e8 stata anche distribuita una versione in cofanetto contenente il gioco originale e le due espansioni, in inglese. Nel 2003 \u00e8 stato pubblicato \"Zoo Tycoon: Complete Collection\", che comprende il gioco e le due espansioni insieme.\nNel 2004 \u00e8 stato pubblicato il seguito ufficiale, \"Zoo Tycoon 2\", con grafica 3D.\nNel 2013 il videogioco viene riadattato per Xbox One.\nNel 2019 la Frontier Developments ha annunciato ufficialmente un nuovo videogioco gestionale simile a Zoo Tycoon chiamato \"Planet Zoo,\" rilasciato il 5 novembre 2019 per Microsoft Windows."}
{"id": "152599", "revid": "547034", "url": "https://it.wikipedia.org/wiki?curid=152599", "title": "Casse", "text": "La casse, termine francese per \"rottura\", indica una alterazione nell'aspetto di un vino consistente nella perdita di omogeneit\u00e0 (rottura) del colore e formazione di torbidit\u00e0.\nSpesso non pregiudica la qualit\u00e0 del vino. La correzione o prevenzione del problema, prima della messa in bottiglia, pu\u00f2 essere intrapresa con trattamenti a base di sostanze in grado di legare e precipitare l'eccesso di molecole che ne sono causa, seguiti da filtrazione o centrifugazione. Vengono usate colle di origine animale o vegetale e tannini.\nPu\u00f2 essere causata dalla precipitazione di composti sia organici che inorganici, ed in particolare si ha:\nCasse ferrica.\nDovuta all'ossidazione degli ioni ferro. Tutti i vini contengono ferro in soluzione (circa 2-5mg/L) poich\u00e9 esso deriva dal contatto del mosto con parti metalliche degli strumenti della vinificazione. Il ferro \u00e8 contenuto solitamente come ione ferroso (Fe2+ solubile), che a seguito di aerazioni si pu\u00f2 ossidare a ione ferrico (Fe3+). Questo catione tende a legarsi con altri composti insolubili, che restano in sospensione e intorbidano il vino; questo succede quando lo ione ferrico si trova in alte concentrazioni (maggiore di 10mg/L). Secondo il tipo di sostanze con cui il ferro viene a contatto pu\u00f2 formare:\nPer prevenire l'insorgenza di questi fenomeni si evita l'aggiunta di ferro al mosto, si evita l'esposizione all'aria per non permettere l'ossidazione del ferro bivalente a trivalente e si effettuano delle chiarificazioni.\nCasse rameosa o rameica.\n\u00c8 la precipitazione del rame nel vino (intorbidamento da eccesso di rame).\nSi presenta, soprattutto nei vini bianchi, come un precipitato rosso-giallastro prodotto dalla reazione del rame con zolfo o suoi composti, in particolare l'anidride solforosa largamente utilizzata in enologia come disinfettante. Si manifesta in assenza di ossigeno (ambiente riducente): 0,3-0,4 mg/l di rame sono insufficienti per provocare intorbidamenti; 1 mg/l= rischio di casse rameica.\nAppare dopo una lunga conservazione al riparo dall'aria, a temperatura elevata e alla luce. Gli ioni rameici (Cu++) vengono ridotti a ioni rameosi (Cu+)quindi in presenza di SO2 riducono il numero di ossidazione +4 a solfuro con numero di ossidazione -2 con il quale il rame riossidatosi a +2 si legher\u00e0 dando solfuro rameico insolubile, sia con proteine solforate dando un precipitato bruno-rossastro. Prima si forma un colloide rameico instabile, poi si ha la flocculazione e precipitazione del colloide ad opera delle proteine presenti nel vino. Difetto tipico dei vini bianchi poich\u00e9 contengono SO2 libera.\nCasse fosfatica.\n\u00c8 causata da un eccesso di fosfato ferrico che induce una torbidit\u00e0 grigio-bianca lattiginosa.\nCasse ossidasica.\n\u00c8 prodotta dall'ossidazione di composti ad opera di enzimi ossidasici in presenza di ossigeno. Provoca un imbrunimento del vino, formazione di iridescenza superficiale, alterazione del sapore con maderizzazione (gusto marsalato).\nCasse proteica.\n\u00c8 dovuta alla presenza di proteine (PR proteins, quali taumatina e chitinasi provenienti dall'uva) che causano fenomeni di intorbidimento e di flocculazione. Questo processo avviene subito dopo l'imbottigliamento e non ha rimedio; \u00e8 per\u00f2 possibile prevenirlo attraverso la precipitazione di proteine usando la bentonite e chiarificando il vino. La gomma arabica (colloide di protezione) pu\u00f2 inibire la casse."}
{"id": "152600", "revid": "106908", "url": "https://it.wikipedia.org/wiki?curid=152600", "title": "Sacra rappresentazione", "text": "La sacra rappresentazione \u00e8 un genere teatrale di argomento religioso. Si tratta della narrazione di un fatto religioso compiuta in maniera pi\u00f9 articolata rispetto alla semplice lettura o declamazione di un testo.\nLa parola \"rappresentazione\" deriva dalla filosofia classica, tale termine indicava l'atto con cui la coscienza riproduce qualcosa di \"esterno\" ad essa (avvenimento, persona od oggetto) o rende evidente qualche cosa di \"interno\" (un sentimento uno stato d'animo o un prodotto della fantasia), esemplificandone i significati simbolici e traducendone le azioni in immagini descrittive.\nCon riferimento alla cultura occidentale, si pu\u00f2 iniziare a parlare di sacra rappresentazione quando durante la lettura di un testo religioso, compaiono due o pi\u00f9 lettori dialoganti o con ruolo di narratore (come nella lettura della \"Passione di Ges\u00f9 Cristo\" per la religione cattolica). Le caratteristiche che la distinguono da una normale lettura sono l'intento didascalico e il desiderio di immedesimazione nell'evento.\nTeatro dei Misteri.\nUna delle prime testimonianze del teatro medievale sacro \u00e8 del 970, quando il Vescovo di Winchester descrive una sacra rappresentazione vista probabilmente a Limoges in Francia. La mattina di Pasqua un monaco, che interpreta la parte dell'Angelo, va a sedersi presso il Sepolcro. Qui viene raggiunto da tre monaci che impersonano le tre Marie e si aggirano come cercando qualcosa. Il monaco che simula l'angelo canta: \"Quem quaeritis?\" (Chi cercate?). L'azione prosegue con l'annuncio della Resurrezione e termina con il canto corale del \"Te Deum\".\nQuesta primitiva rappresentazione del testo evangelico s'inserisce all'interno della principale celebrazione cristiana: la messa di Pasqua. Questo bisogno di rappresentare, per i fedeli che non seguivano il latino, divenne anche un imperativo morale per la Chiesa. Queste prime prove fatte all'interno delle chiese ben presto ebbero bisogno di spazio vitale, ovvero uno spazio scenico capace poich\u00e9 le pi\u00f9 importanti sacre rappresentazioni erano costituite da scenografie multiple, dove apparivano contemporaneamente le varie scene della vita di Cristo.\nLa testimonianza iconografica pi\u00f9 importante, in questo senso \u00e8 la raffigurazione della cosiddetta \"Passione di Valenciennes\" dove convivono la casa della Madonna per l'Annunciazione, il Tempio della Presentazione, il Palazzo di Erode, il Paradiso e l'Inferno ecc. in una lunga sequela di costruzioni effimere chiamate \"edicole\" per la loro forma tondeggiante aperte in direzione della sguardo dello spettatore. Queste edicole, chiamate \"mansiones\" si trovavano su un grosso palcoscenico, forse l'una accanto all'altra o in altre raffigurazioni come quella del \"Martirio di Sant'Apollonia\", dipinta da Jean Fouquet, la rappresentazione \u00e8 al centro della scena mentre le \"mansiones\" occupate sia dagli attori che dagli spettatori la circondano in una specie di antenato del Teatro Elisabettiano.\nInizialmente gli attori, in genere abitanti delle citt\u00e0 in cui la rappresentazione si svolgeva, recitavano la loro parte immobili davanti al pubblico che si assiepava di fronte ai vari \"quadri viventi\", ed era il pubblico che si muoveva da una scena all'altra in un percorso, come in una \"Via Crucis\". In seguito la rappresentazione prese vita e conquist\u00f2 il centro della scena. In Inghilterra invece si diffusero i cosiddetti \"pageants\", ovvero ogni scena era montata su un palcoscenico semovente. In questo caso non erano gli spettatori a doversi muovere tra una scenografia e l'altra, ma erano gli episodi rappresentati che passavano davanti ai loro occhi. Su questa tipologia di spettacolo \"viario\" s'innestarono in seguito anche tipologie di spettacolo profano come i \"Trionfi\" e i carri carnevaleschi.\nIn Francia, ma non soltanto, si cerc\u00f2 di recuperare lo spazio rappresentativo degli antichi teatri romani e ci\u00f2 apr\u00ec la stagione anche del teatro profano medievale che ripropose ai cittadini le antiche commedie dei vari Plauto e Terenzio che, in seguito tradotti in lingua volgare dagli Umanisti furono gli spettacoli antesignani del teatro rinascimentale.\nIn Italia.\nPer la religione cristiana la prima rappresentazione sacra, che prevedeva l'intervento di esseri umani \"figuranti\", fu il presepe vivente che San Francesco d'Assisi \"organizz\u00f2\" nel 1223 a Greccio.\nIn Italia cominciarono ad avere una certa diffusione a partire dal XV secolo in Toscana.\nTale tradizione sopravvive tutt'oggi e molti sono gli esempi di presepi viventi in tutto il mondo.\nLe \"laude drammatiche\" precorritrici delle sacre rappresentazioni.\nNon si pu\u00f2 parlare di rappresentazione sacra senza passare attraverso la descrizione della \"lauda drammatica\". Tale rappresentazione racchiudeva in s\u00e9 gi\u00e0 tutte le caratteristiche di uno spettacolo teatrale con attori, costumi e musiche. La lauda trae le sue origini dalla ballata profana e, come la ballata, \u00e8 composta da \"stanze\" per lo pi\u00f9 affidate ad un solista o ad un gruppo da intendersi anche come coro. Il precursore della forma dialogica che porter\u00e0 alla nascita della lauda drammatica fu senza dubbio Jacopone da Todi (1230-1306). La sua lauda pi\u00f9 celebre fu la \"Donna de Paradiso\" (o \"Pianto di Maria\"), scritta in versi settenari e in cui, oltre alla Madonna, compaiono numerosi personaggi come: Ges\u00f9, il popolo, il nunzio fedele (facilmente identificabile in san Giovanni apostolo).\nLa lauda drammatica nacque e si svilupp\u00f2 in un momento molto delicato per la chiesa, si parla infatti di un periodo in cui protagonista ideologico era il sogno di un rinnovamento inteso come ristrutturazione di un'istituzione ecclesiastica basata sulla spiritualit\u00e0 e sulla povert\u00e0. Vi fu un forte richiamo della \"pietas\" popolare intesa proprio come espressione religiosa di un popolo che amava sentirsi vicino a Cristo proprio partecipando sia attivamente che passivamente alle rappresentazioni esplicanti particolari momenti della sua vita.\nA rappresentare le laude nacquero quindi le cosiddette \"fraternite\" (poi \"confraternite\") composte spesso da chierici, ma anche da laici. Dalle fraternite si svilupparono poi successivamente i laudesi, i battuti, i disciplinati ecc.\nEstensione al campo profano, uso della musica.\nLa chiesa, intesa come spazio architettonico, divent\u00f2 ben presto uno ambiente troppo stretto per lo svolgimento delle rappresentazioni sacre, sia dal punto di vista volumetrico sia dal punto di vista riguardante la libert\u00e0 espressiva. Si iniziarono presto (cio\u00e8 fin dalla fine del Trecento) a costruire dei \"palcoscenici\" nei sagrati all'esterno delle chiese e la conseguenza fu proprio la nascita di rappresentazioni teatrali con tematiche profane (dal latino \"pro + f\u0101num\" che significa proprio \"prima, fuori dal tempio\").\nLa musica divenne ben presto protagonista nelle rappresentazioni sacre; linee melodiche antiche lasciarono presto il posto prima a monodie accompagnate da (spesso il ruolo del narratore all'interno della rappresentazione veniva cantato e da ci\u00f2 deriva l'origine del termine \"recitativo\", tuttora in uso nell'opera lirica), e successivamente nel Cinquecento la polifonia divent\u00f2 la protagonista di ogni produzione musicale.\nAnche il teatro rinascimentale italiano continu\u00f2 nella messinscena delle sacre rappresentazioni, in particolare a Firenze si distinsero vari autori di rappresentazioni sacre, fra questi vanno citati Lorenzo il Magnifico, Feo Belcari e Giovanni Maria Cecchi. Le sacre rappresentazioni venivano recitate da confraternite laiche di fanciulli. A Firenze fra le pi\u00f9 celebri era la \"Compagnia del Vangelista\", protetta della famiglia Medici, che mettevano in scena le loro Sacre Rappresentazioni nel Teatro di Via dell'Acqua.\nLa nascita dell'oratorio.\nEmilio de' Cavalieri nel 1599 \u2013 alle soglie della nascita del moderno melodramma \u2013 scrisse \"Anima e corpo\", che fu \"messa in scena\" il successivo anno 1600 nella chiesa di Santa Maria in Vallicella. Fu, questa, una vera e propria \"rivoluzione musicale\" e da questo nuovo modo di intendere la rappresentazione sacra proposto da de' Cavalieri nacque un genere musicale denominato \"oratorio\".\nA quel tempo in ambito profano si era sviluppato il melodramma, genere caratterizzato da tematiche per lo pi\u00f9 mitologiche, che veniva rappresentato all'interno delle corti. Nell'oratorio, a differenza del melodramma, non vi era l'esigenza, puramente estetica e quindi \"tipicamente terrena\", di mostrare la bravura dei compositori e degli interpreti mediante esecuzioni virtuose e complesse, ma erano la semplicit\u00e0 e la linearit\u00e0 le vere protagoniste, fu proprio stravolto il concetto di bellezza che non era pi\u00f9 sinonimo di complessit\u00e0, ma di semplicit\u00e0 ed umilt\u00e0. Le altre fondamentali differenze tra oratorio e melodramma consistevano nelle tematiche trattate che nell'oratorio erano essenzialmente religiose o morali spesso legate a vicende agiografiche, nell'oratorio, inoltre, scompaiono i costumi e la voce diventa l'unico strumento di rappresentazione; inoltre il luogo ospitante la rappresentazione non \u00e8 pi\u00f9 la corte, bens\u00ec la chiesa.\nSviluppo ulteriore dell'oratorio.\nLa prassi compositiva dell'oratorio si divise in due correnti di pensiero: la prima legata alla lauda medioevale con il mantenimento della lingua volgare; la seconda, che nacque e si svilupp\u00f2 nella chiesa del SS. Crocefisso di Roma, utilizz\u00f2 la lingua latina, considerata pi\u00f9 elegante e meno legata all'immanenza della situazione umana.\nIl genere dell'oratorio tocc\u00f2 il proprio apice nel 1700. La struttura dell'oratorio in tale secolo divent\u00f2 alquanto complessa ed articolata e prevedeva organici strumentali notevoli e le composizioni in stile mottettistico contrappuntisco sostituirono i recitativi in stile monodico.\nIn questo periodo il tema maggiormente preso in considerazione per la creazione degli oratori fu la passione di Cristo, con la nascita di due generi particolari di oratorio: la \"passione oratoriale\" in cui i testi venivano presi direttamente dai Vangeli ed erano inframezzati da corali arie ed interventi strumentali, e la \"passione oratorio\" composta su di un libretto che teneva in considerazione le sacre scritture come spunto tematico, ma il cui testo era totalmente libero. Sicuramente il maggiore esponente della \"passione oratorio\" fu Johann Sebastian Bach.\n\"La Santa Infanzia di Ges\u00f9 Cristo in teatro. Rappresentazioni, e trattenimenti drammatici\" di Giuseppe Antonio Patrignani, pseudonimo \"Presepio Presepi\", fu edita nel 1709. I versi erano accompagnati da musiche \u2013 per coro di voci bianche su basso continuo \u2013 forse dello stesso Patrignani.\nLa messa musicale.\nL'oratorio pu\u00f2 essere accostato ad un altro genere sacro, praticato da molto pi\u00f9 tempo: la messa. Inizialmente le varie sezioni della messa venivano cantate su musiche di autori diversi. Il primo compositore a scrivere autonomamente tutte le sezioni dell'Ordinarium Miss\u00e6 \u2014 facendone un tutt'uno indivisibile \u2014 fu Guillaume de Machaut, con la sua Messa eseguita nel 1364 in occasione dell'incoronazione di Carlo V. In seguito il genere divenne fonte insauribile di ispirazione per tutti i musicisti: basti pensare alla Messa in Si minore di J. S. Bach, alla Nelson-Messe di F. J. Haydn, alla Grande Messa in Do minore di W. A. Mozart, alla Missa Solemnis in Re maggiore di L. van Beethoven, alla Deutsche Messe di F. Schubert o alla Petite messe solennelle di G. Rossini. Dopo il Requiem in Re minore di Mozart, la Messa da Requiem divenne la variante pi\u00f9 diffusa: esempi straordinari sono, in epoca romantica, il Requiem f\u00fcr Mignon di R. Schumann, il Requiem di G. Verdi e l'Ein deutsches Requiem di J. Brahms, in epoca moderna, il War Requiem di B. Britten e, in epoca contemporanea, il Requiem di A. L. Webber.\nSacre rappresentazioni odierne.\nA Marsala ogni anno il giorno del Gioved\u00ec Santo va in scena la Sacra Rappresentazione della Passione del Signore (ex Processione del Gioved\u00ec Santo) messa in atto dalla Confraternita di Sant'Anna.\nAd Amalfi ogni anno durante la Settimana Santa, l\u2019Associazione Culturale Kaleidos , porta in scena una sacra rappresentazione sulla Passione, Morte e Resurrezione di Cristo.Particolarit\u00e0 di questo spettacolo \u00e8 lo studio e la drammatizzazione degli aspetti pi\u00f9 umani di Ges\u00f9 e dei personaggi a lui vicini.\nA Sordevolo ogni cinque anni, da giugno a settembre, la popolazione del paese mette in scena La passione di Cristo in completa autonomia artistica ed organizzativa. Si tratta del pi\u00f9 grande spettacolo corale in Italia interpretato da attori dilettanti dai 5 agli 80 anni. Nell'anfiteatro da 2.400 posti del paese viene ricostruito un frammento della Gerusalemme dell'anno 33 d.C. e per un'intera estate oltre 400 attori si avvicendano nell'imponente scenografia per 40 repliche, che vedono arrivare a Sordevolo circa 40.000 spettatori.\nAl Sacro Monte di Varese La Passione Cristus Patiens di Gregorio di Nazianzio traduzione di Giorgio Jeran\u00f2, regia di Andrea Chiodi "}
{"id": "152601", "revid": "14894", "url": "https://it.wikipedia.org/wiki?curid=152601", "title": "Nero da Sansepolcro", "text": ""}
{"id": "152602", "revid": "1844579", "url": "https://it.wikipedia.org/wiki?curid=152602", "title": "Pro Wrestling Guerrilla", "text": "La Pro Wrestling Guerrilla \u00e8 una federazione statunitense di wrestling con sede a Los Angeles. \u00c8 stata creata da un gruppo di lottatori provenienti dalla zona meridionale della California: Disco Machine, Joey Ryan, Scott Lost, \"Top Gun\" Talwar, Super Dragon e Excalibur, e al giorno d'oggi condotta dagli ultimi due.\nStoria.\nLa PWG ha fatto il suo debutto il 26 luglio 2003 ed \u00e8 conosciuta per il suo unico mix di humour e pro wrestling, a cui contribuisce attivamente il duo di commentatori costituito da Excalibur e Disco Machine (in tempi pi\u00f9 recenti al posto di Disco Machine si sono alternati vari talenti non impegnati sul ring, fra cui Kevin Steen, Chuck Taylor e Chris Hero). \nDal 2005 si tiene un torneo annuale ad eliminazione diretta con formula simile al Ted Petty Invitational Tournament tenuto dalla IWA-MS, dal nome Battle of Los Angeles, che attira i pi\u00f9 importanti lottatori del panorama indipendente (soprattutto americano ma anche europeo, messicano e giapponese), vinto da talenti quali il wrestler californiano Chris Bosh, AJ Styles, Kenny Omega, El Generico, Adam Cole, Ricochet, Zack Sabre Jr. e Marty Scurll. La PWG \u00e8 diventata una sorta di fenomeno di culto nel mondo del wrestling tanto da attirare anche celebrit\u00e0 della vicina Hollywood: gli attori Clark Duke, Jon Cryer, James Franco, Joe Manganiello e lo sceneggiatore e scrittore Max Landis sono infatti spesso presenti a bordo ring.\nNel 2018 la PWG per la prima volta non si esibisce nella storica sede di Reseda in occasione dello show \"Time is a flat circle\" costringendo la compagnia a fare lo spettacolo a Broadway. Il mese seguente la sede di Reseda, pronta a essere abbattuta, viene definitivamente abbandonata. La nuova sede \u00e8 il Globe Theatre di Los Angeles.\nAtleti.\nI seguenti atleti hanno preso parte alla Battle of Los Angeles il 29 e 30 gennaio 2022.\nBattle of Los Angeles.\nIl torneo annuale Battle of Los Angeles (spesso abbreviato in BOLA) \u00e8 considerato il pi\u00f9 importante evento del wrestling indipendente. Si tratta di un torneo ad eliminazione diretta da 16 o 24 partecipanti con in palio un incontro valido per il PWG World Championship. L'ultimo vincitore \u00e8 stato Daniel Garcia che ha sconfitto in finale \"Speedball\" Mike Bailey. "}
{"id": "152603", "revid": "56620", "url": "https://it.wikipedia.org/wiki?curid=152603", "title": "Maestro di Magione", "text": ""}
{"id": "152606", "revid": "484362", "url": "https://it.wikipedia.org/wiki?curid=152606", "title": "Libro di Veles", "text": "Il Libro di Veles (\u0412\u0435\u043b\u0435\u0441\u043e\u0432\u0430 \u043a\u043d\u0438\u0433\u0430, \u0412\u043b\u0435\u0441 \u043a\u043d\u0438\u0433\u0430, \u0412\u043b\u0435\u0441\u043a\u043d\u0438\u0433\u0430, \u041a\u043d\u0438\u0433\u0430 \u0412\u0435\u043b\u0435\u0441\u0430, \u0414\u043e\u0449\u0435\u0447\u043a\u0438 \u0418\u0437\u0435\u043d\u0431\u0435\u043a\u0430, \u0414\u043e\u0449\u044c\u043a\u0438 \u0418\u0437\u0435\u043d\u0431\u0435\u043a\u0430, Ksi\u0119ga Welesa, Veles Book, Isenbeck's Planks) \u00e8 un testo che parla della storia e della religione degli antichi popoli slavi che la maggioranza degli studiosi, sia storici che linguisti, reputa che si tratti di un falso del XIX o del XX secolo che imita maldestramente l'antica lingua slava.\nVenne pubblicato per la prima volta da emigrati russi nel 1957-58 e da allora venne ristampato diverse volte. Contiene parabole, preghiere, leggende e racconti sull'antica storia slava che riguardano il periodo dal VII secolo a.C. al IX secolo d.C. circa. Sulla sua autenticit\u00e0 insistono soprattutto alcuni movimenti neopagani, che considerano questo testo come il loro scritto sacro. \nStoria del testo.\nTutte le notizie storiche sul testo fino alla sua pubblicazione provengono da Ju. P. Miroljubov, scrittore emigrato e autore di scritti sul folclore russo. Secondo il suo racconto, nel 1919, durante l'attacco di Denikin a una propriet\u00e0 vicino a Char'kov (oggi identificata con il paese di Velikij Burluk), il colonnello dell'Armata Bianca Ali Fjodor Arturovi\u010d Izenbek trov\u00f2 e confisc\u00f2 alcune antiche tavolette coperte da incomprensibili iscrizioni. Nel 1925 Izenbek si trasfer\u00ec a Bruxelles, dove parl\u00f2 del suo ritrovamento a Miroljubov, il quale si impegn\u00f2 a studiarlo. Izenbek era geloso delle tavolette e non permise a nessuno di prenderle in prestito, per questo rifiut\u00f2 ad esempio la proposta fattagli dal professor Eck dell'universit\u00e0 di Bruxelles.\nMiroljubov cerc\u00f2 di restaurare le tavolette, di trascriverle, decodificarle e fotografarle. Riusc\u00ec a trascriverne la maggior parte e a conservare un'immagine abbastanza leggibile di una delle tavolette nonch\u00e9 alcune meno leggibili. Nell'agosto del 1941, durante l'occupazione tedesca di Bruxelles, Izenbek mor\u00ec e le tavolette andarono perdute. Secondo alcune fonti, furono trasmesse all'archivio dell'Istituto per gli Studi della Storia Ariana (\"Ahnenerbe\"), ma nel 1945 furono portate in Inghilterra e fino a tempi recenti probabilmente si trovavano nascoste dalle parti di Aldershot e Crookham.\nAltre fonti riferiscono che le tavolette vennero ritrovate negli Stati Uniti e vendute da M. \u0160eftelj che le aveva rubate dall'appartamento di Izenbek a Bruxelles. Non esiste comunque alcuna documentazione comprovante che qualcuno abbia mai visto le \u201ctavolette di Izenbek\u201d tranne Miroljubov. Nel 1953 alcune voci sulle tavolette giunsero allo studioso di linguistica slava Kurenkov (Kur) di San Francisco dopo che Miroljubov aveva iniziato a mandare i testi per l'elaborazione e la pubblicazione nella rivista \"\u017dar Ptica\" (Uccello di fuoco), edita da Kurenkov.\nCos\u00ec dal marzo 1957 al maggio 1959 il giornale pubblic\u00f2 sistematicamente il testo delle tavolette. Un ruolo altrettanto importante per il destino di questo testo venne sostenuto da S. Paramonov (Ljesnoj), un biologo di Kiev che nel 1941 venne deportato in Germania e che dopo la guerra rimase all'Ovest; egli prepar\u00f2 alcune edizioni e traduzioni del \"Libro di Veles\", in particolare, pubblic\u00f2 una trascrizione a macchina dall'archivio di Miroljubov (con alcune divergenze dai testi pubblicati su \u017bar Ptica). In Unione Sovietica la prima pubblicazione del \"Libro di Veles\" risale gi\u00e0 al 1960, ma solo nel 1990 fu completamente stampato in Russia da O. V. Tvorogovij.\nCaratteristiche fisiche e linguistiche.\nSecondo il racconto di Miroljubov, tutte le tavolette erano di dimensioni simili (38x22 cm circa), dello spessore di mezzo centimetro, e avevano un foro per far passare una stringa di cuoio che probabilmente le teneva insieme. Il testo era inciso con un punteruolo (secondo un'altra versione di Miroljubov, impresso a fuoco), e poi ricoperto con vernice o olio. Il testo proseguiva in linea accostando le tavolette (come nella scrittura ind\u00f9 devanagari), tra le quali era cucito un \u201crinforzo\u201d del libro. Il \"Libro di Veles\" \u00e8 scritto in un alfabeto particolare, una variante del cirillico chiamata \"v(e)lesovica\". Si conosce la trascrizione di una sola tavoletta, quella che nel 1959 fu mandata dal Ljesnoj al Comitato Slavo.\nLa questione della veridicit\u00e0 del testo.\nAttualmente la maggioranza degli studiosi del \"Libro di Veles\" \u00e8 convinta che si tratti di un falso. Diverse pubblicazioni mettono in evidenza come questo testo ignori sia l'ancor viva tradizione popolare come pure le fonti attendibili sinora studiate sugli usi e i miti degli antichi slavi. L'argomento principale contro l'autenticit\u00e0 del \"Libro di Veles\" \u00e8 la sua lingua; essa si presenta come un miscuglio disordinato e incoerente di linee fonetiche e morfologiche di varie lingue slave, contenente varie forme probabilmente inventate che non possono essere ricondotte a nessuna lingua slava n\u00e9 antica n\u00e9 moderna (ad esempio \u00ab\u0449\u0430\u0441\u00bb invece di \u00ab\u0447\u0430\u0441\u00bb, \u00ab\u043f\u044c\u044f\u0449\u0435\u0445\u043e\u043c\u00bb invece di \u00ab\u043c\u044b \u043f\u0435\u043b\u0438\u00bb), come pure forme di chiara origine pi\u00f9 tarda (ad esempio \u00ab\u043f\u0448\u0435\u0431\u0435\u043d\u0434\u0435\u00bb per \u00ab\u043f\u0440\u0435\u0431\u0443\u0434\u0435\u0442\u00bb; la corrispondente forma polacca del prefisso \u043f\u0440\u0435- oggi in effetti si presenta come prze-, ma questo passaggio fonetico risale al XIV secolo).\nOltre a ci\u00f2, le diverse fonti del \"Libro di Veles\" (la pubblicazione in \u017dar Ptica e il manoscritto dall'archivio Miroljubov pubblicato da Ljesnoj) presentano grandi differenze che non possono venir addebitate alla poca leggibilit\u00e0 del testo (ad esempio, invece di \u201cpaese\u201d nel secondo scritto si legge \u201cstato\u201d); il che significa o che uno dei primi editori ha corretto arbitrariamente il testo, o che lo stava inventando per la pubblicazione. Secondo le fonti originali, il testo \u00e8 distribuito su tavolette e queste costituiscono delle righe; quasi sicuramente ci\u00f2 significa che tanto questo ordinamento quanto il resto sia un'invenzione.\nLa paternit\u00e0 delle tavolette (o del testo, se le tavolette non esistono) si attribuisce allo stesso Miroljubov (il pi\u00f9 delle volte) oppure ad Ali Izenbek, o al collezionista e falsario di antichit\u00e0 slave Sulakadzev vissuto agli inizi del secolo XIX. Altri studiosi fanno presente che il testo contiene notizie storiche non contrarie ai dati archeologici attualmente disponibili, acquisiti dopo la morte dei presunti falsificatori. Uno degli argomenti sulla veridicit\u00e0 del \"Libro di Veles\": \u00e8 la mancanza di un movente per una falsificazione cos\u00ec imponente. Ma dall'altra parte, un attivo ricercatore e divulgatore di linguistica slava quale era Miroljubov, questi moventi li aveva.\nVolendo ricostruire una storia linguistica, \u00e8 molto pi\u00f9 comodo fare riferimento ad un \u201cautorevole manoscritto antico\u201d che non ad antichi anonimi vegliardi che trasmisero tradizioni orali (che \u00e8 ci\u00f2 che fece Miroljubov dopo la \u201cscoperta\u201d del \"Libro di Veles\"). Un altro elemento a favore dell'autenticit\u00e0 del testo \u00e8 che n\u00e9 Izenbek n\u00e9 Miroljubov possedevano conoscenze linguistiche tali da poter creare un falso cos\u00ec complesso e ben congegnato. Sull'indiscutibile autenticit\u00e0 del \"Libro di Veles\" insistono soprattutto alcuni movimenti neopagani di impronta New Age, che considerano questo testo come il loro scritto sacro e ritengono che sia stato scritto da stregoni della Russia precristiana (che nel testo viene chiamata \"Ruskolan\") e precisamente nell'antica citt\u00e0 di Novgorod. \nIn ogni caso, se mai sono esistite, le tavolette su cui era inciso il \"Libro di Veles\" sono scomparse e non \u00e8 possibile attuare una datazione orientativa del legno per stabilire a quale periodo risalgano.\nIl \"Libro di Veles\" riporta accenni a soggetti avventurosi molto in voga nei secoli XVI-XVIII, come il \"Racconto di Slavjen e Ru\" e altri testi che riprendono i motivi del \"Canto della schiera di Igor\"'. Da un punto di vista storico il \"Libro di Veles\" (e i lavori di Miroljubov) \u00e8 collegabile alle concezioni di alcuni ricercatori del XIX secolo e alla teoria dell'eurasianismo. Uno dei punti forte di questa concezione era che il Semire\u010dje (il territorio tra i fiumi \u010cu e Talas che scorrono dalle pendici nord del Tian-\u0160an, oggi Kazakistan-Kirghizistan-Kitaj, citt\u00e0 maggiori Taraz, Bi\u0161kek, Almaty) nell'Asia centrale fosse il luogo di provenienza dei popoli slavi, supponendo la presenza di nomadi slavi nelle guerre in Asia, e la loro identificazione con gli antichi Roxolani."}
{"id": "152607", "revid": "1592097", "url": "https://it.wikipedia.org/wiki?curid=152607", "title": "Sofia Loren", "text": ""}
{"id": "152608", "revid": "1318658", "url": "https://it.wikipedia.org/wiki?curid=152608", "title": "Ariane 5", "text": "Ariane 5 \u00e8 un lanciatore sviluppato e costruito sotto autorizzazione dell'Agenzia Spaziale Europea (ESA) dalla EADS SPACE Transportation, il contrattista principale nonch\u00e9 capofila di molti sub appaltatori. Le operazioni di lancio e di marketing sono gestite dalla Arianespace, una sussidiaria dell'ESA che utilizza come base di lancio il centre spatial guyanais a Kourou nella Guyana francese.\nSuccede al razzo Ariane 4, sebbene non vi derivi direttamente. Lo sviluppo del lanciatore \u00e8 durato dieci anni ed \u00e8 costato 7 miliardi di euro. L'ESA inizialmente svilupp\u00f2 l'Ariane 5 come lanciatore per il mini shuttle europeo Hermes, ma quando il progetto dell'Hermes venne accantonato si decise di trasformare il lanciatore in un razzo prettamente commerciale.\nL'utilizzo primario del Ariane 5 \u00e8 il posizionamento in orbita geostazionaria dei satelliti. Due satelliti possono essere caricati utilizzando il caricatore Sylda. Si possono caricare anche tre satelliti, se di peso e dimensioni abbastanza ridotte. Fino a otto carichi secondari possono essere trasportati, principalmente piccoli carichi con esperimenti o microsatelliti che vengono caricati con il caricatore ASAP (Ariane Structure for Auxiliary Payloads).\nComponenti.\nLo stadio criogenico primario dell'Ariane \u00e8 l'H158 (H173 per Ariane 5 ECA) e viene chiamato EPC (\u00c9tage Principal Cryotechnique/Primo stadio criogenico). Consiste in un grande serbatoio contenente due compartimenti. Il primo \u00e8 riempito di ossigeno liquido e il secondo di idrogeno liquido. Questi propellenti vengono utilizzati dai motori Vulcain.\nAttaccati ai lati del serbatoio si trovano i due razzi a propellente solido P238 (P241 per Ariane 5 ECA). Questi razzi vengono sganciati durante il volo e ritornano a terra grazie a dei paracadute, similmente ai booster a propellente solido (SRB, solid rocket boosters) del primo stadio dello Space Shuttle. Possono essere recuperati per essere esaminati ma non sono riutilizzabili.\nIl secondo stadio \u00e8 montato in testa al serbatoio e prima del carico utile. L'Ariane 5G utilizza il EPS (\u00c9tage \u00e0 Propergols Stockables/Stadio a propellente immagazzinabile), che \u00e8 alimentato a MMH e tetrossido di diazoto, mentre l'Ariane 5 ECA utilizza l'ESC (\u00c9tage Sup\u00e9rieur Cryotechnique/Stadio superiore criogenico), che \u00e8 alimentato a idrogeno e ossigeno liquido. Il carico utile e le apparecchiature superiori sono protette da un guscio che si divide una volta che si \u00e8 raggiunta una sufficiente altitudine.\nVarianti.\nLa versione originale del razzo si chiamava Ariane 5G. Era in grado di trasportare in orbita di trasferimento geostazionaria (GTO) inizialmente ma in seguito venne incrementato il carico utile ammesso fino a 6\u00a0200\u00a0kg.\nAriane 5G+ ha un secondo stadio migliorato, \u00e8 in grado di trasportare 6\u00a0950\u00a0kg di carico utile in GTO. Nell'anno 2004 \u00e8 stato utilizzato tre volte e sar\u00e0 sostituito dall'Ariane 5 GS che utilizzer\u00e0 5 razzi a propellente solido del modello ECA.\nAriane 5 ECA \u00e8 la variante con il massimo carico utile. \u00c8 in grado di lanciare 10\u00a0000\u00a0kg in GTO con due satelliti o 10\u00a0500\u00a0kg con un singolo satellite. Questa variante utilizza il nuovo motore per il primo stadio Vulcain 2 e l'ESC-A come secondo stadio, alimentato da un motore HM-7B pesante 6\u00a0500\u00a0kg e trasportante 14\u00a0000\u00a0kg di propellente criogenico per il motore. Il secondo stadio veniva usato precedentemente come terzo stadio del razzo Ariane 4. Nella variante ECA utilizza dei serbatoi modificati e accorciati per farli rientrare nello stadio. La nuova versione del Vulcain utilizza ugelli pi\u00f9 lunghi e fornisce un ciclo molto pi\u00f9 efficiente con il denso propellente utilizzato. Il nuovo motore ha richiesto delle modifiche al serbatoio del primo stadio. I razzi a propellente solido utilizzano un nuovo tipo di collegamento che permette di racchiudere pi\u00f9 propellente.\nAriane 5 ES ATV \u00e8 la versione progettata per il lancio dell'Automated Transfer Vehicle (ATV). Consiste nel miglioramento del motore Vulcain 2 per il primo stadio e del secondo stadio proveniente dall'Ariane 5 G e dovrebbe essere in grado di trasportare 21\u00a0000\u00a0kg di carico utile in orbita LEO. Il secondo stadio ESC-A non fornisce miglioramenti nel volo LEO rispetto all'Ariane 5 G e quindi non \u00e8 utilizzato per il lancio dell'ATV. Questa versione \u00e8 stata impiegata per il lancio dei primi due ATV, pesanti circa 20 tonnellate: il lancio dell'ATV-001 Jules Verne \u00e8 avvenuto il 9 marzo 2008 mentre il ATV-002 Johannes Kepler \u00e8 stato lanciato il 16 febbraio 2011.\nSviluppi futuri.\nAriane 5 ECB venne previsto per essere dotato di uno stadio superiore dotato del nuovo motore Vinci, un motore a ciclo espanso. La capacit\u00e0 di trasferimento in orbita geostazionaria si sarebbe innalzata fino a 12\u00a0000\u00a0kg ma il progetto venne bloccato per dei tagli al budget. Il progetto venne definitivamente cancellato nel maggio del 2005 per una mancanza di mercato per lanciatori di questo tipo. Il motore Vinci che doveva alimentare lo stadio superiore \u00e8 tuttora in sviluppo sebbene molto lentamente. Considerando che l'unica significativa differenza tra il modello ECA ed il modello ECB \u00e8 il motore dello stadio superiore si pu\u00f2 presumere che in futuro un nuovo modello dotato di maggior capacit\u00e0 di carico sar\u00e0 disponibile. Nel 2012 il progetto ECB venne ripreso con il nome di Ariane 5 ME (Mid-life Evolution), fortemente sostenuto dalla Germania. La CNES invece insisteva nel progettare un lanciatore tutto nuovo, l'Ariane 6. L'ESA ha cominciato quindi degli studi per scegliere il vettore da sviluppare, e alla fine, nel novembre 2014, ha vinto la CNES. Quindi non sono previste nuove versioni dell'Ariane 5 fino all'entrata in servizio dell'Ariane 6, nel 2022.\nStoria dei lanci.\nIl primo volo dell'Ariane 5 (Ariane 5 volo 501) svoltosi il 4 giugno 1996 fall\u00ec e il razzo si autodistrusse dopo 40 secondi dal lancio per via di un malfunzionamento del software di controllo, generato da uno dei pi\u00f9 famosi bug della storia. Un dato a 64 bit in virgola mobile, che rappresentava la velocit\u00e0 orizzontale rispetto alla piattaforma di lancio, venne convertito in un intero a 16 bit con segno, questa operazione caus\u00f2 una trap del processore (operazione errata): il numero in virgola mobile era troppo grande per poter essere rappresentato con un intero a 16 bit. Motivi di efficienza avevano spinto i progettisti a disabilitare il controllo software (scritto in Ada) sulle trap, anche se altre conversioni simili nel codice erano corrette. Questo errore scaten\u00f2 una reazione a catena che caus\u00f2 poi la deviazione distruttiva del razzo a causa delle enormi forze aerodinamiche. Fu necessario quasi un anno e mezzo per capire quale fosse stato il malfunzionamento che aveva portato alla distruzione del razzo.\nIl secondo volo di test L502 si svolse il 30 ottobre 1997 e fu un parziale fallimento: l'ugello del Vulcain produsse una vibrazione pericolosa che caus\u00f2 lo spegnimento del motore; gli stadi successivi lavorarono correttamente portando in orbita il carico ma non raggiungendo l'altezza prevista.\nIl lancio seguente avvenuto il 21 ottobre 1998 fu un successo e il primo lancio commerciale avvenne il 10 dicembre 1999 con il lancio dell'osservatorio a raggi X XMM-Newton.\nUn altro fallimento parziale si \u00e8 avuto il 12 luglio 2001 quando il razzo pose in un'orbita errata due satelliti; i satelliti si trovavano a met\u00e0 dell'altezza prevista per l'orbita geostazionaria. Il satellite di telecomunicazioni Artemis dell'ESA, utilizzando il suo motore sperimentale a ioni, raggiunse l'orbita corretta il 31 gennaio 2003.\nIl lancio successivo si svolse il 1\u00ba marzo 2002 quando il satellite Envisat venne lanciato correttamente in un'orbita di 800\u00a0km. Era l'undicesimo lancio dell'Ariane 5 e rappresentava il massimo carico mai trasportato dal progetto, 8500\u00a0kg.\nIl primo lancio della variante ECA avvenne l'11 dicembre 2002 e fu un fallimento per via di un problema al gruppo di motori principali che mand\u00f2 il razzo fuori strada, forzando il sistema all'autodistruzione tre minuti dopo il lancio. I due satelliti per telecomunicazioni (Stentor e Hot Bird 7), del valore di circa 630 milioni di euro, andarono distrutti. Il guasto venne prodotto dalla rottura di un tubo contenente refrigerante, cosa che caus\u00f2 il surriscaldamento degli ugelli. Dopo questo incidente Arianespace ritard\u00f2 la prevista missione Rosetta che doveva partire nel gennaio del 2003. La missione venne spostata al 26 febbraio 2003 ma in seguito venne spostata al marzo 2004 per via di alcuni difetti minori riscontrati nella gommapiuma che protegge i serbatoi criogenici dell'Ariane 5.\nIl 27 settembre 2003 l'ultimo Ariane 5 G lanci\u00f2 tre satelliti (Inclusa SMART-1, la prima sonda lunare di costruzione europea) nel volo 162. Il 18 luglio 2004 Ariane 5 G+ ha trasportato il pesante satellite di telecomunicazioni Anik F2 dal peso di 6\u00a0000\u00a0kg.\nIl primo lancio corretto dell'Ariane 5 ECA \u00e8 avvenuto il 12 febbraio 2005. Il carico consisteva nel satellite militare per telecomunicazioni XTAR-EUR, nel piccolo satellite SLOSHSAT per uso scientifico e nel MaqSat B2 un simulatore di carico. Il lancio era inizialmente previsto per l'ottobre 2004 ma delle verifiche addizionali e un lancio richiesto dai militari (il satellite Helios 2A) hanno costretto a posticipare il lancio.\nL'ultimo lancio della versione 5ES \u00e8 avvenuto il 25 luglio 2018 con la messa in orbita di quattro satelliti del sistema di posizionamento Galileo."}
{"id": "152609", "revid": "183483", "url": "https://it.wikipedia.org/wiki?curid=152609", "title": "Nebulosa Rosetta", "text": "La Nebulosa Rosetta (nota anche con le sigle di catalogo NGC 2237 e C 49) \u00e8 un'ampia regione H II di forma rozzamente circolare situata ai confini di una nebulosa molecolare gigante, nella costellazione dell'Unicorno.\nLa nebulosa ha un diametro angolare di 1,3\u00b0 e si trova a una distanza di 1600 parsec (circa 5200 anni luce) dal sistema solare; ha una dimensione approssimativa di 100 anni luce.\nAl centro della Nebulosa Rosetta si trova un brillante ammasso aperto, noto come NGC 2244; le stelle blu dell'ammasso, facenti parte dell'associazione OB nota come Monoceros\u00a0OB2, emettono radiazione ultravioletta, che eccita il gas della nebulosa portandolo ad emettere luce rossa. Si pensa che il vento stellare del gruppo di stelle O e B eserciti pressione sulla nube interstellare causando una compressione, seguita dalla formazione di stelle; nella regione infatti sono stati osservati molti globuli di Bok, ritenuti sede di formazione stellare.\nOsservazione amatoriale.\nLa Nebulosa Rosetta \u00e8 una delle nebulose pi\u00f9 brillanti del cielo notturno; la sua posizione, ad appena 5\u00b0 dall'equatore celeste, fa s\u00ec che possa essere osservata da tutte le aree abitate della Terra, dalla punta settentrionale della Penisola scandinava fino alla Terra del Fuoco, in Sudamerica.\nLa posizione della nebulosa si individua con facilit\u00e0, grazie alla presenza di alcune fra le stelle pi\u00f9 brillanti del cielo: Betelgeuse e Procione; congiungendo la prima alla seconda con una linea immaginaria, la Nebulosa Rosetta si trova fermandosi a circa un terzo della distanza e muovendosi circa un grado e mezzo in direzione sud.\nL'osservazione della nebulosa in s\u00e9 pu\u00f2 presentare alcune difficolt\u00e0 se si dispone di un classico binocolo 10x50: sebbene l'ammasso aperto associato si possa distinguere con facilit\u00e0, nei campi stellari di questo tratto di Via Lattea, la nebulosit\u00e0 \u00e8 visibile solo con determinate condizioni atmosferiche; in ogni caso, un cielo buio e nitido \u00e8 fondamentale, anche se si dispone di strumenti pi\u00f9 potenti. Un piccolo telescopio amatoriale \u00e8 sufficiente per rivelarne la struttura, compresa la minore densit\u00e0 centrale attorno all'ammasso; strumenti potenti consentono di scorgere diverse venature scure, specie nel lato occidentale della nube. L'astrofotografia fornisce indubbiamente la maggior soddisfazione, dato che in foto si rivela perfettamente sia la nebulosa, che la gran parte delle strutture; non a caso si tratta di uno degli oggetti pi\u00f9 fotografati del cielo.\nStoria delle osservazioni.\nJohn Flamsteed \u00e8 stato a lungo indicato come lo scopritore dell'ammasso compreso nella nebulosa; in realt\u00e0, osservando la sua opera sul cielo, \"Atlas Coelestis\", si nota che in realt\u00e0 egli annot\u00f2 la stella 12 Monocerotis, che sebbene si trovi a brevissima distanza angolare dall'ammasso, non vi appartiene. Fu invece William Herschel, nel 1784, ad identificare con estrema chiarezza l'ammasso associato alla nebulosa, sebbene n\u00e9 lui, n\u00e9 John Herschel, stranamente, fecero menzione della vasta nebulosa associata.\nNonostante vi siano dei forti indizi che Charles Messier osserv\u00f2 questa parte di cielo in dettaglio alla ricerca di comete, non fece alcuna menzione n\u00e9 dell'ammasso n\u00e9 della nebulosa; si pensa che ci\u00f2 sia dovuto al fatto che le reali intenzioni del Messier nel compilare il suo catalogo fossero quelle di riportare gli oggetti facilmente scambiabili per comete, non un reale tabulario di oggetti. M50, debole e concentrato, poteva essere scambiato per una cometa pi\u00f9 facilmente di un oggetto esteso e brillante come NGC 2244.\nLa prima persona che identific\u00f2 un alone di nebulosit\u00e0 fu Albert Marth, che riport\u00f2 nel 1864 la scoperta di una debole stella circondata da una nebulosit\u00e0, nel quadrante nordoccidentale di quella che ora \u00e8 nota come Nebulosa Rosetta (oggi noto come NGC 2238); l'astronomo americano Edward Emerson Barnard, diciannove anni dopo, individu\u00f2 tutto il settore occidentale della nebulosa (NGC 2237). Nonostante ci\u00f2, all'insaputa di quest'ultimo, Lewis Swift aveva osservato, pochi anni prima, la gran parte della nebulosa; in seguito egli condusse uno studio dettagliato di quest'area di cielo, trovando vari settori nebulosi anche nel quadrante orientale (NGC 2246). Negli anni novanta dell'Ottocento Barnard osserv\u00f2 infine l'area di cielo con un telescopio da 30\u00a0cm, scoprendo che tutte queste nebulose formavano una complessa struttura ad anello attorno all'ammasso NGC 2244, formazione che assunse cos\u00ec il nome di Nebulosa Rosetta.\nCaratteristiche.\nDenominazione.\nIl New General Catalogue considera questa nebulosa come un insieme di gruppi indipendenti, spesso confusi: la sigla NGC 2237, spesso utilizzata per identificare l'intera nebulosa, indicherebbe in realt\u00e0 soltanto il settore a nordovest dell'ammasso centrale; NGC 2238 sarebbe invece un piccolo addensamento appena pi\u00f9 a sud del precedente. NGC 2239 sarebbe di fatto l'ammasso NGC 2244, indicato due volte con nomi diversi a causa di un errore di posizione fatto da John Herschel; ci\u00f2 contribuisce a causare confusione, dato che alcune mappe e atlanti celesti assegnano questa sigla all'intera nebulosa. La sigla NGC 2246 si riferisce invece al settore nordorientale della nebulosa.&lt;ref name=\"NGC/IC\"&gt;&lt;/ref&gt; Una denominazione che comprenda l'intera nebulosa la si pu\u00f2 ricercare in altre catalogazioni: il Catalogo Sharpless ad esempio indica tutta la nebulosa con la sigla Sh2-275.\nStruttura.\nLe dimensioni apparenti della nebulosa sono paragonabili con quelle della ben nota Nebulosa di Orione; tuttavia, trovandosi ad una distanza oltre tre volte superiore, le sue dimensioni reali superano di gran lunga quelle di M42. La nebulosa circonda un ammasso aperto di forma rozzamente rettangolare, noto come NGC 2244, i cui oltre cento membri occupano la cavit\u00e0 osservabile nella regione centrale della nube.\nNella zona nordoccidentale della nebulosa si osservano delle sottili venature scure, ben evidenti nelle foto, assieme a dei piccoli bozzoli: si tratta di globuli di Bok, ossia regioni pi\u00f9 dense al cui interno si formano le nuove stelle.\nLe regioni pi\u00f9 esterne della nebulosa sono costituite principalmente da gas non illuminato: questo \u00e8 dovuto alla lontananza delle stelle luminose, responsabili della ionizzazione e della luminosit\u00e0 delle aree centrali della regione H II, che corrispondono alla nebulosa osservabile. Questo volume di massa scura ha un raggio di circa 2\u00b0 e si pu\u00f2 assumere che la sua densit\u00e0 sia paragonabile a quella della parte ionizzata (e brillante) pi\u00f9 esterna, laddove sfuma appunto nella zona oscura, il che avviene a 24' dal centro geometrico della nebulosa; questa densit\u00e0 \u00e8 di circa 13 atomi per centimetro cubo, arrivando cos\u00ec ad ottenere una massa di circa 140.000 masse solari. Se si assume che la massa totale delle stelle dell'ammasso aperto \u00e8 pari a circa 104, si pu\u00f2 desumere la massa originaria della nube da cui l'ammasso stellare si \u00e8 formato, ossia 1,5x105 masse solari.\nOggetti interni alla nebulosa.\nL'ammasso associato.\nIl centro della nebulosa \u00e8 dominato da un brillante ammasso aperto, NGC 2244; quest'ammasso, formatosi nella regione centrale della nube, ha successivamente spazzato via i gas circostanti tramite l'azione del vento stellare delle sue componenti, divenendo cos\u00ec ben visibile. L'esito di questo spostamento di gas \u00e8 ben evidente, e si tratta della grande \"bolla\" vuota che circonda l'ammasso, struttura che ha fatto guadagnare alla nebulosa il nome stesso di \"Rosetta\". Questa bolla continuer\u00e0 ad espandersi finch\u00e9 le stelle dell'ammasso non saranno completamente libere da ogni residuo. NGC 2244 \u00e8 un ammasso estremamente giovane, la cui et\u00e0 non supera il milione di anni. Le due stelle pi\u00f9 calde dell'ammasso, le giganti blu HD 46223 e HD 46150, sono anche le due stelle responsabili della quasi totalit\u00e0 delle emissioni ultraviolette provenienti dalla Nebulosa Rosetta.\nOggetti HH.\nAlcuni oggetti di Herbig-Haro sono stati identificati all'interno della Nebulosa Rosetta nel corso degli anni duemila: si tratta di \"Rosette HH 1\" e \"Rosette HH 2\", due getti di materia originati da stelle nelle fasi iniziali della loro vita. Questi due getti appaiono immersi in un forte campo di radiazione ultravioletta prodotto da stelle calde e blu di classe spettrale O4 e O5, campo che eccita notevolmente i due getti; anche il forte vento stellare contribuisce all'eccitazione. La morfologia dei getti mostrerebbe che le emissioni di massa dalla stella nascente sono di natura incostante o episodica; nel caso di Rosette HH 1, il getto sembra essere disturbato dall'interazione col vento stellare di una vicina stella blu, HD 46223.\nRosette HH 2 presenta invece alcune caratteristiche insolite, come le differenti componenti di velocit\u00e0 di alcune parti del getto sia fra di loro che rispetto alla nebulosa ospitante; il getto \u00e8 composto da un centro neutro, che si espande alla velocit\u00e0 originaria nel mezzo fotoionizzato, e da un involucro in via di dissoluzione, che si espande ad una velocit\u00e0 simile a quella del suono. Si crede che entrambi i getti siano in via di rapida dissoluzione a causa del forte campo di radiazione ultravioletta in cui si trovano."}
{"id": "152611", "revid": "212348", "url": "https://it.wikipedia.org/wiki?curid=152611", "title": "Atv", "text": ""}
{"id": "152613", "revid": "3808", "url": "https://it.wikipedia.org/wiki?curid=152613", "title": "Columbus Orbital Facility", "text": ""}
{"id": "152615", "revid": "2142040", "url": "https://it.wikipedia.org/wiki?curid=152615", "title": "Ambientalismo", "text": "Per ambientalismo (o ecologismo) si intende l'ideologia e l'insieme delle iniziative politiche, sociali, e pratiche finalizzate alla tutela e al miglioramento dell'ambiente. L'ambientalismo racchiude un ampio ventaglio di idee e modi di agire, che ispirano un insieme variegato di movimenti sociali che si definiscono ambientalisti.\nL' ambientalismo ha origini sociali e filosofiche antiche. Idee ed organizzazioni ambientaliste hanno cominciato ad avere un ruolo di mobilizzazione di massa a partire dagli anni 1960, diversificandosi e assumendo talora connotazioni diverse a seconda dei contesti e periodi. Nelle decadi recenti, i movimenti ambientalisti si sono diffusi globalmente e col tempo hanno accresciuto la loro capacit\u00e0 di influenzare le scelte politiche ed economiche locali, nazionali e globali.\nI movimenti ambientalisti sono rappresentati da organizzazioni formalmente constitute (partiti politici e organizzazioni della societ\u00e0 civile) e anche da forme organizzative non altrettanto strutturate, come campagne e reti, permanenti o temporanee. I movimenti ambientalisti sono spesso coinvolti anche su altre tematiche sociali e politiche, oltre quella ambientale.\nLe idee ambientaliste contemporanee riflettono due concezioni di base della relazione tra uomo e ambiente. Da un lato c\u2019\u00e8 una valutazione pragmatica o utilitaristica dell\u2019ambiente, che lo considera come sistema di sostegno alla vita e alla societ\u00e0 umana. Dall'altro c\u2019\u00e8 la visione dell\u2019ecologia profonda, secondo la quale l\u2019ambiente ha un valore connaturato ed indipendente dalle sue utilit\u00e0 all'umanit\u00e0. Queste due concezioni di fondo alimentano una grande diversit\u00e0 di idee, valori e modi di agire che si riconoscono nell'ambientalismo.\nStoria.\nA partire dalle pi\u00f9 antiche civilizzazioni, le societ\u00e0 umane hanno sviluppato istituzioni (cio\u00e8 idee, norme, e organizzazioni) per gestire la propria relazione con l'ambiente, l'uso delle risorse e i conflitti che ne discendono. L'ambientalismo, inteso come fenomeno politico e sociale contemporaneo, \u00e8 sorto quando preoccupazioni ambientali hanno cominciato a generare domande politiche. Nel mondo occidentale, questo \u00e8 comunemente attribuito all'avvento dell'industrializzazione durante il XIX secolo, e alla nascita delle prime associazioni, gruppi e reti dedicate a questioni ambientali, i cui membri si identificano come ambientalisti. \nDa allora, l'ambientalismo si \u00e8 sviluppato non solo per effetto dello sviluppo e della diffusione di idee ed organizzazioni ambientaliste, ma anche per gli effetti di grandi eventi globali, dello sviluppo economico e delle tecnologie, di cambiamenti di attitudini culturali e di conoscenze scientifiche, delle vicende politiche e dello stimolo alla sensibilit\u00e0 ambientale dato da catastrofi naturali e industriali. La storia dell\u2019ambientalismo si \u00e8 intrecciata con la nascita e la vita di specifiche associazioni e con l\u2019evoluzione di norme e istituzioni locali, nazionali e internazionali. \nNon esiste una periodizzazioni in fasi storiche dell'ambientalismo che sia universalmente accettata. L'insieme di idee, movimenti ed azioni comunemente chiamati ambientalismo si \u00e8 enormemente diversificato e sviluppato in direzioni e velocit\u00e0 diverse da paese a paese.Alcuni studiosi ritengono che in realt\u00e0 i movimenti contemporanei abbiano radici in processi sociali molti antichi. E' comunque generalmente accettato che idee ed organizzazioni ambientaliste della societ\u00e0 civile abbiano cominciato ad avere un ruolo di mobilizzazione di massa a partire dagli anni 1960; e che negli anni 1970 ci sia stata una crescita esponenziale di idee, valori e progetti legati all'ambiente. L'ambientalismo \u00e8 poi cresciuto diversificandosi in moltissime variet\u00e0, si \u00e8 diffuso anche nei paesi in via di sviluppo e ha acquisito crescente capacit\u00e0 di influenzare le scelte politiche ed economiche. A partire dagli anni 1970-1980, in molti paesi, gli ambientalisti si sono impegnati direttamente in politica, tramite nuove formazioni o partiti preesistenti. Assieme alla crescente consapevolezza dei problemi ambientali, si sono moltiplicate e rafforzate le istituzioni nazionali e internazionali per la gestione dell'ambiente: le politiche ambientali sono diventate gradualmente pi\u00f9 diffuse e centrali all'operato dello stato. Dagli anni 1990 sono emersi movimenti ambientalisti transnazionali. \nAnni 1800-1940: origini.\nNel mondo occidentale, la sensibilit\u00e0 ambientale moderna nacque nel corso del XIX secolo, facendosi strada gradualmente in una cultura fortemente orientata alla crescita del benessere materiale. La rapida industrializzazione provoc\u00f2 i primi effetti vistosi dell\u2019inquinamento. Gi\u00e0 alla fine del XVIII secolo, il lavoro di Thomas Malthus aveva introdotto la percezione della scarsit\u00e0 delle risorse come limite allo sviluppo economico. Nel corso del XIX secolo ci fu una grande espansione delle conoscenze scientifiche: tra di esse, il lavoro di Charles Darwin; la nascita dell\u2019ecologia; e le prime teorie sul legame tra lo sviluppo umano e l'energia, con i lavori di Wilhelm Ostwald e Frederick Soddy. Le nuove idee riconfigurarono radicalmente la concezione di umanit\u00e0 e natura. Questa fu anche una fase storica in cui si avviarono in molti paesi importanti riforme sociali e politiche, volte ad allargare la partecipazione sociale e alla costituzione delle prime forme di protezione sociale.\nA cavallo tra il XIX e XX secolo, negli Stati Uniti il tumultuoso sviluppo economico e delle infrastrutture cominci\u00f2 ad erodere i grandi spazi naturali a cui era culturalmente attaccata parte della popolazione. Una ricca produzione letteraria tra il 1850 e 1880 esalt\u00f2 i valori spirituali ed etici della natura selvaggia: tra gli autori pi\u00f9 influenti, sono Henry David Thoreau, Ralph Waldo Emerson, George Perkins Marsh, e John Muir. Dietro questa spinta culturale, sorsero i primi interventi statali per proteggere aree designate: nacque il modello di conservazione basato su parchi nazionali, che da l\u00ec si diffuse in tutto il pianeta. Vennero fondate alcune organizzazioni ambientaliste destinate ad una influenza globale: Sierra Club (1892) e Wildlife Conservation Society (1897).Dalla met\u00e0 del 1800, anche in Europa nacquero le prime associazioni ambientaliste, spesso limitate alle elite economiche e culturali; dai primi del 1900, alcune di esse cominciarono ad acquisire dimensioni di massa. I valori che le ispiravano erano diversi dall'amore per la natura selvaggia tipico del nord-America: il paesaggio di molti paesi europei \u00e8 stato modificato dall'uomo per millenni. La conservazione era spinta piuttosto dal desiderio di proteggere beni naturali a cui si associava al senso di identit\u00e0 nazionale, alimentato dalla cultura letteraria ed estetica dell'epoca. Il romanticismo che soggiaceva a parte della cultura dell'epoca, si contrapponeva al positivismo e allo scientismo nati dall'illuminismo: promuoveva piuttosto un ritorno alla natura, di cui si idealizzavano le condizioni passate, per superare la separazione tra essa e l'uomo che era stata introdotta dalle correnti razionaliste e dalla rivoluzione industriale. Tra i sostenitori della conservazione, c'era anche chi voleva promuovere l'inizio del turismo, sulla spinta della motorizzazione, dello sviluppo delle infrastrutture e di un primo allargamento del benessere oltre le elite.\nTra le organizzazioni ambientaliste europee che raggiunsero presto dimensioni di massa, furono fondate in Gran Bretagna la Commons Preservation Society (1865), la Reale societ\u00e0 per la protezione degli uccelli (1889), il National Trust (1895); in Germania fu fondata la Naturschutzbund Deutschland (1899). Erano associazioni culturali, non politiche, anche se spesso operavano per influenzare decisioni politiche, come gruppi di interesse. Agli inizi del XX secolo, vennero costituiti i primi parchi nazionali europei: in Svezia (1909), Russia (1912), Svizzera (1914), Spagna (1918), Germania (1921), Italia (1923). Nei paesi dove le idee ed iniziative di conservazione erano pi\u00f9 diffuse, cominciarono ad emergere le prime tensioni tra chi voleva conservare e chi voleva sostenere il pubblico accesso delle attrattive ambientali per il benessere fisico e spirituale della popolazione. \nDurante gli anni 1920 nacque l'ecologia sociale urbana, ad opera della cosiddetta scuola di Chicago: la ricerca ecologica e quella sociologica confluirono nell'analizzare l'interazione tra mondo naturale e societ\u00e0 umane. Da l\u00ec si irradi\u00f2 il vasto campo di indagine e di pensiero dell'ecologia umana.\nAnni 1950-1960: nascita dell'ambientalismo di massa.\nNel secondo dopoguerra si instaur\u00f2 un nuovo ordine mondiale. Nel fiorire della cooperazione internazionale, a partire dalle Nazioni Unite, cominci\u00f2 a farsi strada gradualmente anche la questione ambientale. Nel 1945 l\u2019UNESCO promosse la costituzione dell\u2019Unione internazionale per la protezione della natura. L\u2019ecologia si afferm\u00f2 nell'insegnamento accademico e nella ricerca, e apr\u00ec prospettive nuove alla comprensione del rapporto tra uomo e natura. Dalle radici del protezionismo, fior\u00ec una sensibilit\u00e0 pi\u00f9 ampia per le complesse interazioni tra societ\u00e0 e ambiente. \u00a0Nel 1968, un'importante conferenza dell'UNESCO sulla\u00a0biosfera lanci\u00f2 l\u2019idea della prima conferenza generale dell\u2019ONU sull'ambiente e il\u00a0 programma Man and the Biosphere, che diffuse modelli di conservazione della natura che accettano maggiormente le attivit\u00e0 umane, rispetto ai modelli precedenti delle aree protette.\nSi avviarono radicali trasformazioni economiche che ebbero profondi impatti ambientali: l\u2019intensificazione della produzione agricola, sostenuta da un ruolo crescente dell\u2019industria chimica; lo sviluppo di grandi aree urbane coi loro problemi di smog; l\u2019introduzione di nuovi materiali sintetici nelle produzioni industriali di massa; lo sviluppo dell\u2019energia atomica a scopi civili, assieme alle tensioni della guerra fredda, agli esperimenti nucleari militari in atmosfera e i primi incidenti in impianti nucleari e alle loro ricadute di radiazioni; l\u2019esplorazione spaziale, che stimol\u00f2 anche una nuova sensibilit\u00e0 sul pianeta osservato dallo spazio.\nLa crescita della societ\u00e0 di massa aliment\u00f2 nuove opportunit\u00e0 di consapevolezza e partecipazione, specie per le classi medie nei paesi occidentali, dove letteratura, musica e arte misero sempre pi\u00f9 in discussione lo status-quo.\u00a0 Negli Stati Uniti fiorirono le battaglie per i diritti civili e contro la guerra del Vietnam, la cultura pacifista e il movimento hippy. La controcultura degli anni 1960, che si diffuse anche in Europa, piant\u00f2 i semi di nuove sensibilit\u00e0, spesso anti-materialistiche, anti-industriali e contrarie al sistema economico prevalente. \nAlcune opere pubblicate in questo periodo contribuirono a creare la sensibilit\u00e0 ambientale moderna: tra di essi, i libri di Rachel Carson sui rischi associati all'industria chimica (il libro, che criticava l'uso indiscriminato che si faceva allora dei pesticidi dest\u00f2 notevoli polemiche e interesse fra la gente comune, e stimol\u00f2 lo sviluppo della legislazione ambientale); il libro di Paul Ehrlich sull'esplosione demografica; e il manuale di ecologia dei fratelli Odum, che contribu\u00ec a consolidarne l\u2019insegnamento. \nDagli anni 1960, con la crescita della conoscenza ecologica e l'osservazione dei cambiamenti ambientali, cominci\u00f2 a farsi strada una sempre maggiore consapevolezza della scala globale e dell'interdipendenza delle questioni ambientali. Le organizzazioni ambientaliste nei vari paesi cominciarono ad organizzarsi come gruppi di pressione. I temi fondamentali erano la conservazione della natura e del paesaggio, la lotta contro l'inquinamento e contro lo sviluppo incontrollato delle citt\u00e0. Soprattutto, si diffuse il senso della fragilit\u00e0 dell'ambiente, le cui funzioni ed equilibri naturali erano percepiti come messi in pericolo dalle azioni umane.\nNacquero organizzazioni ambientaliste destinate ad una influenza globale, come The Nature Conservancy (1951), il WWF (1961), Friends of the Earth (1969).\nDagli anni 1960 il governo americano introdusse importanti norme ambientali che saranno prese a modello in molti altri paesi. Nel 1969 entr\u00f2 in vigore il National Environmental Policy Act (NEPA): esso forn\u00ec un quadro normativo generale per la protezione dell'ambiente in maniera coordinata tra le differente branche dell'amministrazione pubblica. \nAnni 1970-1980: dai limiti allo sviluppo all'ambientalismo politico.\nCrescita della sensibilit\u00e0 di massa e delle idee ambientaliste.\nLe questioni ambientali ricevettero una crescente attenzione dai media. Il 23 Aprile 1970 fu dichiarato il primo Giorno per la Terra e il 1970 fu dichiarato anno europeo per la conservazione della natura. Alcuni gravi disastri ambientali catalizzarono l'attenzione pubblica internazionale: l'uso dell\u2019Agente Arancio durante la guerra del Vietnam, il primo conflitto del quale si denunciarono le conseguenze ambientali; gli inquinamenti marini causati dall'affondamento della superpetroliera Amoco Cadiz (1978), dalla piattaforma petrolifera iraniana di Nowruz (1983) danneggiata durante il conflitto Iran\u2010Iraq, e dalla petroliera Exxon Valdez (1988); gli incidenti alle centrali nucleari di Three Mile Island (1979) e Cernobyl (1986); l'esplosione di uno stabilimento dell\u2019impresa chimica statunitense Unione Carbide a Bophal (1984); i primi allarmi scientifici sui danni alla fascia dell'ozono causati da inquinanti atmosferici (1976); la diffusione in Gran Bretagna dell'encefalopatia spongiforme bovina (1986-1992), il cosiddetto \u201cmorbo della mucca pazza\u201d, che contribu\u00ec a mettere in discussione le modalit\u00e0 di allevamento industriale.\nI disastri ambientali, la crescita delle conoscenze ecologiche e l'allargamento delle riflessioni politiche e sociali alimentarono una sempre maggiore consapevolezza dei problemi ambientali, e delle loro ramificazioni globali. La costituzione del Club di Roma nel 1968 diede impulso ad un approccio sistemico alle questioni ambientali che ebbe grande influenza internazionale. Nei discorsi ambientali, il senso del limite allo sviluppo economico divenne prevalente rispetto ai valori di conservazione di beni naturalistici e del paesaggio, che avevano ispirato l'ambientalismo delle epoche precedenti.\nDurante queste due decadi, le prospettive ambientaliste si diffusero e diversificarono enormemente grazie a numerose riflessioni e studi che divennero molto influenti a livello globale, tra cui:\nSviluppo dei movimenti ambientalisti e delle istituzioni ambientali.\nDa questo fermento di idee e conoscenze, alimentato dall'apertura promossa dalla contro-cultura degli anni 1960, le idee, i gruppi ed iniziative ambientaliste crebbero in molteplici direzioni. La crescita della sensibilit\u00e0 ambientale in questo periodo \u00e8 stata interpretata come un segno dell'avvento di una societ\u00e0 post-industriale: raggiunto il benessere economico grazie alla crescita durante gli anni 1950-1960, la nuova generazione svilupp\u00f2 valori meno materialistici, centrati invece sulla qualit\u00e0 della vita, l'uguaglianza e i diritti umani, la partecipazione politica, e dunque anche la protezione dell'ambiente. I movimenti ambientalisti si intrecciarono con i movimenti pacifisti, femministi, anti-nucleari, per i diritti civili, ed in difesa delle minoranze. Nel mondo diviso dalla guerra fredda, il pericolo di una distruzione globale prodotta da un conflitto nucleare promosse l'unificazione e l'impegno politico dei movimenti. Nel variegato insieme di movimenti, trovarono anche spazio ambientalismi proiettati alla spiritualit\u00e0, e motivati da valori etici, culturali e religiosi. \nLo shock economico della crisi petrolifera del 1973 sottoline\u00f2 la finitezza delle risorse su cui si basa il sistema produttivo internazionale. Molti paesi si volsero all'energia nucleare. Aumentarono l'intensit\u00e0 e la scala delle proteste ambientaliste e pacifiste, che in Europa occidentale furono anche alimentate dal dispiego di ulteriori testate nucleari americane. La lotta contro l'energia nucleare costitu\u00ec un cavallo di battaglia comune tra i movimenti ambientalisti in molti paesi europei, stimolando la costituzione di federazioni nazionali e collaborazioni transnazionali.\nL'insoddisfazione per le risposte politiche alle domande ambientaliste e le aspirazioni di cambiamento radicale dei sistemi economici spinsero in molti paesi i movimenti ambientalisti verso un impegno politico diretto. Nel 1972 nacquero i primi partiti ambientalisti in Nuova Zelanda (Values Party), Australia (United Tasmania Group) e Gran Bretagna (il partito \"PEOPLE\", successivamente denominato Ecology Party e Green Party). Nel 1977 liste verdi si presentarono alle lezioni in Francia. Nel 1981 i verdi fiamminghi furono il primo partito europeo ad entrare in un parlamento nazionale. Nel 1980 fu fondato il partito dei Verdi tedeschi; esso coagul\u00f2 numerosi movimenti (ambientalisti. ma anche comitati locali di autogestione, movimenti di sinistra, pacifisti, e altri). Nel 1983 entr\u00f2 in parlamento con 28 deputati e il 5,1% dei voti, divenendo presto punto di riferimento per l\u2019ecologismo politico in Europa.\nFurono fondate nuove organizzazioni ambientaliste, tra cui Greenpeace Foundation (Canada, 1970). Fece scalpore l'attentato alla sua nave Rainbow Warrior nel 1985 in Nuova Zelanda, mentre monitorava esperimenti nucleari francesi nel Pacifico.\nSi moltiplicarono le iniziative internazionali e gli strumenti ambientali multilaterali. Il catalizzatore di questa crescita fu la Conferenza delle Nazioni Unite \"Una sola Terra\" a Stoccolma nel 1972: fu il primo grande summit planetario sulla questione ambientale e richiam\u00f2 un\u2019enorme attenzione globale. Poi, fu la volta della convenzione delle Nazioni Unite per la protezione delle zone umide (Ramsar, 1971); la \u201cConvenzione di Londra\u201d per la prevenzione dell\u2019inquinamento marino causato da rifiuti (1972); la prima conferenza ONU sul clima (1979); la costituzione della Commissione ONU per l'ambiente e lo sviluppo (cosiddetta Commissione Bruntland) (1984) il cui rapporto \"Our common future\" costitu\u00ec una pietra miliare nel delineare un percorso globale di sviluppo sostenibile; il bando generalizzato alla caccia alle balene per fini commerciali (1986); il Protocollo internazionale per la difesa della fascia dell\u2019ozono (cosiddetto Protocollo di Montreal, 1988); la costituzione della Commissione intergovernativa sul cambiamento climatico\u2010IPCC (1988); il Trattato di Basilea per il trasporto internazionale dei rifiuti tossici verso i paesi in via di sviluppo (1988).\nDall'inizio degli anni 1970 molti paesi consolidarono il proprio sistema di leggi e istituzioni ambientali, a cominciare dagli USA: le riforme ambientali americane furono molto influenti. Analoghe misure vennero prese da molti altri paesi, che rapidamente costituirono i rispettivi Ministeri per l\u2019Ambiente. Dagli anni 1980 la Comunit\u00e0 Europea cominci\u00f2 ad introdurre normative ambientali. L\u2019Atto unico europeo, entrato in vigore nel 1987, defin\u00ec i principi della politica comunitaria in materia ambientale \u2010 fra cui il \u201cchi inquina paga\u201d e il principio di precauzione \u2010 e attribu\u00ec alla Comunit\u00e0 poteri diretti nel campo delle politiche ambientali.\nAnni 1990: globalizzazione di istituzioni e movimenti.\nRiforme ed istituzioni internazionali.\nDurante gli anni 1990 si svilupparono ulteriormente le politiche ed istituzioni ambientali, nazionali ed internazionali. L' International Panel on Climate Change (IPCC) pubblic\u00f2 il suo primo rapporto sui cambiamenti climatici nel 1990. Le politiche ambientali diventarono pi\u00f9 complesse. L'ideologia neoliberista prevaleva nel mondo occidentale, ispirando riforme delle politiche ambientali basate su strumenti di mercato. Nei primi anni 1990 gli USA introdussero il commercio dei diritti di emissioni inquinanti, da l\u00ec diffuso nel mondo. La Svezia introdusse la prima carbon tax nel 1991. Nel 1992 gli USA introdussero la legge per la giustizia ambientale. \nLa diffusione della sensibilit\u00e0 ambientalista, il suo impatto sulle preferenze dei consumatori, le leggi ambientali, vantaggi economici offerti da innovazioni tecnologiche a minor impatto ambientale e i rischi associati ai disastri ambientali e all'impatto del cambiamento climatico hanno anche condizionato le imprese private: tra di esse si sono diffuse pratiche, strategie e prodotti pi\u00f9 sensibili alla dimensione ambientale. Studi evidenziarono l'impatto positivo delle regolamentazioni ambientali introdotte dagli anni 1970, come nel caso dell'inquinamento atmosferico negli USA. Si fecero strada studi e proposte di conversioni complessive dell'economia in senso ambientale, non pi\u00f9 su base ideologica ma anche tecnica ed economica: il Wuppertal Institut f\u00fcr Klima, Umwelt, Energie pubblic\u00f2 un importante studio nel 1992 in Germania, a cui segu\u00ec uno studio analogo in Italia. \nIl Summit della Terra del 1992 lanci\u00f2 initiative importanti: i primi obiettivi globali di sviluppo sostenibile; assistenza ai paesi in via di sviluppo e loro accesso a tecnologie ambientalmente sostenibili; una dichiarazione generale \u2010 la Carta della terra \u2010 intesa come terreno di mediazione di vari conflitti; una dichiarazione di principio sulle foreste; l'adozione di un primo accordo sul clima. Gli Stati Uniti inizialmente non firmarono i due grandi documenti approvati nell'incontro: la convenzione sulla biodiversit\u00e0 e quella sul clima, che porter\u00e0 negli anni seguenti all'adozione del Protocollo di Kyoto. (1997). Gli accordi multilaterali si moltiplicarono: la Convenzione delle Alpi (1992); la Convenzione di Basilea sul trasporto internazionale dei rifiuti tossici (1994); il Santuario baleniero dell\u2019Oceano meridionale (1994); la Convenzione delle Nazioni Unite contro la desertificazione (1994); la Convenzione sulla sicurezza nucleare (1994) ; la Convenzione di Aarhus sull'accesso all'informazione e alla giustizia e sulla partecipazione pubblica alle decisioni ambientali (1998); la Convenzione di Rotterdam sul commercio internazionale dei pesticidi e dei prodotti chimici pericolosi (1998); la Convenzione europea sul paesaggio (2000). Il Trattato di bando complessivo dei test nucleari (1998) non verr\u00e0 applicato perch\u00e9 non verr\u00e0 mai raggiunto il numero minimo di ratifiche richiesto. Le misure messe in atto durante gli anni 1990 in ottemperanza al Protocollo di Montreal produssero uno degli ancora rari successi degli accordi multilaterali ambientali: la concentrazione atmosferica di cluorofluorocarburi, responsabili per i danni alla fascia dell'ozono, sono rapidamente diminuite.\nIn Europa fu fondata (1990) l'Agenzia ambientale europea; si introdusseun regolamento per la promozione dell\u2019agricoltura biologica (1992); si adott\u00f2 il programma d\u2019azione \u201cPer uno sviluppo durevole e sostenibile\" (1993) e si proib\u00ec la benzina al piombo (1998).\nGravi disastri ambientali di risonanza mondiale furono provocati dalla prima guerra del Golfo, dalla super-pertroliera Braer alle isole Shetlands (1993), dalla guerra nella ex-Jugoslavia; dalla petroliera Erika (1999).\nGlobalizzazione dei movimenti.\nDurante gli anni 1990, la consapevolezza della scala globale dei fenomeni ambientali era ormai consolidata. Sondaggi d'opinione pubblica durante i primi anni 1990 in paesi europei indicavano un sostegno molto diffuso alle politiche di protezione del'ambiente, alla lotta contro l'inquinamento e alle iniziative ambientali transnazionali. \nNello stesso tempo, esisteva ormai un complesso tessuto internazionale di istituzioni ambientali globali. Ogni paese si era ormai dotato di leggi per la protezione dell'ambiente e istituzioni nazionali e locali per attuarle: esistevano modelli e priorit\u00e0 diversi, ma anche un crescente sistema di standard e accordi internazionali che ne promuovevano la convergenza. Il movimento ambientalista si era diversificato in numerose correnti di pensiero, modi di azione e culture organizzative, che evolvevano in molteplici direzioni. \nI movimenti ambientalisti si divisero sulla valutazione del sistema economico mondiale ed in particolare dei trattati di libero scambio, come il NAFTA. Alla fine degli anni 1990 l'opposizione alle politiche neoliberiste sfoci\u00f2 nei movimenti no-global e nelle loro prime proteste alla conferenza dell'Organizzazione Mondiale del Commercio a Seattle nel 1999.\nAlcuni movimenti ambientalisti internazionali intrapresero azioni dii alto profilo mediatico, come le proteste di Greenpeace contro la piattaforma Braent Spar nel Mare del nord e il boicottaggio della Dutch-Shell. \nL'ambientalismo si diffuse anche nei paesi in via di sviluppo. Casi molto noti furono le lotte del Movimento per la sopravvivenza del popolo Ogoni in Nigeria contro i pozzi petroliferi della multinazionale anglo\u2010olandese Shell: l\u2019attivista e scrittore Ken Saro\u2010Wiwa fu condannato a morte e ucciso nel 1995, suscitando grande scalpore e indignazione a livello mondiale.\nSviluppi nel XXI secolo.\nL'ambientalismo, nato nel XIX secolo dal desiderio di conservare la natura e preservarne le bellezze, poi, nel corso del XX secolo sempre pi\u00f9 associato alla scienza, alla politica e a istanze di cambiamento sociale, non ha prodotto un modo di pensare ed agire omogenei. E' piuttosto sfociato in un ricco e variegato insieme di idee, organizzazioni ed azioni, tra cui corrono legami pi\u00f9 o meno intensi. \nDurante le prime due decadi del XXI secolo, le idee ambientaliste sono ormai riflesse nelle legislazioni ed istituzioni nazionali, in numerosi accordi internazionali e in una molteplicit\u00e0 e grande diversit\u00e0 di iniziative culturali, riflessioni filosofiche, campagne pubbliche. Questo insieme di idee informa le azioni non solo di organizzazioni della societ\u00e0 civile, ma anche di partiti politici, imprese e altri attori sociali. Tra di essi esiste un diffuso concetto generale di ambientalismo. Al di sotto di questo concetto generale, si dirama una molteplicit\u00e0 di significati, obiettivi e azioni attribute all'ambientalismo, spesso in tensione tra loro. Esistono anche attori economici che si appropriano di idee e linguaggi ambientalisti per presentare prodotti, tecnologie ed imprese sotto una luce favorevole, ma non necessariamente realistica (cosiddetto \"greenwashing\").\nMolti paesi hanno riflesso principi di protezione dell'ambiente nelle proprie leggi fondamentali.Ad esempio, la Costituzione dell'Ecuador riconosce il diritto della natura come portatrice di soggettivit\u00e0 giuridica: \u201cla natura ha il diritto di esistere, persistere, mantenersi, rigenerarsi attraverso i propri cicli vitali, la propria struttura, le proprie funzioni e i propri processi evolutivi\u201d. \nCampagne contro il cambiamento climatico.\nA partire dagli anni 1990 e ancor pi\u00f9 durante le prime decadi del XXI secolo, il cambiamento climatico \u00e8 stato al centro delle azioni ambientaliste a livello globale. Le negoziazioni multilaterali hanno trovato una base scientifica largamente condivisa negli studi di valutazione della Commissione intergovernativa sul cambiamento climatico (IPCC), che nel 2021 ha avviato la preparazione del suo sesto rapporto globale. Tuttavia esse hanno avuto una grande difficolt\u00e0 a produrre obiettivi efficaci e condivisi di riduzione delle emissioni di gas serra: il Protocollo di Kyoto \u00e8 entrato in vigore nel 2005 ma, sebbene firmato da 192 stati, non fu ratificato da paesi anche influenti, tra cui gli Stati Uniti. Il tentativo di formare un nuovo accordo pi\u00f9 stringente fall\u00ec alla COP-15 di Copenhagen nel 2009. Le negoziazioni verso un accordo universalmente accettato sono avanzate tramite una lunga serie di Conferenze delle Parti (COP): sono culminate nella COP-21 a Parigi nel 2015, quando venne siglato l'Accordo di Parigi e avanzate nella COP-26 a Glasgow nel 2021. Le negoziazioni multilaterali, nonostante il diffuso consenso scientifico, sono rimaste molto difficili perch\u00e9 ci sono disaccordi sui loro obiettivi tra i paesi in via di sviluppo e sviluppati e pure tra questi ultimi; la misurazione di emissioni resta complessa e contestata; alcuni paesi molto influenti hanno obiettato a diverse fasi delle negoziazioni; c'\u00e8 una differenza di attese su chi debba sostenere i costi associati alle azioni di mitigazione e adattamento; e la sostituzione delle fonti responsabili per le emissioni rimane una questione molto complessa.\nIl 12 ottobre 2007 il Gruppo intergovernativo sul cambiamento climatico (IPCC) ha vinto il Premio Nobel per la pace con Al Gore per l'impegno nel diffondere la conoscenza sui cambiamenti climatici dovuti al riscaldamento globale.\nNell'agosto del 2018, la giovanissima attivista svedese Greta Thunberg ha organizzato tutti i giorni del mese un'azione di protesta sedendosi al di fuori del Riksdag, con un cartello che recitava \"Skolstrejk f\u00f6r klimatet\" (Sciopero scolastico per il clima). La sua attivit\u00e0 di protesta divenne presto recepita da molti altri giovani di tutto il mondo, dando vita al movimento Fridays for Future.\nFondamenti delle ideologie ambientaliste.\nLe radici delle molteplici idee ambientaliste contemporanee possono essere fatte risalire a due concezioni di base della relazione tra uomo e ambiente. Da un lato c\u2019\u00e8 una valutazione pragmatica o utilitaristica dell\u2019ambiente, che lo considera come sistema di sostegno alla vita e alla societ\u00e0 umana. Dall'altro c\u2019\u00e8 la visione dell\u2019ecologia profonda, secondo la quale l\u2019ambiente ha un valore intrinseco ed indipendente dalle sue utilit\u00e0.\nAmbiente come sistema di sostegno alla vita.\nQuesta prospettiva pragmatica vede l\u2019ambiente con un sistema di supporto per la vita: esso fornisce le risorse e l\u2019energia di cui hanno bisogno le societ\u00e0 umane per sopravvivere e prosperare. La pubblicazione del rapporto \u201cI limiti della crescita\u201d del Club di Roma nel 1972 diede avvio ad un ampio filone di ricerca e riflessione sul fatto che la crescita economica incontra limiti nella finitezza delle risorse ambientali. I fautori della \u201cmodernizzazione ecologica\u201d traggono fiducia dal fatto che la tecnologia e la scienza possono migliorare l\u2019efficienza dell\u2019uso delle risorse. Tuttavia, altri considerano che la Terra \u00e8 finita e l\u2019uomo pu\u00f2 solo limitare parzialmente i propri impatti ambientali. La crescita, inoltre, provoca, non intenzionalmente, problemi ambientali complessi e interconnessi: affrontare un problema ambientale in isolamento dal suo contesto pu\u00f2 provocarne altri. La gestione dell\u2019ambiente richiede approcci olistici che tengano conto della complessit\u00e0.\nLa prospettiva ambientalista deve confrontarsi con l\u2019individuazione di coloro il cui benessere deve essere preservato dalle scelte politiche. Dagli anni 1980, si \u00e8 diffuso il concetto di sviluppo sostenibile, secondo il quale lo sviluppo economico deve garantire non solo il benessere di chi vive oggi, ma anche quello delle generazioni future. Questa prospettiva introduce scelte complesse, perch\u00e9 preservare il benessere futuro pu\u00f2 comportare dei costi oggi: sorgono quindi dilemmi sulla valutazione di quali costi siano accettabili oggi in funzione di benefici futuri.\nI dibattiti su questa prospettiva sono spesso collegati al ruolo della crescita demografica umana: alcuni vedono in essa la causa primaria della crisi ambientale. Altri considerano che la crescita demografica non determini gli impatti ambientali da sola: la loro misura dipende anche dalle scelte tecnologiche e dalla distribuzione della ricchezza.\nQuesta base ideologica ha anche alimentato il cosiddetto \u201cambientalismo dei poveri\u201d, cio\u00e8 quell'insieme di movimenti che intendono difendere l\u2019accesso alle risorse naturali da parte delle popolazioni pi\u00f9 svantaggiate, siano esse in paesi in via di sviluppo o in paesi sviluppati. Una corrente di questo ambientalismo va sotto il nome di \u201cgiustizia ambientale\u201d, ovvero, quell'insieme di idee e azioni che combattono il degrado ambientale perch\u00e9 esso minaccia maggiormente le fasce pi\u00f9 fragili della popolazione.\nAltre prospettive allargano i confini etici di questi dilemmi oltre l'umanit\u00e0, presente o futura. A seconda dei valori morali di riferimento, alcuni estendono la comunit\u00e0\u2019 morale, i cui interessi presenti e futuri vadano preservati fino ad abbracciare l\u2019insieme degli animali (in quanto organismi capaci di provare sofferenza). Questa prospettiva alimenta il filone animalista dell\u2019ambientalismo.\nLa prospettiva utilitaria dell\u2019ambientalismo viene criticata da altre prospettive ambientaliste perch\u00e9, se qualche fattore ambientale non viene collegato ad una funzione di utilit\u00e0 economica o sociale, esso pu\u00f2 essere considerato ridondante e trascurato.\nAmbiente come valore intrinseco.\nI movimenti di ecologia profonda rigettano l\u2019ambientalismo utilitaristico perch\u00e9\u2019 esso introduce valutazioni non olistiche della natura e degli ecosistemi. Essi estendono ulteriormente la valutazione morale alla base dell\u2019ambientalismo e considerano che l\u2019ambiente va protetto per il suo valore intrinseco, senza limitazioni all'umanit\u00e0 o a determinate specie. Secondo questa prospettiva, occorre piuttosto preservare la capacit\u00e0\u2019 di auto-rigenerazione e auto-rinnovamento della natura.\nQuesta visione vuole superare l\u2019antropocentrismo, cio\u00e8 il pensare che l\u2019uomo sia al centro dei valori morali e quindi delle scelte politiche. Ad esso si contrappongono il biocentrismo (tutta la vita ha un valore intrinseco) e l\u2019ecocentrismo (tutto l\u2019ambiente, biotico e abiotico, ha valore intrinseco). Altri filoni dell\u2019ecologia profonda identificano la base dell\u2019ambientalismo nella consapevolezza ecologica, cio\u00e8 in un senso di s\u00e9 come realt\u00e0 interconnessa con tutto l\u2019ambiente.\nCritici dell\u2019ecologia profonda contestano che essa allarga eccessivamente i valori morali dell\u2019ambientalismo, rischiando di renderli inefficaci e di poca presa. Altri considerano anche che le idee di ecologia profonda rimangono alla base antropocentriche, perch\u00e9 mettono le percezioni umane della natura al centro della valutazione dell\u2019ambiente.\nMovimenti ambientalisti oggi.\nDefinizione e dimensioni.\nNon esiste una definizione universalmente condivisa di movimento ambientalista. Questo termine viene usato per denotare un insieme di gruppi, campagne, individui, reti ed organizzazioni motivate da una diversit\u00e0 di idee ambientaliste. Le organizzazioni formalmente constitute comprendono sia partiti politici, sia organizzazioni della societ\u00e0 civile impegnate su un ventaglio pi\u00f9 o meno ampio di temi ambientali. Le organizzazioni sociali non formalmente costituite, come campagne e reti, possono essere permanenti o temporanee, e talora sono coinvolte anche su altre tematiche al di l\u00e0 di quella ambientale.\nI movimenti ambientalisti vengono considerati \"nuovi movimenti sociali\", per distinguerli dai movimenti sociali nati a partire dal XIX secolo da motivazioni di lotta economica e di classe (ad esempio, i sindacati). I nuovi movimenti sociali se ne differenziano per essere espressione in particolare di giovani, con un livello medio di istruzione elevato, spesso impiegati nel settore pubblico, portatori di valori anti-modernisti, orientati a forme di azione radicali (come manifestazioni, e poteste piuttosto che campagne e rappresentazione politica) e ispirati alla partecipazione come fine dell'azione e non solo come mezzo. I movimenti ambientalisti spesso promuovono ulteriori valori oltre quelli ambientali, come la partecipazione democratica, l'uguaglianza dei diritti e le interazioni sociali a rete e non strutturate formalmente e gerarchicamente.\nLa difficolt\u00e0 di una definizione precisa non consente una stima quantitativa della dimensione del movimento. Stime limitate ai membri di associazioni ambientaliste in alcuni paesi occidentali, come Gran Bretagna e Australia, hanno indicato un numero tra il 7 e il 20% della popolazione totale. Questa \u00e8 una percentuale molto ragguardevole se comparata ai membri complessivi dei partiti politici.\nForme organizzative.\nI movimenti ambientalisti sono difficilmente classificabili, a causa della variet\u00e0 di idee, pratiche e cambiamenti che essi riflettono nel corso del tempo e da paese a paese. Alcuni distinguono tra gruppi di protesta di base e gruppi di pressione con una gestione professionale. Nel caso dei movimenti ambientalisti in Europa occidentale, \u00e8 stata proposta una classificazione che tiene conto di come un movimento risponda alle due questioni di fondo che ogni movimento incontra:\nA seconda delle risposte date a questi due dilemmi, si possono identificare quattro modelli tipo di movimenti ambientalisti.\nQuesta classificazione schematica tenta di rappresentare una situazione in realt\u00e0 fluida e mutevole. Si \u00e8 assistito spesso, specie dopo i primi successi ambientalisti degli anni 1970, ad una istituzionalizzazione di organizzazioni di protesta e di gruppi partecipativi di pressione, che si sono poi orientati verso modelli organizzativi professionali e metodi di convenzionali di pressione. Tuttavia, esiste ancora una diffusa presenza o una continua nascita di gruppi di protesta pubblica, specie a livello locale: essi si possono alleare con organizzazioni di pressione ma non necessariamente vi si trasformano. Anzi, talora si formano gruppi, o anche reti nazionali e transnazionali di attivisti per reazione alla percezione di debolezza delle organizzazioni ambientaliste professionali. Peraltro, alcune organizzazioni professionali mantengono una rete di attivisti, specie a livello locale e responsabile di azioni locali (ad esempio, Legambiente, WWF, Friends of the Earth).\nCorrenti.\nNon esiste una classificazione universalmente accettata delle correnti di pensiero ambientalista. Una diffusa distinzione \u00e8 fra:\nIn realt\u00e0, i movimenti ambientalisti oscillano spesso tra una posizione e l'altra, a seconda degli specifici problemi affrontati. Mentre la distinzione tra ecocentrismo e tecnocentrismo pu\u00f2 aiutare ad analizzare le idee, accentuare eccessivamente le differenze ideologiche pu\u00f2 produrre analisi artificiose e astratte della complessa realt\u00e0 delle idee e azioni ambientaliste. Questa realt\u00e0 racchiude una grande diversit\u00e0 di idee e posizioni, che riflettono un ampio ventaglio di valori, priorit\u00e0 e modi di agire. \nOltre alle correnti generali gi\u00e0 menzionate, tra i movimenti pi\u00f9 influenti, che possono combinare variamente le due correnti fondamentali, si notano:"}
{"id": "152620", "revid": "7336", "url": "https://it.wikipedia.org/wiki?curid=152620", "title": "Ecosistemi", "text": ""}
{"id": "152626", "revid": "339392", "url": "https://it.wikipedia.org/wiki?curid=152626", "title": "Variabile cefeide", "text": ""}
{"id": "152627", "revid": "287204", "url": "https://it.wikipedia.org/wiki?curid=152627", "title": "American Gothic", "text": ""}
{"id": "152628", "revid": "29244", "url": "https://it.wikipedia.org/wiki?curid=152628", "title": "Dune (Cryo)", "text": ""}
{"id": "152629", "revid": "36426", "url": "https://it.wikipedia.org/wiki?curid=152629", "title": "Metilfenidato", "text": "Il metilfenidato cloridrato (MPH) \u00e8 un farmaco appartenente alla classe degli psicostimolanti, che possiede una struttura 2-benzil piperidinica, altres\u00ec strutturalmente simile al farmaco analgesico meperidina cloridrato (petidina). Parte della struttura base della molecola \u00e8 identificabile con quella delle catecolamine e delle feniletilamine, da cui si differenzia, per\u00f2, per l'esclusiva presenza del gruppo piperidinico al posto del gruppo amminico.\nPossedendo una spiccata attivit\u00e0 stimolante, il farmaco trova largo impiego in una serie di disturbi DSM/a e Off-label.\n\u00c8 commercializzato in Italia per il trattamento farmacologico del disturbo da deficit di attenzione/iperattivit\u00e0 (ADHD).\nDescrizione.\nPresenta una struttura simile a quella delle amfetamine, sia dal punto di vista dell'osservazione clinica, sia dal punto della struttura chimica, dato che le due molecole hanno un'analogia strutturale parziale, nonostante gli effetti e la potenza del farmaco siano inferiori rispetto al gruppo delle amfetamine, anche per via del diverso meccanismo d'azione di queste ultime.\nCome tutti i farmaci appartenenti alla classe SSRI o BZD, l'MPH pu\u00f2 essere soggetto ad abuso o uso improprio del farmaco ed a tolleranza al dosaggio prescritto a causa dei suoi effetti psicotropi.\nTuttavia, essendo il farmaco difficilmente reperibile poich\u00e9 erogato solo in centri autorizzati, il rischio di abuso \u00e8 minimo. Non \u00e8 stato registrato alcun caso di overdose dovuta all'assunzione o all'abuso dello stesso. \nTuttavia il metilfenidato cloridrato \u00e8 un farmaco psicotropo che nell'aspetto clinico d\u00e0 circa un terzo della dipendenza rispetto alle Benzodiazepine, per cui ha un profilo alquanto favorevole per quanto riguarda la dipendenza farmacologica, ma la tolleranza e l'aumento del dosaggio non sono infrequenti poich\u00e9 il sistema nervoso centrale si abitua in modo graduale ma lento al dosaggio prescritto specialmente nei quadri di Ipersonnie e Narcolessia, per cui si necessita un aumento della dose giornaliera che nella clinica di solito presenta un simil \"effetto tetto\" dai 120 mg/die fino ai 200 mg/die (sui 2 - 3,5 mg/kg) per un paziente adulto, ricordando che la posologia media massima per gli adulti fissata dal NICE Inglese \u00e8 di 100 mg/die o quella fissata dall'FDA per gli adulti fino ad un massimo di 2 mg/kg/die (variabile on label da 0,25 mg/kg/die a 2 mg/kg/die, off label sono stati riportati dosaggi eccedenti i 300-400 mg/die, si segnalano casi di abuso che arrivavano agli oltre 3000 mg/die, permettendo a questo farmaco di avere un ampio margine di sicurezza sul range di dosaggio clinico).\nNel quadro generale viene considerato un farmaco psicostimolante maneggevole, relativamente pi\u00f9 sicuro e pi\u00f9 leggero rispetto alla classe delle amfetamine (es: dextroamfetamina solfato (Adderall, Dexedrine) o Metilamfetamina cloridrato (Desoxyn)).\nLe indicazioni on-label del Metilfenidato Cloridrato:\nLe Indicazioni off-label del metilfenidato cloridrato sono:\nIn Italia \u00e8 venduto dall'8 marzo 2007 dalla societ\u00e0 farmaceutica Novartis Farma con il nome commerciale di Ritalin nella forma commerciale di compresse a rilascio immediato da 10\u00a0mg in confezione da 30 compresse, e sotto il nome commerciale di Equasym e Medikinet nella forma farmaceutica di compresse a rilascio modificato da 5\u00a0mg, 10\u00a0mg, 20\u00a0mg, 30\u00a0mg e 40\u00a0mg in confezione da 30 compresse a rilascio modificato da assumersi una volta al giorno. Attualmente in Italia i farmaci contenenti metilfenidato cloridrato sono inseriti nella sezione A della tabella dei medicinali e pertanto sono vendibili tramite presentazione di Ricetta medica Ministeriale a Ricalco (RMR).\nNegli Stati Uniti \u00e8 commercializzato sotto il nome di \"Ritalin\", \"Ritalina\", \"Concerta\", \"Metadate\", \"Methylin ER\" e \"Rubifen\", come racemo. \"Focalin ed Attentin\" sono preparati che contengono invece solo l'enantiomero destrogiro del Metilfenidato, il Dexmetilfenidato.\nStoria.\nIl metilfenidato, brevettato nel 1954 dalla Ciba Pharmaceutical Company (successivamente diventata Novartis). Inizialmente era utilizzato per il trattamento della depressione, sindrome da affaticamento cronico e narcolessia.\nIl metilfenidato \u00e8 prodotto negli Stati Uniti, ma la molecola \u00e8 sintetizzata anche in Messico e Argentina, grazie a particolari accordi commerciali tra le case farmaceutiche locali e la Novartis. La vendita di metilfenidato \u00e8 approvata in alcuni stati europei, come il Regno Unito e la Germania, ma il numero di prescrizioni \u00e8 nettamente inferiore al dato statunitense.\nNel 2000 la Food and Drug Administration (FDA) ha approvato \"Concerta\", una formulazione a rilascio prolungato che permette una singola somministrazione giornaliera. Studi mostrano che queste formulazioni hanno un'efficacia analoga quelle a rilascio immediato.\nNell'aprile 2006 \u00e8 stato approvato un cerotto per uso transdermico chiamato Daytrana, disponibile solo negli Stati Uniti nelle dosi da 10, 15, 20, o 30\u00a0mg.\nFarmacodinamica.\nMetilfenidato \u00e8 un composto racemo del quale si ritiene che l'enantiomero l- sia farmacologicamente inattivo.\nLa molecola agisce come un debole stimolante del sistema nervoso centrale con effetti pi\u00f9 accentuati sulle attivit\u00e0 mentali che non su quelle motorie. Il farmaco ha anche un effetto calmante, e riduce il comportamento impulsivo nei bambini affetti da ADHD. Azioni simili sono state dimostrate anche negli adulti. Il preciso meccanismo d'azione non \u00e8 stato ancora chiarito, anche se appare diverso da quello delle anfetamine.\nMolti studiosi ritengono che gli effetti stimolanti siano legati all'inibizione della ricaptazione di dopamina nel corpo striato e forse anche, in misura minore, della noradrenalina. Probabilmente proprio questo squilibrio tra recettori della dopamina e della noradrenalina comporta un incremento dei livelli del neurotrasmettitore nel cervello ed un blocco parziale dei mediatori che lo rimuovono dalle sinapsi. In ogni caso la modalit\u00e0 con la quale il metilfenidato esercita i suoi effetti sulle attivit\u00e0 mentali e comportamentali nei bambini non \u00e8 stata ancora chiaramente dimostrata.\nFarmacocinetica.\nIl metilfenidato cloridrato dopo somministrazione per via orale \u00e8 assorbito rapidamente e quasi completamente dal tratto gastroenterico. La biodisponibilit\u00e0 assoluta \u00e8 del 20-30% circa per l'enantiomero d- e del 5-8% per l'enantiomero l-, come conseguenza di un notevole metabolismo di primo passaggio.\nLa contemporanea assunzione di cibo non altera significativamente l'assorbimento. Il picco plasmatico (Cmax) \u00e8 raggiunto circa 1-2 ore (Tmax) dopo la somministrazione, e varia notevolmente da paziente a paziente.\nNel torrente ematico il metilfenidato ed i suoi metaboliti si distribuiscono tra il plasma (57%) e gli eritrociti (43%).\nIl legame con le proteine plasmatiche \u00e8 piuttosto basso (variabile dal 10% al 33% circa).\nIl metilfenidato \u00e8 rapidamente biotrasformato dalla carbossilesterasi CES1A1. \nIl principale metabolita non esterificato \u00e8 l'acido \u03b1-fenil-2- piperidin acetico (acido ritalinico). Il picco plasmatico di questo metabolita \u00e8 raggiunto dopo circa 2 ore dalla somministrazione e risulta 30-50 volte maggiore del farmaco progenitore. L'emivita di questo metabolita \u00e8 circa doppia rispetto a quella del metilfenidato.\nL'azione terapeutica sembra essere principalmente legata alla sostanza immodificata.\nUsi clinici.\nIl farmaco \u00e8 stato autorizzato per il trattamento dell'ADHD nei bambini che abbiano compiuto i 6 anni, e negli adolescenti, nei quali i semplici interventi psicosociali o psicocomportamentali si siano dimostrati insoddisfacenti.\nIl trattamento deve essere iniziato sotto la responsabilit\u00e0 di un medico specialista in Neuropsichiatria infantile o un medico specialista in Psichiatria.\nIl trattamento farmacologico della sindrome ADD/ADHD deve essere inserito in un programma globale comprendente misure terapeutiche quali quelle di tipo psicologico, educativo e sociale, tutte miranti a stabilizzare i bambini e la sindrome.\nIn Italia il farmaco \u00e8 utilizzato anche per trattare l'ADD/ADHD negli adulti, in modalit\u00e0 Off-label, in quanto non ha ancora ricevuto l'indicazione terapeutica ufficiale concernente il trattamento della sindrome \nADHD nell'adulto oltre i 18 anni, da parte dei preposti organi di farmacovigilanza Italiana (AIFA).\n\u00c8 stato comunque specificato che in caso il Metilfenidato venga inizialmente prescritto per il trattamento della patologia ADHD ed iniziato da un medico specialista in Neuropsichiatria infantile \no Psichiatria, in un paziente in et\u00e0 \u300aOn-Label,\nUtilizzi Off-label, (in Italia):\nIl Metilfenidato viene impiegato nei disturbi del sonno caratterizzati da Eccessiva Sonnolenza Diurna {EDS} di grado da moderato a severo:\nin modo specifico nel trattamento della \nNarcolessia con o senza Cataplessia e nel trattamento dell'\nIpersonnia Primaria (Idiopatica),\nsfruttando la propria caratteristica di agente psicostimolante di moderata efficacia (attraverso il meccanismo d'inibizione del Reuptake di Noradrenalina e Dopamina), \n\u00e8 in grado di migliorare notevolmente la qualit\u00e0 di vita dei pazienti affetti da Narcolessia ed Ipersonnia Primaria, riducendo talvolta in modo sostanziale le ore di sonno diurno che invalidano pesantemente la qualit\u00e0 di vita dei pazienti affetti da queste patologie neuropsichiatriche.\nMetilfenidato viene anche impiegato Off-Label per il trattamento adiuvante del Disturbo Depressivo \nMaggiore (MDD); quando esso \u00e8 refrattario e resistente generalmente ad almeno tre antidepressivi di differenti classi farmacodinamiche, assunti a posologia adeguata e per un sufficiente periodo di tempo atto a verificarne la mancata efficacia clinica antidepressiva di ognuno.\nQuando differenti farmaci antidepressivi associati anche ad adiuvanti e ad altre terapie non farmacologiche, non sortiscono alcun miglioramento clinico nel disturbo Depressivo Maggiore, Metilfenidato pu\u00f2 in determinati casi essere prescritto dallo specialista in Psichiatria per ulteriore tentativo di giovamento.\n\u00c8 anche utilizzato nella terapia del dolore, specificatamente per controllare gli effetti avversi (sedativi) degli analgesici oppiacei e/o di altre terapie antalgiche associate, dai resoconti empirici Metilfenidato \u00e8 stato riscontrato possedere un effetto \"Opioid sparing\" nel trattamento del dolore neoplastico in cui si erano utilizzate dosi elevate di Morfina o di altri analgesici oppiacei per ottenere adeguata analgesia; aiutando anche taluni pazienti con Cachessia neoplastica o pazienti affetti da gravi patologie croniche disabilitanti quali AIDS, neoplasie che provocano fatigue ed in alcune patologie neurodegenerative.\nIn Italia \u00e8 raramente utilizzato (Off-Label) come prodotto anoressizzante (soppressore dell'appetito) nei casi di obesit\u00e0 patologica non responsiva a dieta e terapie farmacologiche con indicazione specifica per il trattamento dell'Obesit\u00e0 patologica, in questa ultima indicazione sembra possedere un'efficacia anoressizzante pi\u00f9 marcata nei soggetti maschili rispetto a quelli femminili .\nEffetti collaterali ed indesiderati.\nIl metilfenidato ha effetti collaterali inferiori a quelli prodotti dalle anfetamine. Una bassa dose di metilfenidato \u00e8 generalmente ben tollerata.\nLegenda annotazioni:\nControindicazioni.\nMetilfenidato \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica.\n\u00c8 inoltre controindicato nei pazienti con una storia di grave depressione, nei soggetti con disturbo nervoso di tipo anoressico, in coloro che presentano sintomi psicotici, schizofrenia, gravi disturbi dell'umore, ideazione suicida, mania, o disturbi di personalit\u00e0.\nGli effetti collaterali pi\u00f9 comuni del metilfenidato comprendono: diminuzione dell'appetito, insonnia, dolore localizzato a livello dello stomaco (epigastralgia). Tali sintomi possono essere trattati evitando la somministrazione a digiuno (per l'inappetenza e i disturbi gastrici) e serale del farmaco (per l'insonnia).\nIl ritardo della crescita, osservato nei bambini in cura con metilfenidato, \u00e8 stato largamente provato, anche con effetti definitivi (indice di crescita inferiore all'atteso).\nI soggetti con patologie e disturbi cardiovascolari, come ad esempio storia di ipertensione arteriosa grave, insufficienza cardiaca, angina pectoris, infarto del miocardio, cardiomiopatia dilatativa, aritmie potenzialmente pericolose per la vita, non devono assumere metilfenidato. \nIl farmaco \u00e8 infine controindicato negli individui con disturbi cerebrovascolari preesistenti, ictus cerebrale, aneurisma cerebrale, vasculite e nei bambini di et\u00e0 inferiore a 6 anni, nei quali i dati di letteratura relativi a sicurezza ed efficacia del farmaco non appaiono sufficienti.\nDosi terapeutiche.\nIl trattamento farmacologico dell'ADHD deve essere eseguito sotto lo stretto controllo di uno psichiatra o neuropsichiatra infantile, previa valutazione dello status cardiovascolare e della eventuale compresenza di disturbi psichiatrici.\nNel corso del trattamento dovrebbero essere controllati e registrati parametri quali: pressione arteriosa, frequenza cardiaca, elettrocardiogramma, crescita, incremento ponderale, appetito, sviluppo o peggioramento di disturbi psichiatrici.\nIl trattamento nei bambini, adolescenti ed adulti deve iniziare con 5\u00a0mg una o due volte al giorno, a colazione e a pranzo, proseguendo con incrementi settimanali di 5\u00a0mg\u201310\u00a0mg, fino ad ottenere una risposta clinica soddisfacente. La dose totale giornaliera deve essere suddivisa in pi\u00f9 somministrazioni.\nViene usualmente consigliato di non superare la dose di 60\u00a0mg/die in bambini ed adolescenti fino ai 18 anni, e negli Adulti un dosaggio di 20\u201330\u00a0mg da due a tre volte al giorno (60\u00a0mg - 90\u00a0mg) (0.6\u00a0mg/kg // 1.2\u00a0mg/kg) (o fino ad un dosaggio medio massimo di 100\u00a0mg/die o 2 mg/kg/die nei soggetti adulti), avendo cura di assumere l'ultima dose almeno 4 ore prima di recarsi a letto per evitare disturbi nel 'addormentamento.\nIl trattamento non richiede di essere continuato per un tempo indeterminato. Gli studi controllati non hanno ancora fornito adeguate informazioni sulla sicurezza ed efficacia del trattamento a lungo termine (oltre i 12 mesi). In caso di trattamento prolungato \u00e8 indicata una valutazione periodica del trattamento, avendo cura di includere periodi di sospensione del farmaco per una analisi critica del quadro clinico del paziente anche in assenza di terapia farmacologica. La sospensione \u00e8 bene che coincida con le vacanze scolastiche. Il miglioramento pu\u00f2 permanere anche quando la somministrazione del farmaco \u00e8 temporaneamente interrotta. Il trattamento in genere viene interrotto durante o dopo la pubert\u00e0.\nNon in tutti i pazienti pediatrici (6-12 anni), con sindrome da deficit dell'attenzione e iperattivit\u00e0 (ADHD), pu\u00f2 essere indicato il trattamento con Metilfenidato.\nLa prescrizione del medicinale si deve basare su una valutazione molto approfondita della gravit\u00e0 e della persistenza dei sintomi in relazione all'et\u00e0 del bambino. Se si inizia la terapia deve essere tenuto presente che, sulla base di studi clinici controllati, una settimana di trattamento \u00e8 in genere sufficiente per ottenere benefici valutabili anche in ambito scolastico: aumento dell'attenzione, della capacit\u00e0 di portare a termine i compiti assegnati, oltre ad una riduzione dell'impulsivit\u00e0, della distrazione e delle interazioni interpersonali conflittuali. \nDeve anche essere tenuto presente che in diversi studi finora condotti \u00e8 stato osservato che circa il 30% dei bambini con ADHD non risponde al Metilfenidato. \nSe dopo un mese di trattamento non vi sono risposte, il farmaco va sospeso..\nGravidanza e allattamento.\nI dati disponibili sono in numero molto limitato e non sono stati condotti studi per valutare la sicurezza del metilfenidato in donne gravide. Vi sono state alcune segnalazioni di casi di tossicit\u00e0 cardiorespiratoria nei neonati, e in particolare tachicardia e sofferenza respiratoria fetale. Per tale motivo metilfenidato non deve essere somministrato in gravidanza se non dopo un'attenta valutazione del rapporto rischio/beneficio.\nNon \u00e8 chiaro se si possa verificare un eventuale passaggio del principio attivo o dei suoi metaboliti attraverso il latte materno, ma in letteratura vi sono sporadiche segnalazioni di una possibile secrezione in donne trattate con metilfenidato. \nPer questo motivo le donne che allattano al seno non devono assumere metilfenidato.\nInterazioni.\nAltro.\nNegli Stati Uniti il metilfenidato \u00e8 classificato come sostanza controllata in tabella II, insieme ad altre molecole di riconosciuta attivit\u00e0 medica ma caratterizzate da elevato potenziale d'abuso. Per le convenzioni internazionali \u00e8 inserito in tabella II dalla Convention on Psychotropic Substances. In Italia \u00e8 soggetta alla disciplina del DPR 309/90, tabella II A. Sono stati segnalati casi di abuso tra ragazzi ed adolescenti che frantumavano le pastiglie per assumerle per via nasale, con un effetto paragonabile all'assunzione di cocaina, anche se inferiori. Assunto per via orale ai dosaggi terapeutici \u00e8 improbabile che possa dare effetti paragonabili ad altre droghe eccitanti come cocaina ed ecstasy.\nAlcuni studenti abusano di Ritalin con lo scopo di aumentare le proprie prestazioni scolastiche, prima di esami e lavori particolari.\nAlcuni utilizzano il metilfenidato per combattere i sintomi negativi del consumo di alcool. Le conseguenze di questa assunzione concomitante sono potenzialmente gravi.\nStudiosi finlandesi hanno recentemente riportato i risultati di un piccolo studio clinico, che indica che il metilfenidato, in formulazione a rilascio controllato, risulta pi\u00f9 efficace del placebo nel ridurre l'autosomministrazione di anfetamina per via endovenosa in soggetti che sono affetti da grave dipendenza da tale stimolante.\nNell'aprile del 2008, Nature Network, il forum per scienziati della rivista \"Nature\", ha effettuato un sondaggio on-line al quale hanno partecipato 1427 scienziati di 60 diversi Paesi, anche se la maggioranza era nei Paesi di cultura anglosassone, ovvero Stati Uniti, Regno Unito e Australia. Secondo i risultati del sondaggio, circa il 20% degli intervistati ha ammesso di usare il Ritalin per amplificare le prestazioni cognitive.\nNella classifica di pericolosit\u00e0 delle varie droghe stilata dalla rivista medica Lancet, il metilfenidato occupa il quindicesimo posto.\nTale classifica \u00e8 da intendersi unicamente quando le sostanze vengono assunte in abuso o uso non sotto controllo medico.\nFormulazioni.\nLa maggior parte delle formulazioni contengono un racemo 50:50 di destro-metilfenidato e levo-metilfenidato, anche se l'enantiomero farmacologicamente attivo \u00e8 solo quello destrogiro. Il Focalin costituisce un'eccezione, in quanto contiene soltanto il destro-metilfenidato. \u00c8 assunto pi\u00f9 rapidamente della formulazione racemo.\nCritiche.\nADHD.\nL'uso del metilfenidato si \u00e8 dimostrato efficace nelle terapie multimodali adottate per la cura dell'ADHD\nDipendenza.\nAlcuni ipotizzano che la prescrizione di stimolanti predisponga i bambini ad un abuso di altre sostanze nell'adolescenza. Nonostante ci\u00f2 esistono studi che affermano il contrario.\nEffetti a lungo termine.\nAlcuni studi effettuati su ratti suggeriscono che possa esistere un rischio effettivo a carico del sistema dopaminergico. \u00c8 tuttora ignoto se ci\u00f2 possa valere per le capacit\u00e0 cognitive degli uomini.\nUno studio del 2005 non ha evidenziato sintomi neurologici statisticamente significativi.\nEffetti sulla statura.\nAlcuni studi hanno messo un leggero rallentamento della crescita in bambini affetti da carenza dell'ormone della crescita trattati con metilfenidato, gli effetti sono talmente minimi che si sconsiglia di interrompere l'uso del farmaco nella cura dell'ADHD.\nAltri studi suggeriscono inoltre che questo effetto si risolve comunque nell'adolescenza.\nUso illecito.\nNegli Stati Uniti, le autorit\u00e0 hanno espresso preoccupazione per la facilit\u00e0 con cui le confezioni di metilfenidato regolarmente acquistato possano essere dirottate sul mercato illecito.\nSecondo la DEA \"L'aumento dell'impiego terapeutico di questa sostanza ha creato un aumento parallelo del suo abuso tra gli adolescenti e giovani per via nasale. I ragazzi hanno poche difficolt\u00e0 ad ottenere il metilfenidato dagli amici e compagni di classe cui \u00e8 regolarmente prescritto.\"\nCultura di massa.\nCome tutti gli argomenti dalla natura controversa, ha ispirato moltissimo il mondo della cultura di massa, in particolar modo il mondo delle serie televisive, che ne ha fatto uso mettendolo al centro di molte trame di suoi episodi.\nAlcuni esempi celebri:\nIl Ritalin viene citato anche nel film \"Charlie Bartlett\", in cui il protagonista amplifica le sue capacit\u00e0 grazie a questo medicinale. Viene poi citato che in un verso della canzone dei Green Day, \"Jesus of Suburbia\". Viene citato anche nel film \" L'esorcista\". L'argomento \u00e8 trattato dalla band tedesca Kraftklub nella canzone \"Ritalin/Medikinet\", basata in parte sull'esperienza personale del bassista della band Till Brummer.\n\u00c8 inoltre nominato nelle canzoni \"Anarchist\" e \"California\" di Yungblud."}
{"id": "152630", "revid": "125240078", "url": "https://it.wikipedia.org/wiki?curid=152630", "title": "Archeologia industriale", "text": "Larcheologia industriale \u00e8 una branca (ramo) dell'archeologia che studia, applicando un metodo interdisciplinare, tutte le testimonianze (materiali e immateriali, dirette ed indirette) inerenti al processo d'industrializzazione fin dalle sue origini, al fine di approfondire la conoscenza della storia del passato e del presente industriale.\nLe testimonianze attraverso cui l'archeologia industriale pu\u00f2 giungere a questa conoscenza sono i luoghi e le tecnologie dei processi produttivi, le tracce archeologiche generate da questi, i mezzi e i macchinari attraverso cui questi processi si sono attuati, i prodotti di questi processi, tutte le fonti scritte a loro inerenti, le fonti fotografiche, orali, i paesaggi segnati da questi processi e perci\u00f2 detti paesaggi industriali.\nIl periodo studiato dall'archeologia industriale \u00e8 quello che va dalla seconda met\u00e0 del Settecento ai giorni nostri, e pi\u00f9 precisamente quello della rivoluzione industriale; tuttavia, questa disciplina prende in considerazione anche talune forme d'industria sviluppatesi prima di questo intervallo di tempo, e cio\u00e8 le attivit\u00e0 preindustriali e protoindustriali. Data la sua vicinanza temporale e la tipologia delle materie oggetto di ricerca, l'archeologia industriale si avvale della applicazione di molte discipline per il suo studio, tra le quali: l'archeologia, l'architettura, l'ingegneria, la tecnologia, la pianificazione urbanistica.\nOrigine dell'archeologia industriale.\nL'archeologia industriale quale disciplina di studio nasce nella prima met\u00e0 degli anni cinquanta in Inghilterra. L'espressione \"archeologia industriale\" venne usata per la prima volta nel 1955 da Michael Rix, professore dell'Universit\u00e0 di Birmingham, in un suo articolo pubblicato nella rivista \"The Amateur Historian\". In realt\u00e0, come hanno precisato alcuni studiosi, tra cui Neil Cossons, questa espressione circolava gi\u00e0 da qualche anno nei primi circoli di appassionati formatisi in Gran Bretagna.\nL'Inghilterra, nella seconda met\u00e0 del Settecento, era stata tra le prime nazioni ad essere coinvolta dalla rivoluzione industriale, e sin dalla seconda met\u00e0 dell'Ottocento ebbe modo di svilupparsi in determinati ambienti culturali una certa attenzione per alcune testimonianze dell'industrializzazione. La Grande Esposizione Universale di Londra del 1851 fu uno dei primi momenti in cui tale sensibilit\u00e0 ebbe modo di manifestarsi; a questo segu\u00ec la creazione del Museo della Scienza di Kensigton qualche anno pi\u00f9 tardi e tra la fine del secolo e l'inizio del Novecento il fiorire di una moltitudine di associazioni di appassionati, i \"trusts\", con lo scopo di conservare alcuni monumenti industriali. Tra questi, grande importanza ebbe la \"Cornish Engine Preservation Society\", nata con lo scopo di conservare i mulini ad acqua sorti nelle campagne inglesi.\nDopo la seconda guerra mondiale, l'opera di ricostruzione nella quale furono coinvolte le principali citt\u00e0 del Regno Unito, a partire da Londra, port\u00f2 alla distruzione di numerosi edifici e strutture che avevano avuto importanza nel Settecento e nell'Ottocento per l'evoluzione economica, industriale e sociale del Paese e che alla fine degli anni quaranta non avevano pi\u00f9 nessuna utilit\u00e0. Alla loro demolizione si opposero associazioni di cittadini, che vi vedevano una traccia importante del proprio passato. In particolare, nel 1962 l'attenzione dell'opinione pubblica fu attirata dalla decisione di demolire la Euston Station, una delle pi\u00f9 antiche stazioni ferroviarie di Londra, e il portico di colonne doriche che la precedeva, lo Euston Arch. Nonostante le vive proteste dei comitati e della Comunit\u00e0 Internazionale, l'abbattimento della stazione fu inevitabile, seguito da un comune vivo risentimento. L'insuccesso di questo provvedimento port\u00f2, l'anno seguente, a dichiarare il ponte di ferro sul fiume Severn, in localit\u00e0 Coalbrookdale, nel Galles, monumento nazionale. Il patrimonio di archeologia industriale veniva cos\u00ec ufficialmente riconosciuto nella sua importanza culturale dalle autorit\u00e0 anglosassoni.\nValorizzazione del patrimonio di archeologia industriale.\n che l'archeologia industriale debba riguardare fabbriche, siti industriali \"et similia\" relativamente recenti, e in quanto tali non necessitanti delle tecniche comunemente usate dall'archeologo tradizionale. Infatti si dice, che per le conoscenze intrinseche al manufatto, opificio, ecc., l'archeologia industriale essa sia piuttosto una scienza per ingegneri ed architetti.\n\u00c8 vero, tuttavia, che in certi interessanti e meritevoli casi strutture industriali (officine, opifici, ecc.) siano stati in questi ultimi decenni riscoperti, restaurati e rivalutati in modo da divenire contenitori per centri studi e poli museali (come nel caso dell'ex fabbrica tessile Pria di Biella, al centro negli anni novanta di un progetto di recupero archeologico-industriale da parte di Gae Aulenti o come nel caso della fabbrica Campolmi a Prato che, a seguito di un importante intervento di restauro eseguito dal Comune di Prato su progetto dell'architetto Marco Mattei, oggi ospita il Museo del Tessuto e la Biblioteca Comunale), centri commerciali o espositivi come Le Ciminiere di Catania, ecc., diversamente da come \u00e8 organizzato un sito archeologico tradizionale. Sotto questo aspetto, \u00e8 evidente come la mano ingegneristico-architettonica risulti determinante.\nEsempi di queste ristrutturazioni sono il Lingotto e il Parco Dora di Torino, storico stabilimento di produzione FIAT, il Museo della Gare d'Orsay, ex stazione ferroviaria a Parigi, l'ex zuccherificio di Cecina vicino a Livorno.\nSi ritiene che l'archeologia industriale possa avere in futuro un sicuro sviluppo. Questo presupposto muove dalla considerazione che tanto in Europa quanto nelle Americhe si assiste ad un sempre maggiore interesse per gli aspetti dell'industrializzazione che vengono con il passare del tempo, visti in chiave maggiormente storica. Lo stesso rilievo che \u00e8 dato alla creazione degli \"Ecomusei\" come quello sull'Adda, questi spesso sono collegati, nei maggiori centri urbani o nei loro pressi, alla rivalutazione ed alla divulgazione alle giovani generazioni della primigenia fase di industrializzazione conserviera, tessile, metalmeccanica, che contraddistingueva comunemente quelle zone in un passato non ancora remoto.\nEsempi di patrimonio di archeologia industriale in Italia.\nNumerosi e capillarmente diffusi nel territorio sono i siti di archeologia industriale in Italia. Di seguito alcuni esempi.\nOrganizzazioni.\nIn molti paesi esistono associazioni nazionali di archeologia industriale. Essi si occupano della ricerca, catalogazione, conservazione e divulgazione del patrimonio industriale del passato. Tra i temi studiati dai membri di queste associazioni vi sono: gli stabilimenti industriali, siti estrattivi, tecnologie per la produzione energetica, il turismo industriale, il riutilizzo dei siti industriali, le tecnologie del trasporto. Molti dei gruppi pubblicano materiale ed organizzano conferenze, seminari, organizzano visite guidate nei siti d'interesse. Molte organizzazioni infine sono attive in materia di conservazione di luoghi di interesse archeologico industriale attraverso la sensibilizzazione o alla segnalazione alle istituzioni gli episodi di ristrutturazioni, o demolizioni di siti interessanti."}
{"id": "152631", "revid": "188116", "url": "https://it.wikipedia.org/wiki?curid=152631", "title": "Comitato interministeriale per la programmazione economica e lo sviluppo sostenibile", "text": "Il Comitato interministeriale per la programmazione economica e lo sviluppo sostenibile (CIPESS), fino al 31 dicembre 2020 Comitato interministeriale per la programmazione economica (CIPE) \u00e8 un organismo statale italiano.\nStoria.\nFu istituito come CIPE con legge 27 febbraio 1967, n. 48, art.16. Nel 1977 fu costituito nell'ambito del CIPE il Comitato interministeriale per la politica economica estera, poi soppresso nel 1993.\nDal 1 gennaio 2021 il CIPE cambia nome in \"Comitato Interministeriale per la programmazione economica e lo sviluppo sostenibile (CIPESS)\"\nComposizione.\nIl Comitato \u00e8 presieduto dal presidente del Consiglio dei ministri ed \u00e8 costituito in via permanente dal Ministro dell'economia e delle finanze, che ne \u00e8 Vicepresidente, e dai Ministri per gli affari esteri, dello sviluppo economico, delle politiche agricole alimentari e forestali, delle infrastrutture e della mobilit\u00e0 sostenibili, del lavoro e delle politiche sociali e della transizione ecologica.\nAlcuni membri tecnici esterni alla compagine ministeriale come, per esempio, il presidente dell'ISTAT, il Governatore della Banca d'Italia e il segretario della Programmazione possono partecipare alle sue riunioni, ma non possono esprimere con voto il loro parere.\nAttivit\u00e0.\nGli schemi dei provvedimenti e degli altri atti di competenza del Comitato sono esaminati in una riunione preparatoria (cosiddetta \"pre CIPE\") alla quale partecipano il Segretario del CIPE, che la presiede, e i Sottosegretari di Stato delle Amministrazioni interessate. Alla riunione preparatoria possono partecipare, inoltre, il Presidente della Conferenza dei Presidenti delle Regioni e delle Province Autonome, ove siano in esame questioni di interesse generale per le Regioni, e il Ragioniere Generale dello Stato, o un suo delegato.\nDa ci\u00f2 si pu\u00f2 evincere l'importanza dell'organismo nella vita dello Stato italiano, anche nel confronto con la politica internazionale e comunitaria, infatti nello stesso momento dell'istituzione dell'organismo si \u00e8 affermato che:\nNel corso degli anni successivi alla fondazione, oltre alle modifiche intervenute nei vari ministeri partecipanti al comitato, cambiati sia nelle denominazioni che nelle attribuzioni dei poteri, sono state emanate ulteriori leggi a completamento dello statuto originale del CIPE, modificando di fatto alcune particolari attribuzioni iniziali, allargando la sua sfera d'azione in merito agli studi di settore e rimandando ad altre autorit\u00e0, anche Regionali, alcune delle sue incombenze di carattere fiscale ed economico.\nAttualmente la segreteria del CIPE opera all'interno della Presidenza del Consiglio dei ministri, nel dipartimento per la programmazione e il coordinamento della politica economica. Il Dipartimento per la programmazione e il coordinamento della politica economica \u00e8 la struttura di supporto che svolge le attivit\u00e0 di:\nIl Dipartimento si articola in tre uffici:\nOperano inoltre al servizio del Dipartimento le seguenti strutture:\nIl CIPE ha sede presso la Presidenza del Consiglio dei ministri."}
{"id": "152632", "revid": "486946", "url": "https://it.wikipedia.org/wiki?curid=152632", "title": "CIPE", "text": ""}
{"id": "152633", "revid": "1632387", "url": "https://it.wikipedia.org/wiki?curid=152633", "title": "Gargolla", "text": "La gargolla o garguglia \u00e8 la parte terminale dello scarico dei canali di gronda, o grondaie, spesso ornata con figure animalesche, fantastiche o mostruose, come i gocciolatoi a protomi leonine dei templi greci. Si trova in molte chiese e cattedrali cristiane, ma anche su edifici civili (come municipi) del periodo medievale. In italiano garguglia si pu\u00f2 considerare sinonimo di doccione, anche se talvolta col nome di gargolla (o pi\u00f9 spesso \"gargoyle\", all'inglese) si indica la figura fantastica senza che essa abbia necessariamente funzione di doccione; viceversa i doccioni comunemente intesi non sempre hanno figure scolpite.\nEtimologia.\n\"Gargolla\" e \"garguglia\" vengono dal francese \"gargouille\" che a sua volta deriva dal latino \"gurgulio, -onis\", termine onomatopeico collegato al gorgoglio dell'acqua che passa attraverso un doccione. L'inglese \"gargoyle\" ha lo stesso etimo.\nArchitettura.\nDal punto di vista architettonico una gargolla ha in genere la funzione di doccione, cio\u00e8 \u00e8 la parte finale di un sistema di scarico per l'acqua piovana che si protende da un cornicione o da un tetto, con lo scopo di far defluire l'acqua piovana, impedendo che questa, scorrendo lungo i muri li danneggi o penetri nelle fondazioni.\nStoria.\nA partire dal X-XI secolo inizi\u00f2 a diffondersi in Europa l'utilizzo della pietra per il doccione. L'epoca in cui si raggiunse il maggior utilizzo di gargolle inizi\u00f2 a partire dal XIII secolo e verso la fine del secolo si cominci\u00f2 a fare uso di caricature e figure grottesche. Nel corso del tempo divennero sempre pi\u00f9 elaborati: inizialmente veniva scolpito solo il busto dell'animale o della creatura fantastica, in seguito si raffigur\u00f2 l'animale intero, spesso avvinghiato con gli artigli all'edificio. Frequentemente, i doccioni rappresentavano draghi o leoni e di solito l'acqua scorreva lungo la schiena o all'interno della figura per defluire poi dalla bocca.\nSimbologia.\nLa spiritualit\u00e0 visionaria medievale cre\u00f2 gargolle di ogni sorta, da figure demoniache a facce gioconde, fino a creature met\u00e0 uomini e met\u00e0 bestie. La simbologia delle gargolle \u00e8 complessa e attinge dalle Sacre Scritture e dall'universo pagano. Il retaggio delle creature ibride greche e egiziane si mischi\u00f2 nel medioevo all'universo mitico dei bestiari come \"Il Fisiologo\", libri illustrati con descrizioni di animali fantastici di terre lontane. Gli artisti influenzati da tali testi scolpirono dei doccioni bestiali e affascinanti. Le caratteristiche degli animali immaginari furono reinterpretate in chiave cristiana. Alcuni studiosi hanno teorizzato che le gargolle siano state utilizzate come guardiani delle chiese per tenere lontano i demoni. Altri pensano che questi doccioni simboleggiassero demoni, da cui i passanti avrebbero trovato scampo in chiesa.\nIl drago Grand'Goule.\nUna leggenda francese parla di un drago chiamato \"Grand'Goule\", che possedeva ali e corpo da rettile; viveva in una caverna nei pressi della Senna e si placava soltanto con offerte sacrificali annuali. Intorno al 600 giunse a Rouen un sacerdote di nome Romano (futuro arcivescovo di Rouen e santo), che promise di liberare il paese dal drago in cambio della conversione di tutti i cittadini e la costruzione di una chiesa. Romano sottomise il mostro con il segno della croce ed esorcizzandolo, e lo port\u00f2 fuori dal paese legato a un guinzaglio fatto con la sua tonaca. \"Grand'Goule\" fu bruciato su un rogo, ma il collo e la testa non si consumarono e vennero perci\u00f2 staccati dal corpo e posti sulle mura di Rouen come protezione per spaventare gli spiriti maligni, divenendo cos\u00ec il modello per le gargolle.\nNotre-Dame.\nPochi sanno che a Notre-Dame queste figure non sono il frutto dell'immaginario gotico medievale, come i principali elementi architettonici della cattedrale, che venne realizzata quasi interamente fra il XII e il XIII secolo; esse furono infatti aggiunte dall'architetto Eug\u00e8ne Viollet-le-Duc solo verso la met\u00e0 del XIX secolo."}
{"id": "152634", "revid": "33689", "url": "https://it.wikipedia.org/wiki?curid=152634", "title": "Dune II", "text": "Dune II: The Battle for Arrakis (\"Dune II: Battle for Arrakis\" in copertina), chiamato Dune II: The Building of a Dynasty in Nordamerica, \u00e8 un videogioco strategico in tempo reale basato sul romanzo di fantascienza \"Dune\" di Frank Herbert e pubblicato nel 1992 dalla Virgin Games. Sviluppato originariamente da Westwood Studios per il sistema operativo MS-DOS, negli anni successivi usc\u00ec per i computer Amiga e Acorn Archimedes e per la console Sega Mega Drive, per quest'ultima con il titolo su schermo \"Dune: The Battle for Arrakis\". \n\"Dune II\" ebbe grande impatto e viene considerato una pietra miliare degli strategici in tempo reale, nonch\u00e9 capostipite di un importante filone di giochi simili, poich\u00e9 introdusse o rese celebri molte delle meccaniche che sono rimaste tipiche di questo genere. Tra queste, la presenza di pi\u00f9 campagne in crescendo con fazioni aventi capacit\u00e0 diverse, la nebbia di guerra e l'albero tecnologico sotto forma di dipendenze e potenzialmenti degli edifici.\n\"Dune II\" \u00e8 il seguito di \"Dune\", edito sempre dalla Virgin, ma \u00e8 di funzionamento molto differente dal predecessore.\nUna nuova versione per Windows e PlayStation fu realizzata nel 1998 col titolo di \"Dune 2000\". Il successivo seguito \u00e8 \"\" (Windows, 2001).\nTrama.\nL'ambientazione \u00e8 il pianeta Arrakis, ma la trama \u00e8 solo vagamente ispirata a quella del romanzo. L'imperatore Frederick IV offre il controllo completo di Arrakis, anche noto come Dune, l'unico pianeta in grado di produrre la preziosissima spezia, a chi prevarr\u00e0 tra le tre maggiori casate, casa Atreides, casa Harkonnen e casa Ordos (quest'ultima non presente nei romanzi, ma divenuta poi una presenza fissa nei seguiti del videogioco). Non ci sono regole in questa sfida, e le tre case trasportano grandi armate sulla superficie del pianeta per conquistarlo con la forza. Qualunque casa scelga, il giocatore si trover\u00e0 a combattere alternativamente contro una delle altre due, e infine contro una coalizione delle altre due e dei Sardaukar dell'imperatore stesso.\nGli unici personaggi con un volto e un nome, comunque diverso da quello del romanzo, sono l'imperatore e i mentat delle tre case, che nel gioco svolgono la funzione di dare istruzioni e consigli al giocatore. I Fremen compaiono come unit\u00e0 speciali degli Atreides.\nModalit\u00e0 di gioco.\nOgni livello del gioco si svolge su una piccola porzione della superficie desertica di Dune, mostrata con visuale dall'alto a scorrimento multidirezionale. Il terreno \u00e8 costituito da zone di sabbia e zone di roccia; sulla sabbia si possono trovare zone rossicce che rappresentano giacimenti di spezia, l'unica risorsa economica del gioco, da raccogliere con apposite mietitrici cingolate.\nLa spezia raccolta si converte in crediti e consente di finanziare la costruzione di nuovi edifici nella propria base o la creazione di nuove unit\u00e0 militari da utilizzare per affermare la propria supremazia nei confronti delle fazioni rivali. Le basi si possono costruire solo sulle aree di roccia e, con poche eccezioni, solo in contiguit\u00e0 con altre strutture proprie esistenti. Per gli edifici da costruzione si pu\u00f2 accedere a una schermata a parte, con il gioco in pausa, dove si seleziona quale edificio/unit\u00e0 fabbricare, potendone vedere anche un'immagine in grande.\n\u00c8 presente una forma semplice di nebbia di guerra: le zone non ancora esplorate sono completamente oscure, ma una volta che le unit\u00e0 del giocatore le hanno visitate rimangono permanentemente visibili. Si dispone di una minimappa interattiva, che \u00e8 completamente funzionante solo se \u00e8 funzionante un apposito edificio.\nGli edifici e unit\u00e0 presenti nel gioco sono solo in parte ispirate alla saga di \"Dune\"; tra gli edifici ci sono ad esempio raffinerie per la spezia e trappole a vento (qui usate per dare energia agli altri edifici). In prevalenza si tratta di equipaggiamento militare originale del gioco. Le unit\u00e0 comprendono vari tipi di fanteria, mezzi gommati e carri armati, nonch\u00e9 alcune unit\u00e0 volanti non direttamente controllate dal giocatore.\nUnit\u00e0 e edifici hanno punti ferita, che sono visibili nell'interfaccia solo quando l'oggetto viene selezionato, tuttavia le condizioni gravi si possono intuire anche da colonne di fumo che fuoriescono dagli oggetti. In molti casi \u00e8 possibile effettuare riparazioni.\nGli avversari controllati dal computer sono capaci di raccogliere spezia e fabbricare unit\u00e0 come il giocatore, ma non possiedono l'intelligenza artificale per creare basi; partono con basi precostruite e possono soltanto rimpiazzare eventuali edifici distrutti.\nSulla sabbia si possono incontrare i vermi delle sabbie, unit\u00e0 neutrali che divorano le unit\u00e0 di qualunque fazione.\nA differenza degli RTS successivi, in \"Dune II\" non \u00e8 possibile selezionare pi\u00f9 unit\u00e0 contemporaneamente, ma solo una singola per volta; dopo la selezione \u00e8 inoltre necessario decidere quale azione impartire all'unit\u00e0 tramite l'interfaccia men\u00f9 a destra (l'ordine di attaccare un nemico, per esempio, non \u00e8 attuato semplicemente cliccando sul bersaglio, bens\u00ec deve essere precedentemente selezionato tramite men\u00f9, poi si seleziona il bersaglio).\nVengono fornite tre campagne per le tre diverse fazioni Atreides, Harkonnen e Ordos, ciascuna con nove livelli che introducono progressivamente maggior variet\u00e0 di edifici e unit\u00e0 e maggior difficolt\u00e0. Tra un livello e l'altro appare una mappa strategica dove si pu\u00f2 scegliere tra diverse regioni da attaccare, che corrispondono a differenti conformazioni del prossimo scenario.\nOgni fazione presenta una disponibilit\u00e0 di alcune unit\u00e0 ed edifici diversa dalle altre, e due tipi di unit\u00e0 riservate disponibili negli ultimi livelli.\nA differenza della maggior parte degli RTS moderni, \"Dune 2\" non prevede una modalit\u00e0 di gioco schermaglia.\nIl gioco per MS-DOS presenta versioni ufficiali in inglese, francese, tedesco, italiano e spagnolo; in queste ultime due sono stati tradotti solo i testi e non l'audio. Il gioco per Amiga ha versioni in inglese, francese e tedesco.\nVersione per Mega Drive.\nMentre le versioni di \"Dune II\" per DOS, Amiga e Archimedes sono praticamente uguali tra loro, quella per Sega Mega Drive si differenzia in modo evidente. La grafica \u00e8 completamente rivista e ha una visuale dalla verticale, anzich\u00e9 leggermente inclinata come nell'originale. Rispetto a quanto sopra descritto, il controllo \u00e8 stato semplificato, non sono pi\u00f9 necessari men\u00f9 per ogni azione; il cursore e l'azione cambiano da soli a seconda del contesto. La tipologia di edifici disponibili \u00e8 semplificata. I livelli sono differenti e non ci sono le varianti selezionabili.\nAccoglienza.\nStando alla Westwood Studios, \"Dune II\" \u00e8 stato un successo commerciale: entro il novembre del 1996 ha venduto oltre 250.000 copie.\nA suo tempo la stampa di settore giudic\u00f2 molto positivamente le versioni Amiga, PC e Mega Drive del gioco.\nLa rivista \"K\" dedic\u00f2 una copertina alla versione PC e la giudic\u00f2 ottimamente su tutti i fronti: giocabilit\u00e0 coinvolgente, paragonata in parte a quella di \"Populous II\", grafica, sonoro, difficolt\u00e0 progressiva ben calibrata. La versione Amiga fu giudicata equivalente. Unico problema di entrambe \u00e8 la poca rigiocabilit\u00e0 una volta terminati tutti i possibili scenari.\n\"Computer+Videogiochi\" fu entusiasta e colpita in particolare dall'immediatezza del coinvolgimento, e apprezz\u00f2 altrettanto la conversione Amiga, che non sfigurava neppure graficamente con i suoi 32 colori contro i 256 del PC VGA.\nMolto buoni furono anche i giudizi complessivi sulla versione Mega Drive da parte di \"Computer+Videogiochi\" e di \"Mega Console\", sebbene questa conversione apparisse pi\u00f9 ordinaria dal punto di vista del sonoro (secondo \"Mega Console\" anche della grafica).\nNel 1993, la rivista \"Computer Gaming World\" ha dichiarato la versione PC di \"Dune II\": \"[il gioco] oscura facilmente il suo predecessore in termini di gameplay... un vero gioiello\", \"forse il sonoro e le grafiche migliori mai apparse in uno strategico del suo genere\".\nLa stessa rivista lo nomin\u00f2 poi \"gioco di strategia dell'anno\" (periodo giugno 1992-giugno 1993), per quello che all'epoca veniva ancora considerato un incrocio tra i generi dell'azione e della strategia.\nUn articolo del febbraio 1994 sui giochi di guerra spaziali lo ha votato con una B+, dichiarando che, senza il gioco online, vi era poca rigiocabilit\u00e0 una volta terminate le campagne, mentre una del maggio dello stesso anno lo ha votato 5/5, descrivendolo come \"un wargame \"par excellance\"; grafiche e sonoro stupendi ne fanno un'esperienza di gioco godibile\". Si vociferava che \"\" sarebbe stato il suo sequel.\nEredit\u00e0.\nDal grande successo di \"Dune II\" inizi\u00f2 un intero filone di videogiochi, rappresentato da serie celebri come \"Command &amp; Conquer\" (anch'essa realizzata da Westwood), \"Warcraft\", \"Starcraft\" e \"Age of Empires\", tutti aventi una struttura di base fondamentalmente uguale a quella di \"Dune II\".\nA livello amatoriale sono stati realizzati diversi freeware che ricreano l'originale \"Dune II\" su piattaforme pi\u00f9 moderne. Tra questi \"OpenDUNE\" \u00e8 un rifacimento open source che riproduce esattamente l'originale, a parte la correzione di alcuni bug, utilizzando i file dati del programma originale. Tra i cloni pi\u00f9 rilevanti e completati ci sono \"Dune Dynasty\", molto fedele con soltanto la modernizzazione dell'interfaccia, \"Dune Legacy\" che ha anche alcune differenze nelle unit\u00e0 e il supporto multigiocatore, \"Dune IV\" e \"Dune 2: The Golden Path\", pi\u00f9 differenziati ma sempre basati sulle grafiche originali."}
{"id": "152637", "revid": "3535", "url": "https://it.wikipedia.org/wiki?curid=152637", "title": "Alcolici", "text": ""}
{"id": "152640", "revid": "11497", "url": "https://it.wikipedia.org/wiki?curid=152640", "title": "Divinit\u00e0 indiane", "text": ""}
{"id": "152641", "revid": "118265234", "url": "https://it.wikipedia.org/wiki?curid=152641", "title": "Stella ipergigante", "text": "Una stella ipergigante (classe di luminosit\u00e0 0) \u00e8 una stella massiccia, pi\u00f9 grande di una stella supergigante, dotata di una massa che pu\u00f2 arrivare fino a 100 volte quella del Sole. Sono considerate le stelle pi\u00f9 luminose esistenti, e la loro temperatura superficiale \u00e8 compresa fra i e i 35\u00a0000\u00a0K. La durata della loro evoluzione \u00e8 stimata in circa due milioni di anni, al termine dei quali esplodono in brillantissime supernovae o addirittura ipernovae. Si teorizza che una ipergigante, dopo l'esplosione, lascerebbe un buco nero estremamente denso e massiccio.\nLe conoscenze sulle ipergiganti sono relativamente scarse, essendo molto rare. Possono avere differenti colori: il blu indica solitamente che la stella \u00e8 calda, mentre il rosso indica che \u00e8 fredda. Un tipo particolare di ipergigante \u00e8 costituito dalle ipergiganti gialle, ma le instabilit\u00e0 interne a temperature medie e alte pressioni le rendono molto pi\u00f9 rare delle altre ipergiganti. Un esempio di ipergigante gialla \u00e8 Rho Cassiopeiae.\nCaratteristiche.\nLa parola \"ipergigante\" \u00e8 di solito usata come un termine generico per indicare le stelle pi\u00f9 massicce conosciute; in realt\u00e0, esistono delle definizioni pi\u00f9 precise. Nel 1956 gli astronomi Feast e Thackeray usarono il termine \"super-supergigante\" (in seguito cambiato nell'attuale \"ipergigante\") per indicare delle stelle con una magnitudine assoluta superiore a MV = -7. Nel 1971, Keenan sugger\u00ec di utilizzare questo termine per indicare solo le supergiganti che mostrassero la maggior componente di emissione nella banda H\u03b1, indicando cio\u00e8 stelle con una estesa atmosfera stellare o un elevato tasso di perdita di massa. I criteri suggeriti da Keenan sono attualmente i maggiormente usati dagli scienziati. Ci\u00f2 significa che una stella ipergigante non necessariamente deve essere pi\u00f9 massiccia di una supergigante simile. Inoltre, le stelle pi\u00f9 massicce sono considerate ipergiganti e possono possedere una massa a partire da 100-150 volte quella solare.\nLe ipergiganti sono stelle molto luminose, anche milioni di volte pi\u00f9 brillanti del nostro Sole e hanno temperature che variano notevolmente a seconda del tipo di stella, dai fino a 35\u00a0000\u00a0K. Quasi tutte le ipergiganti mostrano delle variazioni di luminosit\u00e0 nel tempo a causa dell'instabilit\u00e0 dei loro strati pi\u00f9 interni.\nA causa della loro grandissima massa, la vita delle ipergiganti \u00e8, astronomicamente parlando, molto breve, aggirandosi solo su alcuni milioni di anni, poco se paragonato ai circa 10 miliardi di anni che pu\u00f2 raggiungere una stella con massa simile al Sole. Anche a causa di ci\u00f2, le ipergiganti sono estremamente rare, e se ne conoscono molto poche.\nLe ipergiganti non devono essere confuse con le variabili di tipo S Doradus (le \"variabili blu luminose\"). Una ipergigante \u00e8 classificata cos\u00ec a causa del suo tasso di perdita di massa, mentre una variabile blu luminosa si pensa che sia una supergigante che si prepara a transitare nella fase evolutiva in cui perder\u00e0 molta massa.\nStabilit\u00e0 delle ipergiganti.\nPoich\u00e9 la luminosit\u00e0 delle stelle aumenta notevolmente con la massa, la luminosit\u00e0 delle ipergiganti spesso risulta molto vicina al limite di Eddington, che \u00e8 la luminosit\u00e0 a cui la pressione di radiazione che tende a far espandere la stella \u00e8 uguale alla forza di gravit\u00e0 che tende a far collassare la stella. Questo significa che il flusso radiante che passa attraverso la fotosfera di una ipergigante potrebbe avere una forza sufficiente a far distaccare la fotosfera. Al di sopra del limite di Eddington, la stella verrebbe a generare una radiazione cos\u00ec elevata che parte dei suoi strati esterni verrebbero strappati in massicce esplosioni; questo comporterebbe una restrizione della capacit\u00e0 della stella di brillare a luminost\u00e0 pi\u00f9 elevate per periodi pi\u00f9 lunghi.\nIn conseguenza del superamento del limite di Eddington si attivano una serie di processi che portano all'emissione di un intenso vento stellare, che provoca una consistente perdita di massa da parte dell'astro. Dato che sono pochissime le stelle che superano questo limite, la teoria stessa del vento stellare forte \u00e8 in gran parte il risultato di modelli teorici.\nUna stella che si ipotizza possa ospitare questo tipo di fenomeni \u00e8 \u03b7 Carinae, una delle stelle pi\u00f9 massicce e luminose mai osservate. Tuttavia, con una massa di circa 130 masse solari e una luminosit\u00e0 di 4 milioni di volte superiore a quella solare, si pensa che \u03b7 Carinae possa superare il limite di Eddington molto, molto raramente. L'ultima volta che la stella super\u00f2 questo limite, nel 1840-1860, raggiunse un tasso di perdita di massa molto pi\u00f9 alto di quello che i modelli dei venti stellari pi\u00f9 conosciuti siano in grado di spiegare.\nQuesto tipo di vento stellare, a differenza di quelli normali, non richiede la presenza di atomi metallici nella fotosfera; questo fatto \u00e8 importante, dato che le stelle pi\u00f9 massicce sono anche molto povere in metalli, il che significa che per spiegare il fenomeno occorre un effetto che operi indipendentemente dalla metallicit\u00e0. Allo stesso modo, il vento stellare continuo potrebbe anche contribuire al limite di massa superiore delle stelle della prima generazione subito dopo il Big Bang, che non contengono metalli.\nUn'altra teoria per spiegare le esplosioni massicce di \u03b7 Carinae \u00e8 l'idea di una esplosione idrodinamica situata in profondit\u00e0, che spazza via anche parte degli strati pi\u00f9 esterni della stella. L'idea \u00e8 che la stella, anche a luminosit\u00e0 inferiori al limite di Eddington, potrebbe avere insufficiente convezione termica negli strati pi\u00f9 interni, da provocare un'inversione di densit\u00e0 che potenzialmente pu\u00f2 portare ad una violenta esplosione. Questa teoria non \u00e8 stata studiata con completezza e pertanto non \u00e8 chiaro se queste dinamiche possano effettivamente avvenire.\nIpergiganti conosciute.\nA causa della loro rarit\u00e0, le ipergiganti sono difficili da studiare. Sembrano essere ad un limite di luminosit\u00e0 superiore delle ipergiganti pi\u00f9 fredde (gialle e rosse): nessuna di queste sembra raggiungere la magnitudine assoluta \u22129,5, che corrisponde a circa 500\u00a0000 volte la luminosit\u00e0 solare. Le ragioni di questo fatto sono ancora sconosciute.\nVariabili blu luminose (LBV).\nMolte delle stelle variabili blu luminose sono classificate come ipergiganti ed effettivamente sono annoverate tra le stelle pi\u00f9 luminose conosciute:\nIpergiganti blu.\nSono stelle di classe spettrale O o B ma che non appartengono alla precedente classe delle LBV o sono in attesa di annessione in questa classe.\nIpergiganti gialle.\nLe ipergiganti gialle sono una classe estremamente rara di stelle; nella nostra Galassia ne sono note soltanto sette. Fra queste:\nIpergiganti rosse.\nSono astri di classe K o M, le cui dimensioni le rendono tra le stelle pi\u00f9 grandi conosciute:"}
{"id": "152642", "revid": "2033069", "url": "https://it.wikipedia.org/wiki?curid=152642", "title": "American Gothic (serie televisiva 1995)", "text": "American Gothic \u00e8 una serie televisiva dai toni drammatici tendenti all'horror vero e proprio prodotto dalla CBS e creato da Shaun Cassidy. Andato in onda in Italia nel 1997.\nAmbientato nella cittadina fittizia di Trinity, nella Carolina del Sud (Stati Uniti) \u00e8 stato interpretato da Gary Cole (sceriffo Lucas Buck) e Lucas Black (Caleb Temple, un bambino sensitivo). Nel telefilm assistiamo allo scontro tra il bene e il male (incarnato nello sceriffo) in una tipica cittadina americana di periferia con sviluppi sovrannaturali.\nStoria della serie.\nSono stati trasmessi in televisione soltanto 18 episodi su 22 per lo scarso interesse riscosso tra il pubblico, questo naturalmente ha fatto insorgere moltissimi fan che chiedevano che almeno la serie fosse conclusa. Alcune voci di corridoio affermano persino che nella stessa CBS ci fosse qualcuno che chiedeva la cancellazione della serie fin da prima della messa in onda.\nIn Italia la serie ha subito la stessa sorte, andando in onda su Italia Uno in tarda serata durante l'estate e mai pi\u00f9 ritrasmessa.\nNell'ottobre 2005 \u00e8 uscito in USA il cofanetto contenente l'intera prima stagione.\nMa il pessimo trattamento riservato alla serie \u00e8 stato mantenuto anche nella versione in DVD. Gli episodi sono stati inseriti in ordine casuale (ovvero lo stesso ordine in cui sono andate in onda) compromettendo la linearit\u00e0 della serie. Infatti gli episodi finali (21 e 22) sono il 18 e 19 nel cofanetto e gli episodi mai andati in onda sono inseriti subito dopo."}
{"id": "152644", "revid": "767487", "url": "https://it.wikipedia.org/wiki?curid=152644", "title": "Jimmie Vaughan", "text": "Fratello maggiore del celebre Stevie Ray Vaughan.\nBiografia.\nJimmie Vaughan inizia a suonare la chitarra all'et\u00e0 di 12 anni esercitandosi ininterrottamente. Racconta cos\u00ec i suoi inizi di chitarrista: \"Un giorno mi feci male giocando a football e fui costretto ad indossare uno di quei collari rigidi che mi impediva di muovere il busto, cos\u00ec un amico di famiglia mi regal\u00f2 una chitarra dicendomi che con quella non avrei rischiato altri incidenti... da allora non mi import\u00f2 pi\u00f9 nulla di niente\"\nNel 1967 se ne va di casa e forma i Chessmen. Pi\u00f9 tardi nel 1974 fonda i Fabulous Thunderbirds, gruppo rock blues con i quali rincorre il successo arrivato solo nel 1986 con l'album \"Tuff Enuff\", pubblicato dalla Columbia Records.\nNel 1989 lascia la band e inizia a registrare insieme a suo fratello minore l'album \"Family Style\", che viene pubblicato pochi giorni dopo il tragico incidente mortale di Stevie Ray (27 agosto 1990).\nNel 1994 pubblica il suo primo album solista, Strange Pleasure, contenente \"Six Strings Down\", una canzone alla memoria del fratello. Da allora ha continuato nella sua carriera da solista.\nHa tenuto esibizioni di apertura per la maggior parte delle date nel tour estivo di Bob Dylan del 2007.\nPartecipa abitualmente ai Crossroads Guitar Festival del blues organizzati da Eric Clapton.\nStile.\nIl suo stile \u00e8 stato influenzato maggiormente da chitarristi come Freddie King (con il quale ha intrattenuto rapporti personali), Jimmy Reed e Albert King. Altra importante influenza nell'et\u00e0 giovanile \u00e8 stato Johnny \"Guitar\" Watson: ha infatti dichiarato che lui e suo fratello Stevie hanno studiato Johnny \"Guitar\" Watson pi\u00f9 di qualsiasi altro chitarrista."}
{"id": "152645", "revid": "964", "url": "https://it.wikipedia.org/wiki?curid=152645", "title": "Crisi del III secolo", "text": "Con l'espressione crisi del III secolo ci si riferisce ad un'epoca della storia dell'Impero romano compresa all'incirca tra il 235 ed il 284, ovvero sia tra il termine della dinastia dei Severi e l'ascesa al potere di Diocleziano.\nDurante tale crisi si manifestarono simultaneamente situazioni estremamente problematiche su diversi fronti: dall'aumento della pressione nemica sui confini (con le invasioni barbariche del III secolo), spesso accompagnata da secessioni (come nel caso dell'Impero delle Gallie e del Regno di Palmira) e disordini interni (il che comporter\u00e0 riforme strutturali della tradizionale unit\u00e0 militare romana, la legione), la crisi del tradizionale sistema economico e, soprattutto, una grave instabilit\u00e0 politica (la cosiddetta \"anarchia militare\").\nLa causa principale della crisi pu\u00f2 essere ricercata nella fine dell'idea di impero tipica delle dinastie giulio-claudia ed antonina, basata sulla collaborazione tra l'imperatore, il potere militare e le forze politico-economiche interne. Nei primi due secoli dell'Impero la contrapposizione tra autorit\u00e0 politica e potere militare si era mantenuta, anche se pericolosamente (guerre civili), all'interno di un certo equilibrio, garantito anche dalle enormi ricchezze che affluivano allo Stato e ai privati tramite le campagne di conquista.\nNel III secolo, per\u00f2, tutte le energie dello Stato venivano spese non per ampliare, ma per difendere i confini dalle invasioni barbariche. Con l'esaurirsi della spinta espansiva delle conquiste, il peso economico e l'energia politica delle legioni finirono dunque per riversarsi all'interno dell'Impero invece che all'esterno, con il risultato che l'esercito, che era stato il fattore principale della potenza economica, fin\u00ec per diventare un peso sempre pi\u00f9 schiacciante, mentre la sua prepotenza politica diventava una fonte permanente di anarchia. La cosa pi\u00f9 sorprendente di questa gravissima crisi \u00e8 che l'Impero sia riuscito a superarla.\nContesto storico.\nGi\u00e0 nel 192, con la fine della dinastia degli Antonini, l'Impero romano concludeva un periodo universalmente riconosciuto come prospero e ricco. Alla scomparsa di Commodo (ucciso da una congiura) si apr\u00ec un periodo di instabilit\u00e0 politica che caus\u00f2 una guerra civile durata cinque anni, dal 193 al 197, con scontri tra legioni acquartierate in diverse regioni dell'Impero, ciascuna delle quali sosteneva il proprio generale.\nEbbe la meglio Settimio Severo, governatore della Pannonia e originario della Tripolitania, che pose le basi per il successivo sistema autocratico fondato sugli imperatori militari: favor\u00ec infatti gli ufficiali delle armate legionarie a discapito della classe senatoria ed insedi\u00f2 una legione ad Albano Laziale, a dispetto della tradizione che voleva l'Italia libera dagli eserciti. Con le confische di beni appartenenti ai suoi avversari politici, rimpolp\u00f2 la cassa imperiale detta \"fiscus\", ben differenziata dalla cassa statale (l\"erarius\"), che doveva coprire i costi della complessa e articolata macchina burocratica e amministrativa dell'Impero. Diede impulso agli studi di diritto e nomin\u00f2 il pi\u00f9 importante giurista del tempo, Papiniano, \"Praefectus urbi\", con poteri di polizia e repressione criminale su Roma. Con Settimio Severo si accentu\u00f2 inoltre il culto dell'imperatore, basato su un'idea di sacralit\u00e0 della monarchia, che aveva origine dalle regioni orientali, Egitto in testa, e dalla Grecia di Alessandro Magno.\nFu cos\u00ec che Settimio Severo adott\u00f2 il titolo di \"Dominus ac Deus\", al posto di quello di \"princeps\" (che sottintendeva la condivisione del potere col Senato), e regol\u00f2 i meccanismi di successione assegnandosi il titolo di \"Augustus\", e usando quello di \"Caesar\" per il suo successore designato. Sua moglie Giulia Domna, di origine siriaca, promosse attivamente l'arrivo a Roma di culti monoteistici solari, che sottolineavano l'analogia tra ordine imperiale e ordine cosmico.\nIl nuovo ordine promosso da Settimio Severo si scontr\u00f2 presto con i problemi derivati dallo scoppio di nuove guerre. Gi\u00e0 l'imperatore Caracalla dovette guerreggiare contro i Parti, a oriente, e i Marcomanni, lungo il confine renano-danubiano, peggiorando notevolmente le finanze statali. Per risolvere le difficolt\u00e0 si fecero delle scelte che alla lunga si rivelarono dannose: l'arruolamento sempre pi\u00f9 massiccio degli stessi germani nell'esercito e, dalla fine del II secolo, la diminuzione del metallo prezioso nelle monete, che caus\u00f2 inflazione.\nNel 212-213 Caracalla promulg\u00f2 la \"Constitutio Antoniniana\", con la quale estendeva la cittadinanza romana a tutti gli individui liberi dell'impero, un atto di difficile interpretazione, anche perch\u00e9 non ci \u00e8 giunto il suo testo originale. In genere si \u00e8 sottolineata la volont\u00e0 di abbattere le barriere tra centro e periferia, ma, grazie anche alla scoperta di un frammento nella biblioteca di Gie\u00dfen, si \u00e8 supposto fosse un provvedimento di portata pi\u00f9 ridotta, legato soprattutto alle \"\u00e9lite\" ed escludente le popolazioni che volontariamente si erano assoggettate a Roma (i \"dediticii\"), infatti all'epoca del provvedimento non abbiamo notizie di alcuno scalpore, quindi non fu probabilmente una rivoluzione. L'Editto, pur con tutti i suoi limiti, present\u00f2 tuttavia dei caratteri altamente innovativi destinati ad avere una profonda ripercussione sui futuri assetti sociali ed economici dell'Impero.\nIl provvedimento ebbe infatti riflessi nell'economia erariale, perch\u00e9 estendeva il sistema fiscale ai nuovi cittadini e aumentava la decentralizzazione del potere: il fulcro ormai si stava spostando da Roma e dalle province di tradizionale appannaggio senatorio a quelle pi\u00f9 decentrate, dove maggiore era la presenza degli eserciti. Nel 217 Macrino, prefetto del pretorio, elimin\u00f2 Caracalla. Il suo regno dur\u00f2 solo quattordici mesi. Fu infatti spodestato da Eliogabalo, autore di una discussa riforma religiosa e assassinato da una guardia pretoriana (222). Gli successe il cugino Severo Alessandro, ucciso nel 235 da una rivolta dei soldati lungo il confine renano. Si assisteva quindi a una sempre pi\u00f9 chiara tendenza di dominio dell'esercito nel processo di scelta e acclamazione dell'imperatore.\nAnalisi della crisi.\nI cambiamenti nelle istituzioni, nella societ\u00e0, nella vita economica e, di conseguenza anche nel modo di pensare e nella religione furono cos\u00ec profondi e fondamentali, che la \"crisi del III secolo\" \u00e8 sempre pi\u00f9 vista come lo spartiacque che contrassegna la differenza fra il mondo classico e quello della tarda antichit\u00e0, che gi\u00e0 porta in s\u00e9 i germi del Medioevo.\nDurante i circa 50 anni della crisi pi\u00f9 di una ventina di imperatori si succedettero sul trono, regnando a volte contemporaneamente su parti diverse del territorio. Si trattava in genere di comandanti militari che venivano proclamati imperatori dalle proprie legioni e riuscivano a mantenere il potere per una media di due o tre anni, prima di essere a loro volta assassinati dal loro successore.\nLa crisi si arrest\u00f2 solo con una serie di imperatori che provenivano dai ranghi militari e dalla provincia della Dalmazia, i quali grazie alla loro abilit\u00e0 militare riuscirono a riunificare l'Impero e a difenderne efficacemente i confini, e con la drastica riforma imposta da Diocleziano nel 284, che permise la prosecuzione dell'Impero per quasi altri due secoli come \"tardo impero romano\".\nCrisi politico-militare.\nIl periodo si considera iniziare nel 235, quando l'imperatore Alessandro Severo fu assassinato dai soldati durante una campagna contro gli Alamanni lungo il fronte settentrionale, al ritorno dal fronte orientale dopo tre anni di campagne contro i Sasanidi della Persia. La pressione dei barbari lungo le frontiere settentrionali e quella, contemporanea, dei Sasanidi in Oriente, si erano non solo intensificate, ma avevano diffuso la sensazione che l'impero fosse totalmente accerchiato dai nemici. Si rivelavano ormai inefficaci gli strumenti della diplomazia tradizionale, usati fin dai tempi di Augusto e basati sulla minaccia dell'uso della forza e sulla fomentazione di dissidi interni alle diverse trib\u00f9 ostili per tenerle impegnate le une contro le altre.\nSi rendeva necessario ricorrere immediatamente alla forza, schierando armate tatticamente superiori e capaci di intercettare il pi\u00f9 rapidamente possibile ogni possibile via di invasione dei barbari; la strategia era per\u00f2 resa difficoltosa dal dover presidiare immensi tratti di frontiera con contingenti militari per lo pi\u00f9 scarsi. Molti degli imperatori che vennero via via proclamati dalle legioni nell'arco di venticinque anni non riuscirono neppure a metter piede a Roma, n\u00e9 tanto meno, durante i loro brevissimi regni, a intraprendere riforme interne, poich\u00e9 permanentemente occupati a difendere il trono imperiale dagli altri pretendenti e il territorio dai nemici esterni.\nQueste difficolt\u00e0 costrinsero l'imperatore Valeriano (253-260), a spartire con il figlio Gallieno (253-268) l'amministrazione dello Stato romano, affidando a quest'ultimo la parte occidentale e riservando per s\u00e9 quella orientale, come in passato era gi\u00e0 avvenuto con Marco Aurelio e Lucio Vero (161-169). Il punto pi\u00f9 basso si raggiunse nel 260, quando Valeriano fu sconfitto in battaglia e preso prigioniero dai Sasanidi, morendo in prigionia senza che fosse possibile intraprendere una spedizione militare per liberarlo.\nCome conseguenza di questa grave sconfitta l'impero sub\u00ec una scissione in tre parti per quasi quindici anni, che per\u00f2 ne permisero la sopravvivenza: ad Occidente l'Impero delle Gallie, retto dagli usurpatori come Postumo (260-268), Leliano (268), Marco Aurelio Mario (268-269), Vittorino (269-271), Domiziano II (271) e Tetrico (271-274); mentre ad Oriente il Regno di Palmira, dove si alternarono prima Settimio Odenato, nominato da Gallieno \"corrector totius Orientis\", dal 262, poi il figlio Vaballato insieme alla madre Zenobia fino al 272. Scrive Eutropio:\nGli \"imperatori delle Gallie\" non solo formarono un proprio Senato presso il loro maggiore centro di \"Augusta Treverorum\" e attribuirono i classici titoli di console, Pontefice massimo o tribuno della plebe ai loro magistrati nel nome di \"Roma aeterna\", ma assunsero anche la normale titolatura imperiale, coniando monete presso la zecca di Lugdunum, aspirando all'unit\u00e0 con Roma e, cosa ben pi\u00f9 importante, non pensando mai di marciare contro gli imperatori cosiddetti \"legittimi\" (come Gallieno, Claudio il Gotico, Quintillo o Aureliano), che regnavano su Roma (vale a dire coloro che governavano l'Italia, le province africane occidentali fino alla Tripolitania, le province danubiane e dell'area balcaniche). Essi, al contrario, sentivano di dover difendere i confini renani ed il litorale gallico dagli attacchi delle popolazioni germaniche di Franchi, Sassoni ed Alemanni. L\"Imperium Galliarum\" risult\u00f2, pertanto, una delle tre aree territoriali che permise di conservare a Roma la sua parte occidentale.\nE se da un lato l'impero romano sembra abbia attraversato, sotto Gallieno uno dei periodi pi\u00f9 \"bui\" della sua storia, questo imperatore rappresent\u00f2 il punto di svolta nel tragico periodo della crisi del III secolo, che era seguito alla dinastia dei Severi. Non \u00e8 un caso che proprio Gallieno sia stato il primo a regnare per quindici anni (sette con il padre ed otto da solo), cosa assai rara se si considera il primo periodo dell'anarchia militare (dal 235 al 253). Era, infatti, dai tempi di Settimio Severo (193-211) che un Imperatore romano non regnava tanto a lungo.\nLa vittoria di Claudio il Gotico contro i Goti nella battaglia di Naisso del 268 fu una significativa svolta nella crisi. Con lui e il suo successore Aureliano (270-275) furono ripresi l'impero delle Gallie e il regno di Palmira, che si erano staccati dall'Impero durante il Principato di Gallieno: l'impero romano era nuovamente riunito e le truppe di frontiera di nuovo al loro posto.\nIn conclusione, la crisi politico-militare fu caratterizzata almeno da tre conflitti: quello esterno, innescato dalle invasioni barbariche; quello interno, tra l'aristocrazia senatoria ed i comandanti militari; e quello nelle file dell'esercito tra generali, imperatori ed usurpatori.\nL'anarchia militare durata 50 anni dimostr\u00f2 la maggiore importanza dell'elemento militare che doveva difendere l'Impero rispetto al Senato che aveva ormai perso non solo autorit\u00e0, ma anche autorevolezza. Gli imperatori ormai non provenivano pi\u00f9 dai ranghi del Senato, ma erano i generali che avevano fatto carriera nell'esercito ed erano stati proclamati dai soldati, ottenendo il potere dopo aver combattuto contro altri comandanti. Con la riforma dell'esercito operata da Gallieno (260-268) il Senato di Roma fin\u00ec per essere escluso non solo sostanzialmente, ma anche ufficialmente dal comando militare, in quanto l'imperatore decret\u00f2 che le legioni potessero essere guidate anche da \"praefecti\" di rango equestre (in precedenza il comando delle legioni era monopolio di \"legati\" di classe senatoria).\nCrisi demografica e territoriale.\nDopo il primo assalto avvenuto durante l'epoca di Marco Aurelio, un'altra pesantissima e ancor pi\u00f9 devastante epidemia di peste colp\u00ec i territori dell'Impero nel ventennio 250-270. Si \u00e8 calcolato che il morbo abbia mietuto milioni di vittime e che alla fine la popolazione dell'Impero fosse ridotta del 30 per cento, da 70 a 50 milioni di abitanti. A tutto ci\u00f2 si aggiunga che il prezzo da pagare per la sopravvivenza dell'Impero fu molto alto anche in termini territoriali. A partire infatti dal 260 gli Imperatori che si susseguirono dovettero abbandonare, in modo definitivo, i cosiddetti \"Agri decumates\" (sotto Gallieno) e l'intera provincia delle Tre Dacie (sotto Aureliano, nel 271 circa), oltre a perdere, seppure in via temporanea, la provincia di Mesopotamia, rioccupata solo con Galerio (verso la fine del III secolo).\nCrisi economica e commerciale.\nL'economia dell'impero romano nei primi due secoli si era basata sulla conquista militare di nuovi territori e sullo sfruttamento schiavistico delle campagne: in mancanza di nuove conquiste e dei bottini di guerra le spese dello Stato, sempre pi\u00f9 impellenti per poter far fronte alle pressioni esterne, furono coperte con un progressivo aumento delle tassazioni, proprio quando la diminuzione del numero di schiavi minava le possibilit\u00e0 economiche dei cittadini. Gradualmente la ricchezza, l'importanza politica, sociale, istituzionale e culturale si era livellata tra il centro e le province dell'Impero romano, sebbene con disparit\u00e0 ancora evidenti (in genere le province orientali erano economicamente pi\u00f9 sviluppate di quelle occidentali). Per Roma e l'Italia questo ebbe conseguenze negative, poich\u00e9 ivi la forza lavoro era costituita prevalentemente dagli schiavi, che venivano catturati durante le guerre. Sembra che se la situazione di pace dell'epoca degli Antonini avesse prodotto, per quanto riguarda la Citt\u00e0 eterna e molte regioni italiane, una crescita demografica di considerevoli proporzioni, nel contempo vi aveva causato un calo produttivo acuito da una sempre pi\u00f9 agguerrita concorrenza delle province. Il reperimento di manodopera servile a basso costo, formata soprattutto da schiavi, non aveva fino ad allora rese necessarie particolari evoluzioni tecniche.\nLa pressione fiscale divenne insostenibile per molti piccoli proprietari, costretti a indebitarsi e quindi a vendere le proprie terre, per andare a lavorare in condizioni di semischiavit\u00f9 sotto i grandi proprietari (colonato). Per questo fenomeno e per il calo demografico determinato dalle perdite umane nei numerosi conflitti, molte terre furono abbandonate e cessarono di essere produttive (fenomeno degli \"agri deserti\"). Le difficolt\u00e0 di comunicazione in seguito ai numerosi conflitti avevano in diversi casi reso indispensabile la riscossione diretta delle tasse da parte dello stesso esercito, causando abusi e trasformandosi a volte in un vero e proprio diritto di saccheggio.\nLo spopolamento di intere regioni fu, inoltre, causato anche da elementi climatici e sociali: i contadini, infatti, non conoscevano la rotazione delle colture e via via che la terra diventava improduttiva si dovevano spostare verso altre aree. Si diffusero cos\u00ec i latifondi scarsamente produttivi e il ceto dei contadini liberi si assottigli\u00f2, sostituito prima dagli schiavi e, successivamente, dai coloni affittuari. La scarsa capacit\u00e0 di acquisto delle classi subalterne impediva una qualsiasi crescita del mercato economico. Mancava inoltre qualsiasi politica di sussidi statali all'agricoltura e alle manifatture. Fin dalla riforma di Settimio Severo, i soldati romani vennero a costituire una casta (ereditaria) di privilegiati mentre gli altri, soprattutto gli agricoltori, si trovarono oberati da tasse. Di conseguenza in molti cercarono di abbandonare la terra per trasferirsi in citt\u00e0. Fin dalla fine del III secolo, e ancor pi\u00f9 nel secolo successivo, lo Stato cerc\u00f2 di approntare una serie di meccanismi ed eman\u00f2 alcune disposizioni legali tese a impedire l'abbandono della terra da parte dei contadini non proprietari che, a vario titolo, la coltivavano. Era nata la servit\u00f9 della gleba.\nMentre per questi fattori l'impero si andava gradualmente impoverendo, le situazioni ai confini si stavano facendo sempre pi\u00f9 critiche, con richieste di tributi per sostenere la macchina militare che sempre con maggiori difficolt\u00e0 venivano coperti. Le aree spopolate vennero in seguito concesse ad alcune popolazioni barbariche che per prime si stabilirono nell'Impero come \"foederati\".\nLe continue scorrerie da parte dei barbari nei vent'anni successivi alla fine della dinastia dei Severi avevano messo in ginocchio l'economia ed il commercio dell'Impero romano. Numerose fattorie e raccolti erano stati distrutti, se non dai barbari, da bande di briganti e dalle armate romane alla ricerca di sostentamento, durante le campagne militari combattute sia contro i nemici esterni, sia contro quelli interni (usurpatori alla porpora imperiale). La scarsit\u00e0 di cibo generava, inoltre, una domanda superiore all'offerta di derrate alimentari, con evidenti conseguenze inflazionistiche sui beni di prima necessit\u00e0. A tutto ci\u00f2 si aggiungeva un costante reclutamento forzato di militari, a danno della manovalanza impiegata nelle campagne agricole, con conseguente abbandono di numerose fattorie e vaste aree di campi da coltivare. Questa impellente richiesta di soldati, a sua volta, aveva generato una implicita corsa al rialzo del prezzo per ottenere la porpora imperiale. Ogni nuovo imperatore o usurpatore era costretto, pertanto, ad offrire al proprio esercito crescenti donativi e paghe sempre pi\u00f9 remunerative, con grave danno per l\"aerarium\" imperiale, spesso costretto a coprire queste spese straordinarie con la confisca di enormi patrimoni di cittadini privati, vittime in questi anni di proscrizioni \"di parte\".\nLa crisi era aggravata, inoltre, dall'iperinflazione causata da anni di svalutazione della moneta. Questa si era resa necessaria gi\u00e0 sotto gli imperatori della dinastia dei Severi, che per far fronte alle necessit\u00e0 militari avevano ampliato l'esercito di un quarto e raddoppiata la paga base. Le spese militari costituivano poi il 75% circa del bilancio totale statale, in quanto poca era la spesa \"sociale\", mentre tutto il resto era utilizzato in progetti di prestigiose costruzioni a Roma e nelle province; a ci\u00f2 si aggiungeva un sussidio in grano per coloro che risultavano disoccupati, oltre ad aiuti al proletariato di Roma (\"congiaria\") e sussidi alle famiglie italiche (simile ai moderni assegni familiari) per incoraggiarle a generare pi\u00f9 figli.\nGli imperatori successivi, il cui potere dipendeva interamente dall'esercito, erano costretti a continue nuove emissioni per pagare i soldati ed effettuare i tradizionali donativi: il metallo effettivamente presente nelle monete si ridusse progressivamente, pur conservando queste lo stesso valore teorico. Ci\u00f2 ebbe l'effetto prevedibile di causare un'inflazione galoppante e quando Diocleziano arriv\u00f2 al potere il sistema monetario era quasi al collasso: persino lo Stato pretendeva il pagamento delle tasse in natura invece che in moneta e il denario, la tradizionale moneta d'argento, usata per pi\u00f9 di 300 anni, era poco apprezzata. Sappiamo infatti che, sotto Cesare ed Augusto, il denario aveva un peso teorico di circa 1/84 di libbra, ridotto da Nerone a 1/96 (pari ad una riduzione del peso della lega del 12,5%). Contemporaneamente, oltre alla riduzione del suo peso, vi era anche una riduzione del tuo titolo (% di argento presente nella lega), che pass\u00f2 dal 97-98% dell'epoca augustea al 93,5% (per una riduzione complessiva del solo argento del 16,5% ca).\nIl denario, infatti, continu\u00f2 il suo declino durante tutto l'impero di Commodo e di Settimio Severo, tanto da vedere ridotto il proprio \"titolo\" a meno del 50% di argento. Con la riforma monetaria di Caracalla, venne introdotto, a fianco del denario e poi in sua sostituzione, l'antoniniano (all'inizio del 215), completamente d'argento, pi\u00f9 grande del denario, e per differenziarlo da quest'ultimo presentava l'imperatore che indossava una corona radiata (non invece una corona d'alloro, come sul denario), indicando cos\u00ec il suo valore doppio (come nel dupondio, che valeva due assi).\nAnche se di valore doppio del denario, l'antoniniano non pes\u00f2 mai pi\u00f9 di 1,6 volte il peso del denario. Il denario continu\u00f2 ad essere emesso accanto all'antoniniano, ma durante la met\u00e0 del III secolo fu rapidamente svalutato per far fronte al permanente stato di guerra del periodo. Attorno al 250 conteneva ancora il 30-40% di argento, una decina d'anni pi\u00f9 tardi ne conteneva solo il 5%, mentre il restante 95% era di rame. Vi \u00e8 da aggiungere che se inizialmente il rapporto con l'aureo era di 25:1 (un aureo = 25 antoniniani) o forse di 50:1, al tempo di Aureliano giunse addirittura a 800:1.\nContemporaneamente l'aureo, era passato nel tempo, da un peso teorico di 1/40 di libbra (epoca di Cesare) a 1/45 (sotto Nerone, con una svalutazione dell'11%) per raggiungere sotto Caracalla un peso di 1/50 di libbra (6,54\u00a0g). Nel corso poi di tutto il III secolo la svalutazione era continuata fino a Diocleziano (1/60 di libbra, pari a5,45 g), seppure vi fosse stato un correttivo da parte di Aureliano il quale, attraverso la sua riforma del 274, aveva riportato il peso dell'aureo ad 1/50 di libbra. La corsa per\u00f2 alla svalutazione era continuata, tanto che al tempo di Marco Aurelio Caro, il peso dell'aureo era stato ridotto fino ad 1/70 (come dimostra la lettera greca \"O\" stampata su alcune monete, equivalente al numero 70).\nA tutto ci\u00f2 aggiungiamo che nei primi due secoli dell'et\u00e0 imperiale, l'acquisto di enormi quantit\u00e0 di prodotti di lusso provenienti dalle regioni asiatiche era stato regolato con monete, soprattutto d'argento (monete romane sono state trovate anche in regioni molto lontane), tanto che la continua fuoriuscita di metallo prezioso (non bilanciata dalla produzione delle miniere, visto che i giacimenti erano ormai in esaurimento dopo secoli di sfruttamento) fin\u00ec per determinare nel Tardo Impero una rarefazione dell'oro e dell'argento all'interno dei confini imperiali, accelerando cos\u00ec la perversa spirale di diminuzione della quantit\u00e0 effettiva di metallo prezioso nelle monete coniate dai vari imperatori.\nInoltre, l'instabilit\u00e0 politica ebbe pesantissimi effetti anche sui traffici commerciali. Ecco come lo storico Henry Moss descrive la situazione dei trasporti e della rete commerciale dell'Impero prima della crisi:\nCon la crisi del III secolo questa ampia rete commerciale fu rotta. L'agitazione civile e i conflitti la resero non pi\u00f9 sufficientemente sicura per permettere ai commercianti di viaggiare come prima e la crisi monetaria rese gli scambi molto difficili. Ci\u00f2 produsse profondi cambiamenti che proseguirono fino all'et\u00e0 medioevale. I grandi latifondisti, non pi\u00f9 in grado di esportare con successo i loro raccolti sulle lunghe distanze, cominciarono a produrre cibi per la sussistenza e per il baratto locale. Piuttosto che importare i prodotti, cominciarono a produrre molti beni localmente, spesso sulle loro stesse propriet\u00e0 di campagna, dove tendevano a rifugiarsi per sfuggire alle imposizioni dello Stato a carico dei cittadini. Nacque in tal modo una \"economia domestica\" autosufficiente che sarebbe diventata ordinaria nei secoli successivi, raggiungendo la sua forma finale in et\u00e0 medioevale.\nCrisi sociale.\nLa crisi economica aveva comportato una diversa suddivisione della societ\u00e0: dalle tre classi tradizionali dei senatori, dei cavalieri e dei plebei: senatori e cavalieri (grandi proprietari terrieri e militari, che disponevano della propriet\u00e0 terriera e delle riserve di monete d'oro) erano confluiti nella classe privilegiata degli \"honestiores\", mentre artigiani e piccoli commercianti, toccati dalle difficolt\u00e0 economiche e dalla svalutazione della moneta d'argento, erano confluiti nella classe degli \"humiliores\" che andava man mano perdendo i propri diritti. Bench\u00e9 anche nei secoli precedenti fossero presenti profonde diseguaglianze economiche tra la popolazione dell'Impero, la peculiarit\u00e0 della crisi sociale del III secolo risiede nella legittimazione giuridica di questa situazione: pene diverse erano previste per \"honestiores\" e \"humiliores\", e le possibilit\u00e0 di scalata sociale erano fortemente ridotte.\nSempre pi\u00f9 spesso gli \"humiliores\" rinunciavano volontariamente alle proprie libert\u00e0 per affidarsi alla protezione dei grandi proprietari terrieri ed evitare inoltre l'arruolamento forzato nell'esercito. I piccoli artigiani e i commercianti liberi delle citt\u00e0, cominciarono a spostarsi verso le grandi propriet\u00e0 della campagna, alla ricerca di cibo e di protezione. Molti di questi ex abitanti della citt\u00e0, cos\u00ec come molti piccoli coltivatori, furono costretti a rinunciare ai diritti basilari per ricevere la protezione dai grandi proprietari terrieri. Diventarono cos\u00ec una classe di cittadini semi-liberi noti come \"coloni \", legati alla terra e, grazie alle successive riforme imperiali, la loro posizione divenne ereditaria. Ci\u00f2 forn\u00ec un primo modello per la servit\u00f9 della gleba, che avrebbe costituito la base della societ\u00e0 feudale medioevale.\nCrisi religiosa.\nLa crisi della religione romana, intesa come politeismo greco-romano, intensific\u00f2 i suoi effetti in et\u00e0 imperiale. Questo politeismo non pretendeva che gli abitanti dell'Impero fossero obbligati a venerare esclusivamente il pantheon degli d\u00e8i romani. Fin dai tempi di Giulio Cesare e dei suoi rapporti coi culti druidici dei Galli, al tempo della Conquista della Gallia, l'amministrazione romana era solitamente tollerante in campo religioso, per cui vi fu spazio per culti provinciali e anche stranieri. Unica condizione era che non mettessero in pericolo l'unit\u00e0 imperiale. Fu cos\u00ec che, soprattutto da Oriente, si riversarono sull'Occidente romano e quindi sull'Italia e Roma una notevole quantit\u00e0 di culti misterici, quali quelli di Cibele (la \"Grande Madre\" dalla Frigia), El-Gabal (da Emesa, a cui fu devoto lo stesso imperatore Eliogabalo), Iside e Osiride (dall'Egitto), Mitra (dalla Persia), quest'ultimo che raccolse numerosi seguaci negli accampamenti militari e nel quale si ravvisava l'invitto dio della luce, il \"Sol invictus\" (che ebbe tra i seguaci gli imperatori Aureliano, Probo, Diocleziano e lo stesso Costantino I).\nSecondo una interpretazione storica che pone attenzione alla reazione psicologica delle popolazioni rispetto alla fede religiosa, col tempo le nuove religioni assunsero sempre pi\u00f9 importanza per le loro caratteristiche escatologiche e soteriologiche in risposta alle insorgenti esigenze della religiosit\u00e0 dell'individuo, al quale la vecchia religione non offriva che riti vuoti di significato. Sempre secondo questa interpretazione storica la critica alla religione tradizionale veniva anche dalle correnti filosofiche dell'Ellenismo, che fornivano risposte intorno a temi propri della sfera religiosa, come la concezione dell'anima e la natura degli d\u00e8i.\nNella congerie sincretistica dell'impero del III secolo, permeata da dottrine neoplatoniche (Plotino), gnostiche, orfiche e misteriche (misteri eleusini che trov\u00f2 seguaci prima in Adriano e poi in Gallieno), fece la sua comparsa il Cristianesimo. La religione cristiana, opponendosi al potere tetrarchico che pretendeva che tutti i sudditi riconoscessero nell'imperatore il loro \"signore e dio\" (\"dominus et deus\"), sub\u00ec pesanti persecuzioni al tempo di Diocleziano (dal 303), generando nuove tensioni sociali. Il rifiuto del culto pubblico e del conseguente sacrificio all'imperatore (con conseguente rifiuto del servizio militare e degli impieghi pubblici) minava cos\u00ec, fin dalle fondamenta, l'ordinamento politico-religioso romano. Del resto la \"minoranza cristiana\", secondo alcune stime di storici moderni, al tempo della giovinezza di Costantino (fine del III secolo), poteva gi\u00e0 contare su 7-15 milioni di fedeli su una popolazione complessiva di 50 milioni. Fu il peggiore errore commesso da Diocleziano nei vent'anni del suo governo, trucidando inutilmente migliaia di innocenti. Secondo un'altra interpretazione storica che non vede la religione come un compartimento stagno rispetto al resto dell'evoluzione storica, ma come un fattore importante di tutto il contesto sociale antico, i cambiamenti religiosi del terzo secolo furono fra i pi\u00f9 importanti, se non i pi\u00f9 importanti, quali motore di cambiamento e quindi conseguentemente di crisi del mondo romano.\nLe campagne militari contro i Parti combattute dagli Imperatori erano dettate da esigenze strategiche di controllo dell'area e anche da esigenze politiche, per perpetuare l'affermazione del potere imperiale romano. Ma erano anche l'inseguimento della scia di Alessandro Magno, che potremmo dire quasi la totalit\u00e0 degli Imperatori ebbero a modello; il sovrano macedone proprio combattendo contro i Persiani era diventato un mito quasi al pari di Ercole e gli Imperatori Romani intendevano emularlo. Alessandro Magno aveva sempre unito le funzioni militari a quelle religiose e sacerdotali officiando personalmente i riti. Ben lontani dalla idea del sovrano macedone di una fusione di popoli, Roma inseguiva nell'area una politica di potenza, molto dispendiosa e infruttuosa, come manifestarono le Guerre romano-partiche.\nVittorioso contro i Parti risult\u00f2 essere l'Imperatore Settimio Severo che divenne generale romano ma apparteneva a una famiglia di re-sacerdoti che risiedevano a Emesa, citt\u00e0 santa e capitale del culto del Dio solare El-Gabal. Saccheggiata Ctesifonte, capitale dei Parti, Settimio Severo torn\u00f2 a Roma, portando con s\u00e9 la Legio II Parthica, la seconda delle tre legioni che aveva formato in Siria ovvero: Legio I Parthica, Legio II Parthica e Legio III Parthica, fedeli a lui e al dio solare El-Gabal.\nDurante il secolo d'oro del Principato adottivo il mondo romano aveva abbracciato le idee principali della filosofia greca, non seguendo una particolare corrente, ma secondo l'eclettismo, ovvero raccogliendo all'interno di essa alcune idee principali. Queste vedevano l'uomo al centro dell'universo secondo l'ideale della humanitas classica, conseguentemente giungeva a interrogarsi sul ruolo degli Dei negli affari umani e a mettere in dubbio la loro stessa esistenza. La dinastia dei Severi port\u00f2 questo culto dall'Oriente fino a Roma, anche se si trattava dell'Imperatore che aveva vinto una guerra civilee sconfitto i Persiani emulando Alessandro Magno dovettero esservi delle resistenze. Prevedendole, o comunque per consolidare il proprio potere Settimio Severo port\u00f2 con s\u00e9 a Roma la II Legio Parthica, facendola risiedere nei Castra Albana, sui Colli Albani. Da Roma il culto del Dio adorato dall'Imperatore e dai suoi soldati ebbe modo di diffondersi, specialmente nei ranghi dell'esercito, al comando del quale venivano scelti adoratori del Dio Solare che dal nome siriaco El-Gabal prese ben presto quello romanizzato di Sol Invictus, il Sole invincibile, il cui primo adoratore, vicario e sacerdote era l'Imperatore stesso. Non tutte le legioni si convertirono al nuovo culto, e la discriminazione nella scelta dei comandi volta a escludere questi ultimi dovette alienare le simpatie di tutti costoro al giovane e ultimo discendente di Settimo Severo, Severo Alessandro. Questi venne assassinato dal suo successore, Massimino il Trace nel 235. Questo \u00e8 l'anno in cui viene fatta iniziare di solito l'anarchia militare. Secondo questa interpretazione storica essa non fu altro che il ribellarsi di quella parte di societ\u00e0 romana che non voleva soggiacere al culto solare orientale dopo trenta anni di dominio di questa.\nLe legioni fedeli al successore dei Severi, Massimino il Trace, stanziate nei confini pi\u00f9 occidentali, sul Reno e sul Danubio non seguivano a quel tempo il culto solare, mentre sicuramente era gi\u00e0 presente una forte componente barbarica in quegli eserciti, i quali preferivano dunque la politica tollerante e con termine moderno diremmo affine all'agnosticismo degli imperatori del secolo precedente, ovvero quello del Principato adottivo. Massimino il Trace perse la guerra e la vita contro Gordiano I e Gordiano II, i quali avevano i comandi e l'appoggio dell'Africa romana regione di provenienza di Settimio Severo, ove il culto del Dio solare era invece gi\u00e0 diffuso. Sotto il loro discendente Gordiano III il problema dei barbari sui confini si fece molto pi\u00f9 pressante che in passato, esigendo dunque eserciti fedeli e coesi. Sia Filippo l'Arabo che il suo successore Decio sono generali dell'esercito di Gordiano III, fedeli al dio solare, che pur non pretendendo esclusiva devozione, e quindi non configurandosi come un monoteismo, prendeva senz'altro il primo posto nel Pantheon dell'Impero Romano. \u00c8 significativo che proprio sotto Decio cominciarono le persecuzioni contro il cristianesimo.\nMentre il cristianesimo si stava diffondendo, alla morte di Decio si verificarono due anni di anarchia militare e solo nel 253 sal\u00ec al trono Gallieno. Avvenne sotto di lui il distacco dell'Impero delle Gallie, che pu\u00f2 essere interpretato come la resistenza contro il diffondersi del culto solare delle legioni stanziate ai confini nord, come gi\u00e0 era accaduto con Massimino il Trace. Mentre il distacco del Regno di Palmira oltre alle vicende della guerra contro i Parti risiede proprio nel rapporto fra culto solare e funzione dell'Imperatore come sacerdote tramite fra il Dio e i soldati e il resto dell'Impero. Emesa, oggi Homs, in Siria, fu la citt\u00e0 sacra al culto di El-Gabal, da cui provenivano le sacerdotesse mogli, suocere figlie e cognate di Settimio Severo, che ebbero un ruolo determinate durante tutti i quasi quaranta anni di perdurare della dinastia. \u00c8 significativo che la regina di Palmira Zenobia, giunta a controllare tutto il vicino Oriente Romano, avuta notizia dell'arrivo di Aureliano si recasse propria a Emesa a cercare sia i rinforzi militari che la benedizione divina. Venne tuttavia sconfitta da Aureliano, il quale si accredit\u00f2 cos\u00ec come re-sacerdote e unico tramite fra il Dio e gli uomini. L'anno successivo riusc\u00ec a riunificare completamente l'Impero sconfiggendo anche gli Imperatori del secessionista Imperium Galliarum nel quale pure si era ormai diffuso il culto. A Roma Aureliano continu\u00f2 a sostenere il culto del Sol Invictus e sembra che sotto di lui si iniziasse a festeggiarne il compleanno il 25 dicembre di ogni anno.\nDiocleziano sal\u00ec al trono imperiale nove anni dopo la morte di Aureliano, durante i quali si susseguirono scontri fra imperatori eletti dalle proprie legioni e incursioni barbare. L'impero era fiaccato religiosamente oltre che militarmente. Nel 287 circa Diocleziano assunse il titolo di Iovius, Massimiano che aveva il titolo di cesare quello di Herculius. Il titolo doveva probabilmente richiamare alcune caratteristiche del sovrano da cui era usato: a Diocleziano, associato a Giove, era riservato il ruolo principale di pianificare e comandare; Massimiano, assimilato ad Ercole, avrebbe avuto il ruolo di eseguire \"eroicamente\" le disposizioni del collega. Malgrado queste connotazioni religiose, gli imperatori non erano \"divinit\u00e0\", in accordo con le caratteristiche del culto imperiale romano, sebbene potessero essere salutati come tali nei panegirici imperiali; erano invece visti come rappresentanti delle divinit\u00e0, sacerdoti e vicari incaricati di eseguire la loro volont\u00e0 sulla terra. Diocleziano prosegu\u00ec l'opera di Settimio Severo, volta a elevare la dignit\u00e0 imperiale al di sopra del livello umano e della tradizione romana come da impulso della propria moglie, la sacerdotessa di El-Gabal Giulia Domna.\nVennero emanate leggi che rendevano l'Imperatore una figura ieratica e intoccabile. I Cristiani non potevano accettare che un uomo si elevasse da solo al rango di divinit\u00e0, con un semplice atto di legge. L'intensa attivit\u00e0 di persecuzione che ne segu\u00ec probabilmente ha un duplice profilo: ricompattare l'esercito, ormai quasi del tutto devoto al Sol Invictus contro un comune nemico ed evitare che nuove divisioni religiose fagocitassero le risorse dell'impero come nel secolo precedente. Il reato di lesa maest\u00e0 comport\u00f2 la pena di morte. Anche a coloro che circondavano l'imperatore fu attribuita una dignit\u00e0 sacrale: il palazzo divenne sacrum palatium e i consiglieri sacrum consistorium. Le riunioni fra l'Imperatore e il Senato romano, erano state, seppure senza riconoscimenti legali formali, il luogo del confronto fra la minoranza pi\u00f9 ricca e potente dell'Impero, i Senatori, e il comandante delle truppe che quel potere assicurava. A seconda dell'Imperatore e del momento storico poteva esservi una netta preminenza dell'Imperatore, oppure il dialogo di un primus inter pares. Ma ora il sacrum consistorium, il consiglio del principe ove tutti dovevano restare ieraticamente fermi, nel rispetto di queste nuove qualificazioni monarchico-divine, con un preciso cerimoniale di corte che comprendeva le insegne e le vesti dell'imperatore fu il segnale del mutamento.\nAl posto della solita porpora, Diocleziano indoss\u00f2 abiti di seta ricamati d'oro, calzature ricamate d'oro con pietre preziose. Il suo trono poi si elevava dal suolo del sacrum palatium di Nicomedia. Veniva venerato come un dio da parenti e dignitari attraverso la proschinesi, una forma di adorazione in ginocchio, ai piedi del sovrano, la stessa a essere gi\u00e0 stata pretesa da Alessandro Magno una volta autoproclamatosi erede dei sovrani persiani. Questa sacralit\u00e0 della figura imperiale proseguir\u00e0 anche nel IV secolo nonostante l'affermarsi del Cristianesimo e la conseguente definitiva rottura e dissoluzione dell'Impero e si trasferir\u00e0 nei sovrani dell'Impero Bizantino a Oriente e nel Papa a Occidente.\nCrisi urbana.\nL'insicurezza del territorio comport\u00f2 anche un cambiamento nel carattere delle citt\u00e0: queste si erano ovunque sviluppate nei primi due secoli dell'impero e non avevano particolari esigenze difensive, mentre a partire dal III secolo inizi\u00f2 il cambiamento graduale e discontinuo che avrebbe portato dalle grandi citt\u00e0 aperte dell'antichit\u00e0, alle pi\u00f9 piccole citt\u00e0 cinte da mura, comuni nel medioevo. Particolarmente significativa fu la nuova cinta muraria che l'imperatore Aureliano fece costruire intorno alla stessa Roma, che dopo molti secoli era nuovamente minacciata dalle incursioni dei barbari. La costruzione delle mura inizi\u00f2 probabilmente nel 271 e si concluse dopo soli due anni, anche se la definitiva rifinitura avvenne verso il 280, sotto l'imperatore Probo. Il progetto era improntato sulla massima velocit\u00e0 di realizzazione e semplicit\u00e0 strutturale, oltre, ovviamente, ad una garanzia di protezione e sicurezza. Queste caratteristiche fanno pensare che un ruolo non secondario, almeno nella progettazione, sia stato rivestito da esperti militari. E d'altra parte, poich\u00e9 all'epoca gli unici nemici che potevano rappresentare qualche pericolo non erano in grado di compiere molto pi\u00f9 che qualche razzia, un muro con robuste porte ed un camminamento di ronda poteva ritenersi sufficiente. Comunque, nessun nemico assedi\u00f2 le mura prima dell'anno 408.\nLa stessa diminuzione del commercio indirizzava inoltre le citt\u00e0 verso un sempre crescente isolamento. I grandi centri videro diminuire la propria popolazione: molti grandi proprietari si erano spostati nei loro possedimenti in campagna, diventati in larga misura autosufficienti e che tendevano a sfuggire al controllo dell'autorit\u00e0 centrale; la crisi aveva attratto, come si \u00e8 visto, verso questi nuovi centri economici anche coloro che precedentemente trovavano la propria sussistenza nell'economia cittadina. La pressione fiscale aveva inoltre quasi del tutto cancellato quel ceto di funzionari cittadini, i decurioni, che ne garantivano l'amministrazione ed il legame con Roma.\nConseguenze.\nRiforma tetrarchica di Diocleziano.\nCon la morte dell'imperatore Numeriano nel novembre del 284 (a cui il padre Caro aveva affidato l'Oriente romano), ed il successivo rifiuto delle truppe orientali di riconoscere in Carino (il primogenito di Caro) il naturale successore, fu elevato alla porpora imperiale Diocleziano, validissimo generale. La guerra civile che ne scatur\u00ec vide in un primo momento prevalere Carino sulle armate pannoniche dell'usurpatore Giuliano, ed in seguito la sconfitta delle sue armate ad opera di Diocleziano sul fiume Margus, nei pressi dell'antica citt\u00e0 e fortezza legionaria di Singidunum. Carino trov\u00f2 la morte, a causa di una congiura dei suoi stessi generali (primavera del 285).\nOttenuto il potere, nel novembre del 285 Diocleziano nomin\u00f2 suo vice (cesare) un valente ufficiale, Marco Aurelio Valerio Massimiano, che pochi mesi pi\u00f9 tardi elev\u00f2 al rango di augusto (1\u00ba aprile 286): form\u00f2 cos\u00ec una diarchia, nella quale i due imperatori si dividevano su base geografica il governo dell'Impero e la responsabilit\u00e0 della difesa delle frontiere e della lotta contro gli usurpatori.\nData la crescente difficolt\u00e0 a contenere le numerose rivolte interne e lungo i confini, nel 293 si procedette a un'ulteriore divisione territoriale, al fine di facilitare le operazioni militari: Diocleziano nomin\u00f2 come suo Cesare per l'Oriente Galerio, mentre Massimiano fece lo stesso con Costanzo Cloro per l'Occidente.\nLe riforme volute da Diocleziano e i successi militari ottenuti, consentirono di ridare pace e sicurezza all'impero, che continu\u00f2 in Occidente per altri due secoli e ancora per un millennio in Oriente. La tetrarchia tent\u00f2 di introdurre un sistema di successione al trono imperiale che evitasse le lotte per la successione: vennero creati quattro imperatori, due \"augusti\" e due \"cesari\", destinati a succedere ai primi come augusti e a scegliere quindi a loro volta i propri successori nominando dei nuovi cesari. La suddivisione dell'impero e lo spostamento delle sedi imperiali, trasferite da Roma in centri pi\u00f9 vicini ai confini da difendere, e la riorganizzazione dell'esercito resero pi\u00f9 efficaci le difese.\nI provvedimenti adottati in campo economico presero atto delle trasformazioni avvenute e permisero di arrestare la crisi: il sistema fiscale fu razionalizzato eliminando antiche esenzioni e privilegi, l'amministrazione civile, a cui venne affidata la riscossione delle imposte, venne riorganizzata, con nuove suddivisioni amministrative, e nettamente separata da quella militare."}
{"id": "152647", "revid": "473173", "url": "https://it.wikipedia.org/wiki?curid=152647", "title": "Gruppo di acquisto solidale", "text": "I gruppi di acquisto solidale (GAS) sono gruppi d'acquisto, organizzati spontaneamente, che partono da un approccio critico al consumo e che vogliono applicare i principi di equit\u00e0, solidariet\u00e0 e sostenibilit\u00e0 ai propri acquisti (principalmente prodotti alimentari o di largo consumo). Tale obiettivo \u00e8 realizzato primariamente attraverso la disintermediazione della filiera: anzich\u00e9 rivolgersi alla Grande Distribuzione Organizzata (GDO) o ad altre forme di intermediazione, i GAS acquistano direttamente dai produttori, precedentemente selezionati dai GAS stessi sulla base di criteri definiti internamente da ciascun GAS. Tra questi criteri vi sono solitamente la sostenibilit\u00e0 ambientale, la solidariet\u00e0 verso il produttore e la qualit\u00e0 dei prodotti. \nPremessa.\nPer poter parlare di acquisto solidale \u00e8 bene fare una premessa, cercando di comprendere perch\u00e9 la tutela dell'ambiente sia oggi un tema fondamentale. Diversi esperti, tra cui Nicola Armaroli, si sono occupati di questo quesito. Nicola Armaroli \u00e8 dirigente di ricerca presso l\u2019Istituto per la Sintesi organica e la Fotoreattivit\u00e0 del CNR, si occupa di nuovi materiali per la conversione dell\u2019energia solare e lo sviluppo di nuove tecnologie di illuminazione. \nDirige progetti di ricerca internazionali e si dedica alla divulgazione scientifica. \u00c8 membro dell\u2019Accademia Nazionale delle Scienze e da cinque anni dirige la rivista \u00abSapere\u00bb. \u00c8 autore della \u201cTavola periodica dell\u2019abbondanza relativa degli elementi\u201d.\nEgli sostiene che si stia giungendo ai cosiddetti \"tipping points,\" cio\u00e8 quei punti di non ritorno che possono stravolgere l\u2019ambiente naturale. Un esempio \u00e8 dato dallo scioglimento dei ghiacciai che sta caratterizzando sempre di pi\u00f9 l'Artico, ma che potrebbe coinvolgere anche Antartide e Groenlandia provocando un brusco e violento innalzamento dei mari in tempi brevi. \nTutto ci\u00f2 ha delle importanti conseguenze sulla civilt\u00e0 umana in quanto l\u2019innalzamento dei mari comporterebbe ricollocare, nel giro di pochi anni, due miliardi di abitanti delle coste, portando a disequilibri sociopolitici del pianeta e a migrazioni dovute ai cambiamenti climatici.\nNel panorama italiano, un'altra voce autorevole sul tema ambientale \u00e8 quella di Marco Davide Tonon, naturalista, ricercatore universitario di Paleontologia e Paleoecologia presso la Facolt\u00e0 di Scienze della Forma\u00adzione dell\u2019Universit\u00e0 di Torino, Docente di Didattica di Scienze della Terra e Didattica delle Scienze Naturali. Membro del Centro interuni\u00adversitario IRIS (Istituto di Ricerche Interdisciplinari sulla Sostenibilit\u00e0) delle Universit\u00e0 consorziate di Torino e di Brescia. L\u2019autore afferma che i fondamenti scientifici dell\u2019ecologia riguardano il rapporto ambiente-viventi e per questo motivo la conservazione dell\u2019ambiente dei viventi \u00e8 indispensabile per poter parlare effettivamente di sostenibilit\u00e0.\nInfine Michela Mayer. Michela Mayer svolge attivit\u00e0 di formazione e di ricerca nel campo dell\u2019educazione ambientale e allo sviluppo sostenibile, ha seguito progetti nazionali, europei e internazionali (OCSE-PISA), \u00e8 stata ricercatrice presso l\u2019INVALSI ed \u00e8 attualmente responsabile per il settore educazione della IASS-Italian Association for Sustainability Science, e membro del Comitato Nazionale per l\u2019Educazione alla Sostenibilit\u00e0 Agenda 2030 della Commissione Nazionale. \nL\u2019esperta denuncia la mancanza di informazioni riguardo il tema della sostenibilit\u00e0 e collega la causa a giornalisti e scienziati che si limitano a denunciare catastrofi ambientali, senza preoccuparsi dei cambiamenti sociali che ne derivano. Partendo da questa premessa, essa ritiene che il problema non sta nell\u2019ambiente, ma nella sopravvivenza della specie umana il cui modo di vivere sta mettendo in crisi gli equilibri del pianeta. \u00c8 l\u2019uomo che si sta estinguendo come specie con le sue stesse mani, basti pensare al problema della plastica o ai cambiamenti climatici. Per questo motivo sono necessarie una consapevolezza della situazione e l\u2019adozione di stili di vita che rallentino la fine della specie umana, in quanto le risorse sono limitate. \nPer poter promuovere l\u2019educazione alla sostenibilit\u00e0, all\u2019ambiente circostante si parla sempre di ecologia, ma anche su questo termine \u00e8 importante soffermarsi e capire in che modo \u00e8 utile studiarla. L\u2019ecologia \u00e8 strettamente legata alla questione economica: bisogna arrivare alla consapevolezza che la crescita economica, cos\u00ec come le risorse, non sono infinite e discutere di conseguenza del rapporto uomo-ambiente (ecologia) e come poterlo cambiare affinch\u00e9 nel mondo tutti abbiano le stesse possibilit\u00e0 di vita, senza disuguaglianze (N. Armaroli). \nL\u2019ecologia come scienza ambientale \u00e8 fondamentale, quindi, per comprendere le ragioni della sostenibilit\u00e0, senza abusare del termine \u201csostenibile\u201d associandogli significati inadeguati. Per poter cambiare il nostro rapporto con l\u2019ambiente \u00e8 necessario riflettere sul concetto di bisogno, senza abbandonarsi a desideri superflui: esistono bisogni primari legati alla sopravvivenza della specie, bisogni secondari o indotti dalla societ\u00e0 nella quale si vive (ad esempio computer, cellulari, automobili) e bisogni che si potrebbero definire superflui, in quanto inventati da un sistema consumistico che attraverso, per esempio, le pubblicit\u00e0, genera psicologicamente nuovi bisogni prima inesistenti (M. Tonon). \nL\u2019ecologia, quindi, non \u00e8 solo una disciplina ambientale, ma una disciplina della societ\u00e0, della mente e del pensiero ecologico che aiuta a comprendere che l\u2019unica cosa infinita \u00e8 la conoscenza dell\u2019uomo. \u00c8 importante informarsi, informare e capire che la vita ha un senso proprio perch\u00e9 ci sono dei limiti, in qualsiasi cosa. Essi aiutano a a vivere bene, a pensare e a essere liberi. In questo senso sensibilit\u00e0 vuol dire democrazia e senza la democrazia la sensibilit\u00e0 non pu\u00f2 esistere. (M. Mayer). \nCome dice M. Mayer \u201cI concetti chiave per parlare di sostenibilit\u00e0 sono: interdipendenza, a livello ormai planetario, e consapevolezza che senza limiti, regole e vincoli non ci si evolve. In questo momento i limiti delle risorse ci spingono a inventare cose nuove: a smettere di usare la plastica, a inventare modi per riciclare e utilizzare senza sprecare, a emettere meno CO2. I limiti aiutano la creativit\u00e0. Altri concetti importanti sono quelli di incertezza e di rischio, e la consapevolezza che non sono eliminabili.\u201d .\nEconomia solidale.\nL\u2019economia solidale \u00e8 il fondamento dei gruppi di acquisto solidale. Essa punta a valorizzare le relazioni tra i soggetti e a ripartire equamente le risorse con l\u2019obiettivo di tutelare le condizioni dei lavoratori e rispettare l\u2019ambiente, promuovendo al contempo uno stile di vita salutare, basato sulla produzione e il consumo di prodotti di qualit\u00e0. \nL\u2019economia solidale inizia ad acquisire un certo rilievo a partire dagli anni \u201880 con il commercio equo e solidale per poi svilupparsi definitivamente a partire dagli anni \u201890 con la nascita dei gruppi di acquisto solidale (GAS) e con una maturazione legata al consumo critico e agli stili di vita. \nSull'esempio di reti straniere (in particolare da Francia, Spagna e Sud America), prende avvio nel 2002 il percorso per la costruzione di una rete di economia solidale, che porter\u00e0 nel 2003 alla scrittura della \u201cCarta per la Rete Italiana di Economia Solidale\u201d (Carta RES). \nLa carta RES definisce i tre principi dell\u2019economia solidale in particolare: cooperazione e reciprocit\u00e0, valorizzazione del territorio, sostenibilit\u00e0 sociale ed ecologica. Essa indica inoltre il metodo della partecipazione attiva e la strategia della costruzione di reti a partire dai territori nella proposta dei distretti di economia solidale (DES).\nAlcuni territori hanno effettivamente accolto questa proposta, avviando la sperimentazione e valutando nel concreto i punti di forza e le difficolt\u00e0 di questa prospettiva di trasformazione sociale. Analizzando le caratteristiche di questo fenomeno ambientale, nel 2011 sono state definite le cosiddette \u201ccolonne dell\u2019economia solidale\u201d che evidenziano le azioni benefiche di essa.\nIn particolare: l\u2019economia solidale promuove i beni comuni, si fonda sul rispetto della \u201cMadre Terra\u201d e sul \u201cben vivere\u201d (\"bem viver\") di tutti, propone modelli collaborativi, si basa sulle relazioni, promuove il legame con il territorio, incorpora il senso del limite, si sviluppa nelle reti, \u00e8 trasformativa a livello sociale, difende i diritti e ridimensiona il ruolo del mercato.\nPanoramica.\nI gruppi di acquisto solidale (GAS) si basano su due aspetti fondamentali: la collettivit\u00e0, attraverso la quale si favorisce lo scambio di informazioni e idee e si conferisce maggior efficacia all\u2019azione dei consumatori; la solidariet\u00e0, mediante cui si pongono in primo piano le valutazioni riconducibili al consumo etico senza per\u00f2 tralasciare gli altri \"driver\" tradizionali d\u2019acquisto come qualit\u00e0 e prezzo. Il consumo critico promuove quindi uno stile di vita ispirato ad una \"controcultura del consumo\u201d ovvero una forma di consumo responsabile coerente sotto il profilo della sostenibilit\u00e0 ambientale e sociale. \nI giudizi espressi nei confronti dei GAS sono per\u00f2 discordanti. Secondo alcuni sono semplicemente frutto di tendenze isolate e quindi destinati a non assumere un rilievo tale da essere davvero efficaci. Per altri, invece, sono da considerare come l\u2019espressione di un disagio diffuso nei confronti degli attuali paradigmi (forme di associazionismo dei consumatori per certi versi affini ai GAS) e di conseguenza sono potenzialmente in grado di attivare un radicale cambiamento.\nNessuna delle due posizione esclude a priori l\u2019altra. Infatti, se da un lato il volume di affari generato dai GAS induce a pensare che l\u2019incisivit\u00e0 della loro azione sia limitata, a livello culturale si pu\u00f2 affermare che i GAS abbiano ricoperto un ruolo significativo nel processo di modificazione dei modelli esistenti, contribuendo alla diffusione di valori legati alla sostenibilit\u00e0 ambientale e alla giusta remunerazione dei produttori.\nCriteri.\nIl termine \"solidale\" \u00e8 utilizzato dai GAS per distinguersi dai gruppi d'acquisto \"tout-court\", \u00ab...che possono non presentare connotazioni etiche, ma essere solo uno strumento di risparmio\u00bb. \nL'aspetto etico, o solidale, di tali gruppi \u00e8 quindi l'aspetto ritenuto pi\u00f9 importante, che li connota come esperienze nel campo del consumo critico. Secondario, ma altrettanto fondante, \u00e8 il richiamo all'importanza delle relazioni sociali ed umane, del legame con il territorio circostante e con le tradizioni agricole e gastronomiche.\nI criteri che guidano la scelta dei fornitori (pur differenti da gruppo a gruppo) in genere sono: qualit\u00e0 del prodotto, attenzione all'ambiente, dignit\u00e0 del lavoro. In genere i gruppi pongono anche grande attenzione ai prodotti locali, agli alimenti da agricoltura biologica o equivalenti e agli imballaggi a rendere. I piccoli produttori vengono generalmente preferiti rispetto ai grandi produttori. Il Documento base dei GAS fa riferimento a quattro filoni per indicare motivazioni e linee guida per gli acquisti: \nI principi di equit\u00e0 e solidariet\u00e0 si estendono quindi:\nStrutturazione.\nLa struttura dei GAS \u00e8 altamente flessibile e articolata. Nel vasto panorama dei GAS si trovano associazioni riconosciute, associazioni non riconosciute (fra cui numerosi sono i gruppi informali), cooperative del settore (botteghe del mondo) che trovano in questa forma un modo intelligente per acquistare quei prodotti che servono ai soci. I GAS possono essere organizzati territorialmente nei distretti di economia solidale. L'organizzazione degli acquisti e delle comunicazioni interne \u00e8 altrettanto variabile, correlata ad esempio al numero o alla tipologia dei partecipanti, al luogo o alle scelte del gruppo. Spesso i GAS utilizzano software creati appositamente per gestire gli ordini (software gestionale GAS), di cui esistono varie tipologie e versioni. Altri effettuano gli ordini utilizzando file condivisi, altri ancora gestiscono gli ordini attraverso le email.\nStoria.\n\u00c8 un fenomeno tipicamente italiano. Un GAS \u00e8 un\u2019associazione libera di persone, le quali mettono in comune prodotti di largo consumo, in particolare fanno riferimento ai prodotti alimentari. La scelta dei fornitori (soprattutto produttori, preferibilmente piccoli e locali) non \u00e8 guidata da criteri esclusivamente economici. Acquisire vantaggi di costo non \u00e8 l\u2019obiettivo primario dei GAS: le scelte che vengono effettuate all'interno di questi gruppi si basano, infatti, sui principi dell'economia solidale. \nAttualmente i GAS assumono una certa diffusione territoriale e rappresentano un fenomeno da non trascurare. I GAS affrontano una molteplicit\u00e0 di temi, attraverso lo svolgimento di \u201cazioni concrete\u201d da parte dei partecipanti. I GAS non utilizzano manifestazioni di protesta, ma costituiscono una iniziativa con una sequenza precisa di azioni.\nSebbene forme di azione simili ai GAS fossero presenti gi\u00e0 prima degli anni novanta, si fa risalire la nascita dei GAS ad un incontro dal titolo \u201cQuando l\u2019economia uccide\u2026bisogna cambiare\u201d, tenutosi nell\u2019Arena di Verona nel 1993. \nPoco dopo, nel 1994, nasce il primo gruppo: alcune famiglie di Fidenza (in provincia di Parma) decidono di impiegare il loro tempo libero per conoscere sul campo i produttori di cibi sani e biologici, per poi acquistarli e distribuirli all\u2019interno del gruppo. L\u2019idea diventa esemplare: il passaparola porta alla nascita di esperienze simili, una a Reggio Emilia e una a Piacenza.\nCome abbiamo visto, una delle prime tappe della storia dei GAS \u00e8 il 1994, quando nasce il primo GAS a Fidenza. La storia prosegue nel 1996, quando viene pubblicata la \"Guida al Consumo Critico\" dal Centro Nuovo Modello di Sviluppo, dove vengono rilasciate informazioni sul comportamento delle imprese al fine di guidare la scelta del consumatore. Nel 1997 nasce la rete dei gruppi d'acquisto solidali (\"retegas\"). Nel tempo si sono andate a delineare tre tendenze alla base dei gruppi di acquisto solidale:\nLa pratica si diffonde molto velocemente, ogni gruppo nascente prende spunto da quelli pre-esistenti, ma ognuno \u00e8 diverso dall\u2019altro per la propria storia. Un boom di nascite si registra nel 2001, anno in cui si verifica un forte incremento delle persone interessate a queste iniziative, e prosegue in maniera significativa per tutto il decennio successivo. Non si pu\u00f2 escludere l\u2019importante aiuto di \"Internet\", che fece il suo ingresso proprio negli stessi anni. Il contributo di Internet ai GAS pu\u00f2 essere stato molteplice:\nDopo anni di forte espansione, la realt\u00e0 dei GAS sembra incontrare una fase di crescita a ritmo pi\u00f9 lento. Dal 2018 al 2020 l'acquisto tramite GAS risulta comunque in crescita (+2,3%), coinvolgendo nel periodo pre-pandemia, il 12,3% della popolazione italiana. Per ci\u00f2 che riguarda la tipologia di prodotti acquistati si pu\u00f2 dire che i beni alimentari rivestono un ruolo primario ed \u00e8 ragionevole supporre che gli ambiti in cui i Gas potranno esercitare una pressione crescente appartengano principalmente al comparto grocery.\nCon l'entrata in vigore della legge finanziaria 2008, i GAS sono stati formalmente riconosciuti come \u00absoggetti associativi senza scopo di lucro costituiti al fine di svolgere attivit\u00e0 di acquisto collettivo di beni e distribuzione dei medesimi con finalit\u00e0 etiche, di solidariet\u00e0 sociale e sostenibilit\u00e0 ambientale\u00bb.\nL\u2019accesso al Bio nella transizione verso la sostenibilit\u00e0 dei sistemi agroalimentari.\nL\u2019accesso agli alimenti \u00e8 una delle dimensioni della sicurezza alimentare. Alcuni studiosi hanno rilevato che spesso fame e sotto nutrizione non dipendono dalla mancata disponibilit\u00e0 di alimenti, ma piuttosto dal mancato accesso al cibo, per ragioni economiche (povert\u00e0) o fisiche (isolamento dai mercati, mancanza d\u2019infrastrutture). \nPer ragioni naturali (prevalgono i supermercati, mancanza di cibo fresco, come il cosiddetto \"food desert\") o per ragioni economiche (cibo biologico troppo caro, riservato all'\u00e9lite), si considera il motivo della limitazione dell'accesso al cibo sostenibile. Pertanto, i GAS si pongono come obiettivo di stabilire un sistema di approvvigionamento alimentare alternativo, che, dal punto di vista ambientale e lavorativo, possa garantire accesso a cibo di qualit\u00e0 ad un prezzo equo.\nTra i vari vantaggi delle filiere corte (mercati degli agricoltori e altre forme di vendita diretta), le persone citano spesso la capacit\u00e0 di tagliare i costi di intermediazione a vantaggio di agricoltori e consumatori. Tuttavia, poich\u00e9 la qualit\u00e0 dei prodotti acquistati attraverso questi canali \u00e8 solitamente migliore in termini di freschezza o qualit\u00e0 intrinseca, i prezzi sono spesso relativamente alti. L'acquisto di questi prodotti richiede anche molta informazione da parte dei consumatori. Questo \u00e8 uno dei motivi per cui la gente pensa che queste nuove forme di vendita siano in realt\u00e0 riservate ai consumatori della classe medio-alta.\nIn contrasto con questi risultati, in una ricerca sui GAS romani, si riporta invece che, secondo gli intervistati, gli alimenti biologici acquisiti tramite i GAS costerebbero meno degli alimenti biologici e, talvolta, anche meno degli alimenti non biologici, acquistati nelle catene di distribuzione convenzionali.\nIl confronto dei prezzi \u00e8 una questione molto complicata, perch\u00e9 in primo luogo, per fare un confronto rigoroso, le caratteristiche dei prodotti dovrebbero essere le stesse. Invece, la qualit\u00e0 delle merci \u00e8 solitamente eterogenea. Un altro aspetto da considerare sono i diversi livelli di servizio forniti ai clienti dai canali di vendita. Ad esempio, i GAS forniscono strumenti rigidi come ordini online, consegnano in una data e ora programmate e richiedono metodi di accesso tramite registrazione e partecipazione. Gli agricoltori dei mercati biologici di solito operano solo uno o due giorni alla settimana e offrono solo prodotti locali e stagionali. \nAl contrario, supermercati, mercati locali e discount offrono una variet\u00e0 di prodotti stagionali e non stagionali e sono aperti almeno cinque giorni alla settimana. Inoltre, mentre i prezzi sono relativamente stabili nel tempo nel sistema di fornitura del gas, i prezzi cambiano costantemente nei canali pi\u00f9 convenzionali. Nonostante queste differenze, \u00e8 interessante mettere a confronto i prezzi dei prodotti nelle diverse catene d\u2019offerta, per ragionare su quali siano i costi di ricarico delle diverse forme di distribuzione e cosa comporti dal punto di vista economico passare da un canale di vendita a un altro.\nSolitamente il prodotto biologico \u00e8 considerato di nicchia e quindi pi\u00f9 caro rispetto ai prodotti convenzionali. Le conclusioni portano quindi a costatare che sicuramente i GAS riescono ad ampliare l\u2019accesso economico al biologico.\nProgetti futuri.\nDurante il primo decennio di sviluppo dei GAS, sono state avanzate delle ipotesi sui possibili sviluppi di questa forma associativa:\nSebbene il dibattito sia ancora in corso, il +2,3% di acquisti tramite GAS in Italia registrato nel biennio 2018-2020 sembra far propendere che il fenomeno sia entrato in una fase di espansione moderata. Dal punto di vista produttivo-distributivo, il fenomeno non deve essere sottovalutato, soprattutto come segnale debole e potenziale motore di cambiamento. In passato \u00e8 gi\u00e0 stato dimostrato che un potere ridotto moltiplicato per milioni di persone pu\u00f2 condizionare le scelte anche di una multinazionale.\nProblematiche dei GAS.\nNonostante il trend positivo, non mancano problematiche nel funzionamento dei GAS. Vi \u00e8 una mole di lavoro non indifferente in quanto molti degli alimenti (come ortaggi e frutta) sono ad alta deperibilit\u00e0 e quindi \u00e8 necessaria una routine piuttosto ferrea. Inoltre si ha anche un ampliamento della variet\u00e0 negli ordini dove ai prodotti non alimentari (come detersivo e cosmetici), si vanno a sommare servizi finanziari, assicurativi, energetici, ecc. Questo fattore innalza quindi il grado di complessit\u00e0 della gestione dal punto di vista amministrativo e logistico. \nCi\u00f2 porta un allentamento della solidariet\u00e0 verso i produttori. Per risolvere le varie problematiche di tipo organizzativo e logistico si sono formati dei gruppi di discussione e, in alcuni casi, enti che organizzano la logistica. \nLe soluzioni che sono state individuate sono diverse e possono essere individuate in quattro macro categorie:\nAcquisto sostenibile: moda.\nL\u2019acquisto sostenibile \u00e8 definito per rappresentare beni e servizi che permettono di migliorare gli effetti negativi in termini di utilizzo delle risorse di emissioni dei rifiuti per salvaguardare il nostro pianeta. Gli studi svolti in merito a questo argomento hanno cercato di capire come i fattori legati ai consumatori siano differenti a seconda della persona che ci si trova davanti per quanto riguarda tematiche come i cambiamenti climatici, la volont\u00e0 di cambiare il proprio comportamento, l\u2019acquisto sostenibile; lo scopo \u00e8 quello di salvaguardare il pianeta.\nCon questa definizione si arriva a capire come siano evolute le decisioni dei consumatori per l\u2019acquisto di marchi ecologici, nonch\u00e9 abiti che vengono prodotti utilizzando principi ecologici. Vengono utilizzati materiali vegetali riciclati, poca o nessuna tintura e basse temperature di lavaggio che permettono di ridurre il consumo e quindi di avere una maggiore sostenibilit\u00e0.\nCon lo studio di Hofstede (2018) \u00e8 stata intervistata una fascia di et\u00e0 giovanile, con individui che vanno dai 19 ai 29 anni. In genere essi sono pi\u00f9 inconsapevoli e non disposti a un cambiamento, rispetto alla fascia pi\u00f9 anziana degli intervistati. Grazie a questa analisi si afferma come solo l\u20198% degli intervistati non fosse a conoscenza dei cambiamenti climatici e non avesse mutato il proprio atteggiamento. Il 19% dei soggetti era a conoscenza del fenomeno, ma non disposta a cambiare. Il 58% era anche esso consapevole, per\u00f2 solamente di alcuni aspetti dei cambiamenti. Infine il 16% era totalmente consapevole e incline a salvaguardare il pianeta.\nLo scopo di queste interviste era di creare pi\u00f9 consapevolezza nello spettatore; mentre con lo studio Johnstone e Lindh, sempre effettuato nel 2018, hanno trovato prove che la consapevolezza dei problemi di sostenibilit\u00e0 aumenta con l'et\u00e0.\nIn primo luogo il settore della moda utilizza la maggior quantit\u00e0 d\u2019acqua in tutto il mondo. La produzione idrica di fibre artificiali, come poliestere e viscosa, supera quella del cotone. Inoltre grazie ad uno studio condotto in Bangladesh della Banca mondiale nel 2014, \u00e8 risultato che l\u2019industria della moda sia responsabile del 20% delle acque industriali globali recluse.\nIn secondo luogo l\u2019industria della moda \u00e8 considerata una delle industrie pi\u00f9 inquinanti a causa delle sue emissioni di 1,2 miliardi di tonnellate di CO2 che equivalgono a tutta la durata del ciclo di vita.\nIn terzo luogo con l\u2019utilizzo di pratiche aggressive riguardanti il fast fashion, i marchi, a causa della riduzione dei costi e della semplificazione delle loro catene di approvvigionamento, non hanno prestato molta attenzione alla sostenibilit\u00e0, combinando una produzione a basso costo. Questa pratica comporta una grandissima produzione di capi di moda a un ritmo sempre pi\u00f9 rapido e incentiva i consumatori a smaltire e ri-aggiornare i propri capi.\nCos\u00ec facendo il 73% degli indumenti finisce in una discarica o in un inceneritore, mentre solo il 15% degli indumenti sono riciclati per panni per la pulizia, materiale isolante eccetera. Per poter analizzare i fattori che avrebbero aiutato a persuadere il consumatore e adottare tattiche pi\u00f9 sostenibili \u00e8 stato utilizzato il modello Fogg . Il modello analizza i criteri che i consumatori considerano al momento dell'acquisto di vestiti, determinando quali fattori convincerebbero i consumatori a prendere pi\u00f9 decisioni che promuoverebbero la sostenibilit\u00e0.\nNel modello Fogg la maggior parte dei consumatori ha acquistato in media undici articoli negli ultimi tre mesi, in cui la maggior parte degli acquisti sono stati effettuati da catene moderne e low cost come H&amp;m, Esprit e Zara, mentre gli acquisti di seconda mano sono stati inferiori alla media. Con questo studio si \u00e8 scoperto che, con l\u2019et\u00e0 avanzata, gli intervistati tendono a consumare meno articoli.\nNel complesso, gli intervistati non erano molto aperti agli acquisti sostenibili, anche se sono preoccupati per l'ambiente. Pi\u00f9 in particolare, \u00e8 stato definito come la qualit\u00e0 di un prodotto, il suo prezzo e la sua novit\u00e0 siano i pi\u00f9 importanti criteri di acquisto, mentre il paese in cui il prodotto viene realizzato passa in secondo piano.\nInoltre viene generato uno scarso interesse per l'acquisto di vestiti di seconda mano, i quali tendono ad essere associati a odori di muffa, problemi di qualit\u00e0 e al pregiudizio che l\u2019acquirente sia necessariamente \u201cpovero\u201d. La motivazione pi\u00f9 importante per effettuare acquisti che promuovono la sostenibilit\u00e0 riguarda la preoccupazione per l'ambiente; mentre fattori di semplicit\u00e0 come il prezzo, il conveniente processo di acquisto e la routine influenzano il processo decisionale in misura bassa o moderata. Gli intervistati sono attivati da scelte personali e conoscenza dell'impatto ambientale."}
{"id": "152648", "revid": "287204", "url": "https://it.wikipedia.org/wiki?curid=152648", "title": "Claudio II", "text": ""}
{"id": "152650", "revid": "1008732", "url": "https://it.wikipedia.org/wiki?curid=152650", "title": "Rho Cassiopeiae", "text": "Rho Cassiopeiae (\u03c1 Cas / \u03c1 Cassiopeiae) \u00e8 una stella ipergigante gialla situata nella costellazione di Cassiopea. Dista , ma pu\u00f2 essere vista a occhio nudo vista la sua grande luminosit\u00e0, volte quella del Sole. Si trova a sudest di Caph (\u03b2 Cassiopeiae), a nordest di Shedir (\u03b1 Cassiopeiae) e a est di M52 e NGC 7635.\nStoria delle osservazioni.\nLa nomenclatura di Bayer venne attribuita dallo stesso Johann Bayer nel 1603, quando pubblic\u00f2 il suo catalogo \"Uranometria\". Il catalogo stellare di John Flamsteed, pubblicato nel 1712, che ordinava le stelle di ciascuna costellazione in base alla loro ascensione retta, diede a questa stella la denominazione di 7 Cassiopeiae.\nCaratteristiche fisiche.\nIl diametro di Rho Cassiopeiae \u00e8 450 volte pi\u00f9 grande di quello del Sole, equivalente a circa , e con una magnitudine assoluta media di \u00e8 una delle stelle pi\u00f9 luminose conosciute. La sua classe spettrale \u00e8 G2Ia, o F8, a seconda delle fonti, e sebbene abbia una temperatura superficiale simile a quella del Sole, un pianeta di massa simile alla Terra per poter ospitare la vita dovrebbe distare dalla stella 450 UA. La massa stimata di Rho Cassiopeiae \u00e8 attorno alle 40 masse solari. \nLa sua luminosit\u00e0 \u00e8 vicina al limite di Eddington e normalmente perde massa a circa a un tasso di 10\u20136 M\u2299 all'anno, centinaia di milioni di volte il tasso di perdita di massa del Sole tramite il vento solare. Normalmente ha una temperatura superiore a , un raggio di circa e pulsa in modo irregolare producendo piccoli cambiamenti di luminosit\u00e0. Circa ogni 50 anni subisce un'esplosione della sua atmosfera, che fa scendere la temperatura intorno ai e la luminosit\u00e0 di 1,5 magnitudini. Nel 2000-2001 il tasso di perdita di massa \u00e8 balzato a all'anno, espellendo in totale circa il 3% di una massa solare o 10.000 masse terrestri.\nLo spettro indica la presenza in superficie, oltre che di elio e azoto, di sodio, segno che la stella ha sperimentato una fase di dragaggio in passato, nello stadio di supergigante rossa. Si pensa che Rho Cassiopeia stia temporaneamente aumentando la sua temperatura superficiale, mentre all'interno converte elio in carbonio attraverso il processo tre alfa. \nQuel che \u00e8 certo, data la sua massa, \u00e8 che in tempi relativamente brevi su scala astronomica terminer\u00e0 la propria esistenza esplodendo in una brillante supernova.\nVariabilit\u00e0.\n fu descritta per la prima volta come variabile nel 1901, tuttavia la sua natura risult\u00f2 molto incerta soprattutto nel periodo del suo minimo del 1946; a quel tempo si pensava che quel calo di luminosit\u00e0 che fosse correlato al rilevamento di un guscio in espansione attorno alla stella. In quel periodo lo spettro della stella assunse caratteristiche tipiche di una stella di classe M, piuttosto che di classe F8 come precedentemente riscontrato. La natura di Rho Cassiopeiae fu infine chiarita: era una stella massiccia instabile, che pulsava e che periodicamente andava incontro a grandi fenomeni di perdita di massa. \nLa normale magnitudine apparente di Rho Cassiopeiae \u00e8 di circa 4,5, ma nel 1946 scese fino alla sesta magnitudine, prima di tornare ai livelli normali. Un fenomeno simile venne osservato nel 1893 e successivamente nel 2000-2001, quando si verific\u00f2 una delle pi\u00f9 grandi eruzioni conosciute, rilasciando una massa pari al 3% della massa solare, equivalente a volte la massa terrestre. Ci\u00f2 suggerisce che queste eruzioni hanno luogo ogni 50 anni circa.\nDurante questi periodi il suo tipo spettrale fluttua tra F8 e K5, arrivando anche alla classe M5 come nel 1946, con una temperatura superficiale che scese, in quel caso, da oltre nel giro di qualche mese.\nNel 2013, un'espulsione dell'involucro esterno ha prodotto cambiamenti spettrali drammatici e un calo di luminosit\u00e0 di circa mezza magnitudine alle lunghezze d'onda visibili. Sono state rilevate linee di emissione deboli di metalli, linee di assorbimento dell'H-\u03b1 raddoppiate alla fine del 2014 e linee di assorbimento triplicate nel 2017. La luminosit\u00e0 ha raggiunto il picco arrivando alla magnitudine 4,3 prima di scendere alla 5\u00aa magnitudine. Nel 2018 la luminosit\u00e0 \u00e8 nuovamente cresciuta fino alla magnitudine 4,2."}
{"id": "152655", "revid": "1318658", "url": "https://it.wikipedia.org/wiki?curid=152655", "title": "Garcilaso de la Vega", "text": "Soprannominato \"El Inca\", fu uno dei primi \"meticci\" del Nuovo Mondo. Come scrittore si occup\u00f2 prevalentemente di tematiche riguardanti il popolo inca.\nBiografia.\nEra il figlio del conquistador spagnolo Sebasti\u00e1n Garcilaso de la Vega y Vargas e della principessa inca Isabel Su\u00e1rez Chimpu Ocllo, che era una discendente del potente sovrano inca Huayna C\u00e1pac. Come parlante nativo quechua nato a Cuzco, De la Vega scrisse resoconti della vita inca, della storia del popolo e della conquista ad opera degli spagnoli.\nGarcilaso de la Vega venne educato in Spagna dopo la morte del padre nel 1560. A quei tempi, i matrimoni tra spagnoli e nativi americani non erano riconosciuti in Spagna. De la Vega dovette presentare il suo caso alla corte spagnola per ricevere il pagamento per il suo servizio alla corona. Amareggiato della sua illegittimit\u00e0 in Spagna ma fiero delle sue origini inca, Garcilaso de la Vega acquis\u00ec il soprannome di \"El Inca\". Da notare che a quel tempo, il titolo \"Inca\" indicava la famiglia regnante e non il popolo in generale.\nEgli rimase in Spagna e non torn\u00f2 nel suo paese nativo (l'odierno Per\u00f9) a causa del pericolo che il suo lignaggio reale rappresentava in quei tempi incerti. Egli entr\u00f2 nel servizio militare spagnolo nel 1570 e si guadagn\u00f2 il grado di capitano partecipando alla repressione della rivolta dei Moriscos a Granada, sotto il comando di don Giovanni d'Austria. In seguito and\u00f2 a combattere anche in Italia, dove conobbe il filosofo neoplatonico Leone Ebreo.\nNel 1590, molto probabilmente amareggiato per la scarsa considerazione in cui era tenuto nell'esercito a causa della sua condizione di meticcio, abbandon\u00f2 le armi e prese gli ordini sacri. Inizi\u00f2 allora a frequentare i circoli umanistici di Siviglia, Montilla e Cordova e si dedic\u00f2 allo studio della storia e alla lettura dei poeti classici e rinascimentali. Il frutto di queste letture fu la traduzione dall'italiano dei Dialoghi d'amore di Leone Ebreo.\nOpere.\nScrisse poi i famosi \"Commentari reali degli Inca\" (1609), considerati il suo capolavoro, basati sulle storie che egli aveva sentito raccontare dai suoi parenti inca quando era bambino a Cuzco. I \"Commentari\" contengono due sezioni: la prima riguardante la vita degli Inca, la seconda tratta della conquista spagnola del Per\u00f9. Molti anni dopo, quando la guerriglia di T\u00fapac Amaru II aveva molta presa, un editto reale di Carlo III di Spagna proib\u00ec la pubblicazione dei \"Commentari\" a Lima per i contenuti considerati \"pericolosi\". Il libro da allora non fu pi\u00f9 stampato in America fino al 1918, ma continu\u00f2 a circolare clandestinamente.\nData di morte.\n\"El Inca\" Garcilaso de la Vega mor\u00ec il 23 aprile 1616 all'et\u00e0 di 77 anni, nella stessa data della morte di Miguel de Cervantes Saavedra, autore del \"Don Chisciotte\" e di William Shakespeare. Da notare che, siccome l'impero spagnolo seguiva il calendario gregoriano mentre l'Inghilterra seguiva ancora quello giuliano, queste morti non sono avvenute nello stesso giorno. Ciononostante, l'UNESCO ha scelto il 23 aprile, considerata come la data di morte di questi tre grandi scrittori, per celebrare annualmente la Giornata mondiale del libro e del diritto d'autore."}
{"id": "152661", "revid": "287204", "url": "https://it.wikipedia.org/wiki?curid=152661", "title": "La donna che bruci\u00f2 nel vento", "text": "La donna che bruci\u00f2 nel vento (\"The Venging\") \u00e8 un'antologia di racconti fantascientifici di Greg Bear del 1983.\nIn Italia la collana \"Urania\" ha avuto i diritti per la pubblicazione soltanto di alcuni dei racconti presenti nella raccolta originale."}
{"id": "152664", "revid": "1005847", "url": "https://it.wikipedia.org/wiki?curid=152664", "title": "Elezioni politiche in Italia del 1996", "text": "Le elezioni politiche in Italia del 1996 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 21 aprile 1996. Furono le seconde elezioni anticipate a svolgersi negli anni novanta, quando per la prima volta in assoluto nella storia repubblicana, vi furono tre tornate elettorali in quattro anni.\nSistema di voto.\nLe elezioni politiche del 1996 si tennero con il sistema di voto noto come legge Mattarella e introdotto con l'approvazione delle leggi 4 agosto 1993 n. 276 e n. 277, che davano seguito al referendum del 18 aprile 1993, e vide la sua prima applicazione alle elezioni politiche del 1994. La legge prevedeva per l'elezione della Camera dei deputati e del Senato della Repubblica un sistema elettorale misto: maggioritario a turno unico per la ripartizione del 75% dei seggi parlamentari unito e, per il rimanente 25% dei seggi, al recupero proporzionale dei pi\u00f9 votati non eletti per il Senato (attraverso un meccanismo di calcolo denominato \u00abscorporo\u00bb) e al proporzionale con liste bloccate e sbarramento del 4% alla Camera. Per la parte maggioritaria quindi (75% dei seggi), il territorio nazionale venne suddiviso in 475 collegi uninominali per la Camera, e in 232 per il Senato. L'attribuzione di questo primo gruppo di seggi avveniva in base a un sistema maggioritario a turno unico (\"first-past-the-post\"): veniva eletto parlamentare il candidato che avesse riportato la maggioranza relativa dei suffragi nel collegio. Nessun candidato poteva presentarsi in pi\u00f9 di un collegio.\nI rimanenti seggi (25%) erano invece assegnati con un metodo proporzionale, funzionante per\u00f2 con meccanismi differenziati fra le due assemblee. Per quanto riguarda la Camera, l'elettore godeva di una scheda elettorale separata per l'attribuzione dei 155 seggi residui, cui accedevano solo i partiti che avessero superato la soglia di sbarramento nazionale del 4%. Il calcolo dei seggi spettanti a ciascuna lista veniva effettuata nel collegio unico nazionale mediante il \"metodo Hare\" dei quozienti naturali e dei pi\u00f9 alti resti; tali seggi venivano poi ripartiti, in ragione delle percentuali delle singole liste a livello locale, fra le 26 circoscrizioni plurinominali in cui era suddiviso il territorio nazionale, e all'interno delle quali i singoli candidati \u2013 che potevano corrispondere a quelli presentatisi nei collegi uninominali \u2013 venivano proposti in un sistema di \"liste bloccate\" senza possibilit\u00e0 di preferenze. Il meccanismo era per\u00f2 integrato dal metodo dello scorporo, volto a dar compensazione ai partiti minori fortemente danneggiati dall'uninominale: successivamente alla determinazione della soglia di sbarramento, ma antecedentemente al riparto dei seggi, alle singole liste venivano decurtati tanti voti quanti ne erano serviti a far eleggere i vincitori nell'uninominale \u2013 cio\u00e8 i voti del secondo classificato pi\u00f9 uno \u2013 i quali erano obbligati a collegarsi ad una lista circoscrizionale.\nPer quanto riguarda il Senato, gli 83 seggi proporzionali venivano assegnati, secondo il dettato costituzionale, su base regionale. In ogni Regione venivano assommati i voti di tutti i candidati uninominali perdenti che si fossero collegati in un gruppo regionale, ed i seggi venivano assegnati utilizzando il \"metodo D'Hondt\" delle migliori medie: gli scranni cos\u00ec ottenuti da ciascun gruppo venivano assegnati, all'interno di essa, ai candidati perdenti che avessero ottenuto le migliori percentuali elettorali. Ancor pi\u00f9 che alla Camera, ove lo scorporo era \u00abparziale\u00bb, lo scorporo \u00abtotale\u00bb previsto per il Senato faceva funzionare la quota proporzionale di fatto come una stramba quota minoritaria, in aperto contrasto con l'impianto generale della legge elettorale.\nCircoscrizioni.\nIl territorio nazionale italiano venne suddiviso alla Camera dei deputati in 475 collegi uninominali e 26 circoscrizioni plurinominali ed al Senato della Repubblica in 232 collegi uninominali e 20 circoscrizioni plurinominali, corrispondenti alle regioni italiane.\nCircoscrizioni della Camera dei deputati.\nLe circoscrizioni della Camera dei deputati erano le seguenti:\nCircoscrizioni del Senato della Repubblica.\nLe circoscrizioni del Senato della Repubblica invece erano le seguenti:\nQuadro politico.\nRispetto alle precedenti elezioni politiche del 1994, quelle del 1996 segnarono pi\u00f9 compiutamente il passaggio ad un sistema bipolare. I partiti centristi, nel 1994, si erano presentati nel Patto per l'Italia ma, essendo stati fortemente penalizzati dal sistema elettorale maggioritario, furono indotti a trovare una collocazione nell'ambito di due schieramenti tra loro contrapposti. Il Partito Popolare Italiano promosse un'alleanza di centrosinistra, mentre alcuni settori si dissociarono e fondarono i Cristiani Democratici Uniti, nello schieramento di centrodestra. Il Patto Segni si present\u00f2 invece all'interno del Rinnovamento Italiano, mentre la Lega Nord decise di correre da sola.\nCampagna elettorale.\nNel dicembre 1994, in seguito alla comunicazione di una nuova inchiesta dei magistrati di Milano che trapel\u00f2 dalla stampa, Umberto Bossi, leader della Lega Nord, ha lasciato la coalizione sostenendo che il patto elettorale non era stato rispettato, costringendo Berlusconi a dimettersi dalla carica, lasciando la maggioranza di governo al centrosinistra.\nIl governo Berlusconi venne sostituito il mese successivo con un governo tecnico guidato da Lamberto Dini. Dini era stato un ministro chiave nel precedente esecutivo, e Berlusconi disse che l'unico modo in cui lui avrebbe sostenuto un governo tecnico sarebbe stato con Dini a capo di esso. Alla fine, per\u00f2, Dini venne sostenuto solo dalla maggior parte dei partiti di opposizione e dalla Lega Nord, ma non da Forza Italia, che si astenne.\nIl 30 dicembre 1995, Dini si dimise da Presidente del Consiglio, e il Capo dello Stato Oscar Luigi Scalfaro decise di avviare le consultazioni per formare un nuovo governo, sostenuto da tutti i partiti in Parlamento, per compiere alcune riforme costituzionali.\nFavorevolmente a questa proposta si schierarono, in un dibattito televisivo il 19 gennaio 1996, Silvio Berlusconi e il segretario del PDS, Massimo D'Alema. Fu designato Antonio Maccanico. Tuttavia non si riusc\u00ec a trovare un accordo, poich\u00e9 Gianfranco Fini e Romano Prodi chiesero le elezioni anticipate. Il 16 febbraio 1996 Oscar Luigi Scalfaro sciolse le camere e indisse le elezioni anticipate.\nIl 19 febbraio 1996 il Presidente del Consiglio uscente Lamberto Dini, annunci\u00f2 che si sarebbe schierato con L'Ulivo e non con il Polo per le Libert\u00e0. Umberto Bossi, il cui apporto fu fondamentale nel 1994 per consentire la vittoria elettorale di Berlusconi, dichiar\u00f2 che la Lega Nord non avrebbe pi\u00f9 sostenuto il Polo e si sarebbe presentata da sola alle elezioni. Allo stesso tempo, la coalizione di Romano Prodi fece un importante accordo pre-elettorale con il Partito della Rifondazione Comunista, in cui Fausto Bertinotti si impegnava a sostenere il governo Prodi, dopo l'elezione, nel caso di un Parlamento senza maggioranza.\nCome nel 1994, anche nel 1996 la campagna elettorale fu segnata dalle inchieste giudiziarie che coinvolgevano la politica: il 12 marzo, su richiesta del \"pool\" Mani pulite, fu arrestato il capo dei GIP romani, Renato Squillante, legato a una fitta rete di conoscenze \u2013 alcune delle quali si traducevano, secondo gli inquirenti, in favore \u2013 a gente della cosiddetta \u00abRoma bene\u00bb, e successivamente fin\u00ec in carcere anche Attilio Pacifico, avvocato avellinese vicino a Cesare Previti.\nSecondo il GIP Alessandro Rossato, Squillante riceveva denaro in contante da societ\u00e0 milanesi tramite gli avvocati Previti e Pacifico, in cambio di atti contrari ai suoi doveri d'ufficio. Mentre nel centrosinistra le reazioni politiche furono un misto di prudenza e imbarazzo, quelle del centrodestra furono un unanime attacco al \"pool\", con Berlusconi che accost\u00f2 i magistrati milanesi alla Banda della Uno Bianca, sostenendo che anche nella magistratura esistono corpi deviati.\nIn generale la campagna elettorale fu piuttosto monotona. L'Ulivo e il Polo per le Libert\u00e0 enunciavano programmi analoghi, fingendo tuttavia di volere cose diversissime. Il centrodestra accusava Prodi e i suoi di avere nostalgia per i consociativismi, gli immobilismi, l'assistenzialismo e le dilapidazioni della Prima Repubblica, oltre a quella per il marxismo e il collettivismo a causa degli accordi elettorali con il PRC, mentre il centrosinistra accusava il Polo per le Libert\u00e0 di voler riproporre gli errori fatti durante il governo Berlusconi e di voler arricchire ancora di pi\u00f9 i ricchi, impoverendo ancora di pi\u00f9 i poveri.\nSondaggi pre-voto.\nI sondaggi elettorali vedevano un sostanziale pareggio tra le due coalizioni, anche se la Lega Nord sembrava erodere voti a entrambi gli schieramenti nell'ultimo mese di campagna elettorale, e secondo molti avrebbe vinto la coalizione che meno avrebbe perso consensi.\nCi\u00f2 che faceva maturare incertezza \u00e8 che con questo forte equilibrio, se anche una coalizione avesse prevalso leggermente su di un'altra questa avrebbe potuto ottenere maggiori collegi, spostando quindi dall'altra parte la maggioranza dei seggi: alcuni quotidiani indicavano infatti un lieve vantaggio di Romano Prodi, ma sembrava che il parlamento potesse avere il Polo per le Libert\u00e0 maggioritario assieme alla Lega Nord.\nAnche per questi motivi, i sondaggisti anche in sede di exit-poll andarono cauti prima di richiamare il vincitore, secondo il principio del too close to call.\nAnalisi territoriale del voto.\nLa coalizione dell'Ulivo di Romano Prodi vince nelle regioni Basilicata, Emilia-Romagna (tranne la Provincia di Piacenza), Liguria (tranne la Provincia di Imperia), Puglia (tranne le province di Bari e Brindisi), Toscana (tranne la Provincia di Lucca), Marche e Umbria, e le province di Teramo (Abruzzo), Crotone (Calabria), Avellino (Campania), Mantova (Lombardia), Campobasso (Molise), Nuoro (Sardegna) e Rovigo (Veneto).\nLa coalizione del Polo per le Libert\u00e0 di Silvio Berlusconi vince nelle regioni Abruzzo (tranne la Provincia di Teramo), Calabria (tranne la Provincia di Crotone), Campania (tranne la Provincia di Avellino), Lazio, Piemonte (tranne le province di Cuneo e Verbania), Sardegna (tranne la Provincia di Nuoro) e Sicilia, e le province di Piacenza (Emilia-Romagna), Trieste (Friuli-Venezia Giulia), Imperia (Liguria), Lodi, Milano e Pavia (Lombardia), Isernia (Molise), Bari e Brindisi (Puglia) e Lucca (Toscana).\nLa Lega Nord di Umberto Bossi vince nelle regioni Friuli-Venezia Giulia (tranne la provincia di Trieste), Veneto (tranne la Provincia di Rovigo) e Lombardia (tranne le province di Pavia, Mantova, Lodi e Milano), e le province di Cuneo e Verbania (Piemonte) e Trento (Trentino-Alto Adige).\nConseguenze del voto.\nCome conseguenza di queste elezioni si venne a formare un governo di centrosinistra guidato dal leader della coalizione vincente, Romano Prodi, con 17 esponenti tutti provenienti dall'Ulivo. Per ottenere la fiducia, in ogni caso, Prodi dovette ricorrere all'appoggio esterno del PRC, che permise di avere una maggioranza di appena 7 deputati alla Camera dei deputati: per quanto riguarda il Senato, il governo non ebbe problemi visti i 169 seggi conquistati autonomamente nella tornata elettorale (di cui 157 ulivisti, 10 senatori a vita e 2 della SVP).\nIl nuovo esecutivo pose come obiettivo principale l'ingresso dell'Italia nell'eurozona, raggiunto nel 1998. Nonostante questo successo, tuttavia, Prodi and\u00f2 incontro ad una crisi istituzionale gi\u00e0 nel 1997, quando il PRC annunci\u00f2 il voto contrario alla legge finanziaria e il ritiro dell'appoggio all'esecutivo: il 10 ottobre Prodi si dimise ma Scalfaro respinse le dimissioni, e pochi giorni dopo Bertinotti fece un passo indietro votando la fiducia alla finanziaria. Esattamente un anno dopo la scene si ripet\u00e9, ma stavolta il governo non ottenne la fiducia, nonostante una divisione all'interno del PRC (l'ala filogovernativa guidata da Armando Cossutta fond\u00f2 un nuovo partito), e Prodi diede le dimissioni. Il 21 ottobre 1998 Massimo D'Alema form\u00f2 un nuovo esecutivo, ottenendo la fiducia con il voto decisivo dei comunisti cossuttiani e di alcuni parlamentari eletti con la coalizione di centrodestra.\nIn seguito alla sconfitta dell'Ulivo alle elezioni regionali del 2000, D'Alema si dimise e al suo posto fu nominato Giuliano Amato, che ebbe il compito di guidare l'Italia fino a fine legislatura."}
{"id": "152667", "revid": "228587", "url": "https://it.wikipedia.org/wiki?curid=152667", "title": "Passione di Ges\u00f9 Cristo", "text": ""}
{"id": "152669", "revid": "1136067", "url": "https://it.wikipedia.org/wiki?curid=152669", "title": "Levico", "text": ""}
{"id": "152670", "revid": "74801", "url": "https://it.wikipedia.org/wiki?curid=152670", "title": "Gamla Uppsala", "text": "Gamla Uppsala (\"Uppsala Vecchia\") \u00e8 un villaggio della Svezia, situato a circa a nord dell'odierna citt\u00e0 di Uppsala.\nStoria.\nA partire dal III secolo d.C. fu un importante centro religioso, economico e politico.\nGamla Uppsala fu la residenza dei re svedesi della leggendaria dinastia degli Ynglingar. Infatti le pi\u00f9 antiche fonti scandinave come lo \"Ynglingatal\" e la \"Gutasaga\" si riferiscono ai sovrani di Svezia come \"Re a Uppsala\".\nL'ultimo grande tempio pagano fu distrutto con la cristianizzazione del paese nell'XI secolo."}
{"id": "152674", "revid": "15756", "url": "https://it.wikipedia.org/wiki?curid=152674", "title": "Aviazione", "text": "LAviazione \u00e8 il complesso delle attivit\u00e0 che coinvolgono qualsiasi tipo di apparecchio adatto al volo (aerodine), incluse le attivit\u00e0 tecniche e scientifiche, il personale, le organizzazioni e gli enti regolatori interessati. Per estensione pu\u00f2 includere anche gli aerostati.\nSuddivisa in aviazione militare e aviazione civile, ha avuto degli sviluppi notevoli nel corso degli anni, soprattutto per le sperimentazioni e le ricadute tecnologiche dovute all'uso delle aerodine a scopi militari; anche l'Astronautica, attraverso i programmi spaziali dei vari paesi coinvolti nella corsa allo spazio, ha fornito materiali e stimoli all'evoluzione, e in alcuni casi c'\u00e8 stata una vera e propria convergenza tra i due settori, come nel caso dello Space Shuttle, che decolla come un razzo ed atterra come un aliante.\nStoria.\nIl XVIII secolo e primi esperimenti.\nSe \u00e8 vero che spesso le ricerche e le sperimentazioni delle nuove tecnologie furono finanziate ed asservite a scopi militari, e l'aviazione non fa eccezione, vi furono molti pionieri civili che sperimentarono a proprie spese o con la propria vita la passione per il volo, gettando le basi per lo sviluppo dell'aviazione civile e consolidandone il ruolo nel nostro quotidiano.\nL'et\u00e0 moderna dell'aviazione ebbe inizio il 21 novembre 1783 con il primo volo umano effettuato in Francia a Versailles davanti al Re Luigi XVI, alla Regina Maria Antonietta ed a tutta la corte, da Jean-Fran\u00e7ois Pil\u00e2tre de Rozier e il marchese d'Arlandes, che a bordo di un pallone ad aria calda costruito dai fratelli Montgolfier (che da loro avrebbe preso il nome di mongolfiera) volarono per 12 chilometri.\nQuesto tipo di voli era poco pratico, in quanto i palloni si spostavano solamente seguendo la direzione del vento e lo stesso Pil\u00e2tre de Rozier mor\u00ec due anni dopo mentre tentava di raggiungere l'Inghilterra dalla Francia andando contro la direzione dei venti dominanti (di lui si disse \"Il primo uomo a volare ed il primo a morire\"). Fu subito chiara la necessit\u00e0 di avere palloni governabili, o dirigibili. Nel 1784 Jean-Pierre Blanchard invent\u00f2 questo tipo di aeromobili, utilizzando la propulsione umana (ali sventolate) ed attravers\u00f2 con uno di questi modelli la Manica nel 1785. L'idea venne in seguito sviluppata introducendo propulsori a motore (Henri Giffard, 1852), la struttura rigida (David Schwarz, 1896) e miglioramenti alla velocit\u00e0 e manovrabilit\u00e0 (Alberto Santos-Dumont, 1901).\nIl primo volo di un mezzo pi\u00f9 pesante dell'aria e spinto da un motore \u00e8 stato compiuto dai fratelli Wright negli Stati Uniti. Sebbene esistano molte controversie sulla reale attribuzione di questo primato, la data pi\u00f9 comunemente accettata per questo evento \u00e8 stata fissata al 17 dicembre 1903. In realt\u00e0, il velivolo con il quale fu raggiunto questo risultato non poteva avere utilizzo pratico a causa dei problemi di controllo in volo che lo affliggevano. Bisogn\u00f2 attendere l'adozione degli alettoni per avere degli aeroplani pi\u00f9 facili da pilotare e solo un decennio dopo, con l'inizio della prima guerra mondiale, i velivoli pi\u00f9 pesanti dell'aria divennero di uso pratico per la ricognizione, la direzione del tiro di artiglieria e finanche l'attacco contro postazioni a terra.\nIl XX secolo ed i fratelli Wright.\nIl primo volo dei Fratelli Wright del 17 dicembre 1903, se rappresentava il primo successo del pi\u00f9 pesante dell'aria, non nasceva dal nulla. Dall'epoca delle mongolfiere si era passati ai veleggiamenti di Otto Lilienthal, ai primi modelli in scala di elicotteri, Enrico Forlanini, ed aerei Samuel Pierpont Langley, volanti grazie a piccoli motori a vapori, per finire con i primi esperimenti con dirigibili alla fine dell'Ottocento. Gli stessi pionieri dell'aviazione attraversarono l'evoluzione delle tecnologie disponibili all'epoca. Forlanini dai modelli di elicottero approd\u00f2 al dirigibile. Mentre Alberto Santos-Dumont dal dirigibile al pi\u00f9 pesante dell'aria.\nSe lo scopo dei primi pionieri era realizzare macchine in grado di volare, gi\u00e0 alla fine della prima decade del Novecento il limite era dimostrare di poter volare meglio, pi\u00f9 a lungo e pi\u00f9 lontano. Nascono cos\u00ec le prime trasvolate: Louis Bl\u00e9riot, che trasvol\u00f2 la Manica nel 1909.\n\u00c8 a bordo dello stesso aereo che l'italiano Cesare Suglia nel 1913 effettuer\u00e0, attraversando tutta l'Italia, il raid aereo pi\u00f9 lungo compiuto fino a quel momento.\nPrima trasvolata atlantica di Alcock e Brown nel 1919, su un Vickers Vimy, simbolo del progresso tecnologico ottenuto durante la prima guerra mondiale. Quest'epoca di trasvolatori solitari si chiuder\u00e0 pi\u00f9 di un decennio dopo con figure quali Charles Lindbergh, che verr\u00e0 insignito della \"Medal of Honour\" per aver effettuato la prima trasvolata atlantica in solitaria della storia, e Amelia Earhart.\nFra le prime donne pilota italiane, si possono ricordare Rosina Ferrario ed Ester Vietta. Anche durante il periodo fascista, non mancano donne pilota, come ad esempio la contessa Aloisa Guarini Matteucci.\nGli anni venti e trenta vedono piloti, costruttori ed inventori in tutto il mondo impegnati nel far diventare l'aereo un mezzo di massa. Progetti idealisti-realisti come quello dell'industriale Henry Ford che con il suo Ford Trimotor (soprannominato \"Tin Goose\" - \"oca di latta\") negli anni trenta volle creare un aereo civile che mettesse il volo tra le cose quotidiane dell'americano medio. A quello tra la propaganda e il perfezionamento delle tecniche di volo e di addestramento di Italo Balbo effettu\u00f2 le famose trasvolate in formazione effettuate con i Savoia-Marchetti S.55, che ebbero il loro culmine nella Crociera del Decennale.\nI voli transoceanici.\nSono gli stessi anni in cui si assistette ad un fiorire di compagnie aeree per il trasporto della posta e di passeggeri, inizialmente su aerei da pochi posti e per distanze brevi, fino ai primi voli transoceanici. Dai timidi tentativi degli idrovolanti postali tedeschi, che coprivano le tratte Germania Sud-America, utilizzando i transatlantici come navi appoggio, ai primi idrovolanti di linea.\nOgni nazione era impegnata nel coprire le rotte pi\u00f9 lontane. I grossi idrovolanti statunitensi furono detti \"China Clipper\", un nome che divent\u00f2 il termine generico che identificava, nell'immaginario popolare, tutta la flotta dei grandi idrovolanti transoceanici della Pan American Airways, il Martin M-130, il Sikorsky S-42 ed il Boeing 314, quest'ultimo considerato il modello pi\u00f9 perfezionato. Il nome \"China Clipper\" venne attribuito inizialmente allo specifico Martin M-130 che faceva rotta sulla Cina e poi in generale a tutti i grossi idrovolanti sempre pi\u00f9 perfezionati che durante la guerra svolsero anche incessanti pattugliamenti sull'oceano Pacifico, effettuando anche moltissime missioni di ricerca e soccorso, con equipaggi civili e con l'esperto personale di terra formato in anni di servizio. Ad essi, modificati unicamente con l'applicazione dei contrassegni militari, vennero affidate anche delicate missioni di trasporto a lungo raggio. Per esempio venne loro assegnata la rotta che attraverso Natal, Brasile e Liberia, riforniva le forze inglesi al Cairo ed anche i sovietici via Teheran. Infatti il \"Clipper\" era l'unico aereo da trasporto che poteva effettuare la traversata di 2\u00a0150 miglia senza scalo.\nPer contro, gli inglesi ebbero nello Short S.23 Empire, grande idrovolante a scafo, e nel suo omologo militare (ma del quale alcuni esemplari vennero usati a scopo civile), lo Short Sunderland, mezzi capaci di assicurare le comunicazioni attraverso l'Impero britannico con rotte che raggiungevano anche l'Australia, attraverso parecchi scali tecnici.\nL'idrovolante rappresentava in quegli anni una scelta quasi obbligata. Non solo per la capacit\u00e0 di ammarare quando si dovevano sorvolare ampie distese d'acqua, ma anche per non essere vincolati alle dimensioni limitate delle aviosuperfici terrestri. Il decollo dall'acqua consentiva di avere superfici di decollo ed atterraggio illimitate, tanto che negli anni dal 1927 al 1938 i primati mondiali di velocit\u00e0 appartenevano agli idrovolanti. Erano gli anni della coppa Schneider, gara di velocit\u00e0 tra idrovolanti appunto, che raggiunse, all'epoca, una notoriet\u00e0 paragonabile a quella della attuale Formula 1.\nLa sfida tra Macchi e Supermarine, al di l\u00e0 della competizione sportiva, port\u00f2 un grande sviluppo dal punto di vista delle cellule e dei motori. Il trofeo and\u00f2 alla Supermarine che con i suoi idrocorsa, culminanti nello S.6B, si aggiudic\u00f2 le tre edizioni necessarie a portare a casa il trofeo; la vittoria avvenne per\u00f2 tra molte polemiche originate dal gran numero di incidenti che flagellarono la dodicesima ed ultima edizione, compresi i due piloti italiani morti e i due inglesi salvi per pura combinazione, tanto che il Supermarine S.6B vincitore disput\u00f2 la gara da solo. Il primato assoluto di velocit\u00e0 and\u00f2 poi all'Italia, che non seppe per\u00f2 mettere in pratica su scala industriale quanto acquisito nelle competizione, a differenza del Regno Unito, tant'\u00e8 che il Supermarine Spitfire pu\u00f2 essere considerato discendente diretto dell'S.6B, pur essendo nato da un progetto diverso.\nMa l'era degli idrovolanti inizi\u00f2 a tramontare gi\u00e0 prima dello scoppio della seconda guerra mondiale. Il 10 agosto 1938 un quadrimotore Focke-Wulf Fw 200 \"Condor\" effettu\u00f2 un volo senza scalo Berlino-New York. Il 30 marzo 1939, un aereo terrestre, l'Heinkel He 100, torner\u00e0 a detenere il primato assoluto, con 746,604\u00a0km/h.. In quegli stessi anni la neocostituita Linee Aeree Transcontinentali Italiane adott\u00f2 i Savoia-Marchetti S.M.79 e Savoia-Marchetti S.M.83 in luogo del CANT Z.506 o di altri idrovolanti, sebbene fosse in programma l'entrata in servizio anche di idrovolanti, lo Z.509 e lo Z.511.\nL'avvento del motore a reazione.\nMa la svolta nella tecnica aeronautica si ebbe quando Germania, Inghilterra ed Italia arrivarono quasi contemporaneamente alla realizzazione pratica del motore a reazione. Hans von Ohain, in collaborazione con la Heinkel, realizz\u00f2 una serie di motori sperimentali che condussero al turbogetto Heinkel HeS 3 il quale, montato sul prototipo Heinkel He 178, vol\u00f2 per la prima volta il 27 agosto 1939, lontano dai clamori internazionali. Intanto il suo collega britannico Frank Whittle sperimentava anch'egli, assieme alla Gloster Aircraft Company, l'evoluzione finale del suo motore, denominato Whittle W.1, con il quale venne equipaggiato il Gloster E.28/39 che si stacc\u00f2 da terra il 15 maggio 1941. In Italia l'ingegnere Secondo Campini segu\u00ec un'altra soluzione tecnica, il motoreattore, che grazie alla collaborazione dalla Societ\u00e0 Aeronautica Caproni venne applicato con successo al Campini-Caproni C.C.2 e portato in volo per la prima volta il 27 agosto 1940. Furono queste nell'ordine le prime aziende, tra il 1939 e il 1941 a far volare un aereo a reazione, con ricerche indipendenti tra loro. In realt\u00e0, le prime ricerche in merito risalgono al 1910, quando Henri Coand\u0103 progett\u00f2 un prototipo funzionante di reattore detto motoreattore, il Coand\u0103 1, non a turbina ma con compressione originata da un motore a pistoni, che vol\u00f2 per errore durante una prova statica, prendendo subito fuoco, fortunosamente senza conseguenze per il pilota.\nIl secondo dopoguerra e lo sviluppo del trasporto di massa.\nDopo la seconda guerra mondiale, molte compagnie nacquero grazie alla cessione dei surplus militari dopo il conflitto, visto che gli aerei da trasporto vennero trasformati in aerei passeggeri con costi relativamente contenuti; vennero anche realizzati molti aerei per trasporto passeggeri a lungo raggio, come il Douglas DC-7 o il Lockheed Constellation, ma con la diffusione dei motori a reazione anche in campo civile cess\u00f2 il predominio dei motori a pistoni. Un certo numero di aeroporti militari situati in punti strategici venne aperto al traffico civile, come Gander nell'isola di Terranova (Canada) e Keflav\u00edk (Islanda) permettendo l'utilizzo della rotta transatlantica, effettuabile anche dagli aerei con autonomia limitata come il Boeing 377 Stratocruiser. Successivamente gli aerei di linea furono in grado di effettuare la rotta polare, collegando quindi Stati Uniti o Gran Bretagna e Giappone senza necessit\u00e0 di uno scalo tecnico intermedio per rifornimento.\nInizialmente, l'esordio della propulsione a reazione non fu dei pi\u00f9 promettenti, con i disastri legati al de Havilland Comet (tre incidenti gravi a velivoli della BOAC, nel 1953 e nel 1954) dovuti, come si scopr\u00ec anni dopo, ad un difetto concettuale nella progettazione dei finestrini, di forma quadrata, che portava ad un precoce affaticamento della cellula e conseguente cedimento strutturale; questo diede agli aerei a pistoni qualche ulteriore anno di predominio sul mercato. Incidentalmente, la sua versione militare, il BAe Nimrod, vola tuttora. In quel caso, il passaggio di testimone era solo rinviato al 1958, anno in cui debutt\u00f2 sul mercato il Boeing 707, destinato anche, grazie ai suoi pi\u00f9 efficienti motori a turbofan (turboventola) prodotti dalla Rolls-Royce Limited (eccettuata la prima serie), a soppiantare i suoi concorrenti ed aprire la strada ai voli a lungo raggio.\nAnche nel blocco orientale, cio\u00e8 l'Unione Sovietica e i suoi satelliti, inizi\u00f2 la produzione in serie di velivoli commerciali civili, attraverso gli uffici di progettazione Ilyushin e Tupolev. Spesso i velivoli prodotti si ispiravano largamente ai loro omologhi occidentali, anche se con soluzioni tecniche tali da garantirne il funzionamento in ambienti estremi, come la Siberia; un esempio per quanto riguarda longevit\u00e0 ed affidabilit\u00e0 \u00e8 l'Ilyushin Il-76.\nUn aereo civile destinato ad entrare nella storia dell'aviazione fu il Concorde, coprodotto da Inghilterra e Francia attraverso delle aziende di stato, con tecnologie all'avanguardia anche per gli aerei militari, che attraversava l'Atlantico da Londra a New York in sole quattro ore. Il numero di passeggeri era limitato ed i costi di gestione alti, ma questo aereo fu uno status symbol per oltre trent'anni, dal 1969 fino al 2000, anno in cui un catastrofico incidente a Parigi ne mise a terra l'intera flotta. L'aumento dei costi dovuto agli eventi dell'11 settembre 2001 decret\u00f2 la definitiva messa a riposo degli aerei rimasti, anche se erano stati sottoposti ad un aggiornamento di sicurezza per l'incidente del 2000. Anche l'Unione Sovietica ne produsse un modello omologo, il Tupolev Tu-144, che ottenne un limitato impiego a livello interno.\nCome si vede dall'immagine a lato, per questo velivolo venne sviluppato un simulatore di volo. \u00c8 prassi comune nei velivoli moderni lo sviluppo di simulatori di volo, per addestrare i piloti in condizioni realistiche senza rischiare situazioni di pericolo su un mezzo reale. Questi simulatori sono sviluppati dalle case costruttrici, e normalmente le grandi compagnie ne possiedono uno per ogni velivolo da loro utilizzato, in modo da tenere allenati i loro piloti a situazioni atmosferiche ricorrenti solo di rado, o anche incidenti di volo non catastrofici, ma che richiedono un addestramento specifico per la loro soluzione positiva.\nIl trasporto aereo contemporaneo.\nSono presenti sulla scena del mercato mondiale sei fabbricanti principali di aerei civili di linea (in ordine alfabetico):\nBoeing, Airbus e Tupolev si concentrano sulla produzione di jet di linea a fusoliera larga (\"wide-body\") e stretta (\"narrow-body\"), mentre la Bombardier e l'Embraer si sono specializzate sugli aerei di linea regionali. Questi costruttori generano un forte indotto mondiale di costruttori specializzati di sottoparti e in alcuni casi si limitano alla sola progettazione e assemblaggio finale degli aeromobili. Anche le industrie cinesi entreranno presto nel mercato del trasporto civile, attraverso il consorzio ACAC e il suo ACAC ARJ21, il primo esempio di jet regionale progettato e prodotto interamente in Cina.\nAd essi si affiancano case costruttrici, come SAAB, Fokker (fino al suo fallimento nel 1996) e Dornier (assorbita dalla statunitense Fairchild), di piccoli velivoli ad elica e/o a getto per collegamenti regionali a corto/medio raggio, come il Dornier Do 328 ed il Saab 340, anche se una quota di mercato significativa \u00e8 detenuta in questo settore da ATR, joint-venture tra la francese A\u00e9rospatiale e la italiana Aeritalia (oggi Alenia) con i suoi ATR-42 e ATR-72, oltre che dalla Antonov con il suo Antonov An-24.\nFino agli anni settanta, le compagnie aeree principali erano le cosiddette compagnie di bandiera (in inglese \"\"flag carrier\"), cio\u00e8 aziende di propriet\u00e0 dei rispettivi governi e i cui bilanci erano parte della finanza nazionale, risultando quindi protette dalla concorrenza. Negli anni pi\u00f9 recenti, la progressiva liberalizzazione dei traffici aerei ha portato ad un aumento della competizione, consentendo una pi\u00f9 ampia possibilit\u00e0 di scelta per i consumatori con una conseguente diminuzione delle tariffe. Questa diminuzione degli introiti, unit\u00e0 all'aumento dei prezzi del combustibile e alle crisi correlate con gli attentati dell'11 settembre 2001 e l'epidemia di SARS, ha costretto alcuni governi al salvataggio in extremis di alcune linee aeree o a fallimenti o fusioni. Nel contempo si \u00e8 assistito allo sviluppo delle compagnie aeree a basso costo (\"low cost\"\") come la Ryanair e la Southwest Airlines.\nClassificazione.\nL'aviazione comprende due ampie categorie:\nNormalmente, gli aeromobili civili si muovono in un sistema di aeroporti e delle aerovie regolato da direttive internazionali emanate su scala mondiale dall'ICAO e recepite dai singoli stati nazionali, definibili come Regolamentazione aeronautica tra le quali vanno menzionate le Regole dell'aria e le regole di volo. L'aviazione civile comprende le attivit\u00e0 aeronautiche non-militari e cio\u00e8 l'aviazione generale e il trasporto aereo con voli di linea. Trasportando persone, e materiali, tra cui cibi e risorse naturali.\nAviazione civile.\nL'aviazione generale.\nCon il termine \"aviazione generale\" si definiscono tutti i voli civili non programmati condotti sia da privati che da societ\u00e0 commerciali. L'aviazione generale comprende una notevole serie di voli tra i quali quelli usati da persone in affari per spostarsi velocemente tra le varie sedi aziendali con la flotta della ditta, ma anche i voli con societ\u00e0 di noleggio aereo. Inoltre include l'aviazione privata a scopo amatoriale e turistico, quindi le scuole di volo civili, il volo con i palloni ad aria calda, il paracadutismo, il volo a vela, il volo veleggiato in genere. Ricadono anche nella categoria il genere di volo a scopo scientifico e sociale quale la fotografia aerea, il soccorso aereo, i voli agricoli, i voli per la sorveglianza del traffico stradale, i voli di perlustrazione operati dalle forze di polizia e la lotta aerea antincendio condotta dai vigili del fuoco.\nOgni stato ha solitamente un proprio insieme di regolamentazioni per l'aviazione, ma normalmente l'aviazione generale ha norme che distinguono tra voli commerciali e voli privati e si specializzano ulteriormente in funzione del tipo e delle dimensioni e capacit\u00e0 degli aeromobili utilizzati. Il panorama imprenditoriale riservato al mercato dell'aviazione generale \u00e8 eterogeneo e va dalla piccola azienda semiartigianale, specie nel campo della produzione degli alianti, che in aziende pi\u00f9 articolate o settori dedicati di aziende aeronautiche di grande produzione.\nTra le aziende del settore pi\u00f9 conosciute si possono menzionare le statunitensi Cessna e la Piper Aircraft veri leader del settore, oltre la Mooney Airplane Company, la Grumman con la sua linea Gulfstream, la Cirrus Design Corporation e la Raytheon, ora attiva nel settore difesa. In Europa quindi troviamo l'austriaca Diamond Aircraft Industries, attiva anche nel campo della produzione di alianti, l'italiana SIAI-Marchetti ora assorbita da Alenia Aermacchi, la francese Dassault Aviation con la linea Falcon, e la svizzera Pilatus Aircraft Ltd..\nAlcune aziende si sono specializzate nella produzione di alianti e motoalianti, storicamente molto presenti in Germania dove il volo a vela \u00e8 uno sport molto popolare. Tra queste sono note la Alexander Schleicher GmbH &amp; Co, la Glasfl\u00fcgel Segelflugzeugbau GmbH, la Schempp-Hirth Flugzeugbau GmbH, la Grob Aerospace GmbH attiva anche nel campo dei jet executive e che ora ha abbandonato il settore aeronautico. Inoltre anche la Cecoslovacchia, ora Repubblica Ceca, era presente sul mercato del volo a vela con la Let Kunovice, mentre la statunitense Schweizer Aircraft, ora nota per la produzione di elicotteri, nacque proprio come costruttore di alianti. In Italia anche la Caproni pu\u00f2 vantare un passato nel settore.\nNel settore degli elicotteri civili di medie e grandi dimensioni, il mercato \u00e8 diviso tra AgustaWestland, Bell Helicopter Textron, Eurocopter e Sikorsky Aircraft Corporation, oltre alla russa Mil che dopo la fine del regime sovietico si sta affacciando sul mercato internazionale. I modelli pi\u00f9 piccoli ed economici, adatti al turismo, all'addestramento ed all'uso agricolo, sono prodotti dalla Robinson Helicopter e dalla Schweizer Aircraft che nel 2004 \u00e8 stata acquisita dalla Sikorsky.\nL'aviazione generale sta traendo importanti vantaggi dallo sviluppo tecnologico, particolarmente per quanto riguarda l'evoluzione dei piccoli aerei che ne costituiscono la componente principale. Tra le innovazioni un ruolo importante \u00e8 rivestito dalla avionica moderna, che comprende la tecnologia Global Positioning System. La maggiore diffusione di queste tecnologie, in passato esclusive solo degli aeromobili militari o civili pi\u00f9 grandi e costosi, sta comportando miglioramenti nella sicurezza. Sul fronte costruttivo, l'adozione di materiali compositi sta consentendo la costruzione di mezzi pi\u00f9 leggeri e veloci. Un altro importante impiego di questi nuovi materiali si ha in modo crescente per gli ultraleggeri e per gli aeromobili autocostruiti che ottengono sempre maggiore successo per uso amatoriale negli stati che ne consentono l'impiego e che hanno previsto normative semplificate e caratterizzate da costi inferiori rispetto agli aerei certificati per uso commerciale.\nOgni stato gestisce direttamente o indirettamente flotte di aerei o elicotteri per usi pubblici; in alcuni casi i mezzi vengono operati da aziende private dietro contratto, per esempio in Italia gli elicotteri del soccorso sanitario SUEM 118. I velivoli Canadair CL-415 antincendio, diffusi in tutto il mondo, vengono utilizzati da varie organizzazioni nazionali di protezione civile, come in Francia la \"Securite Civile\" ed in italia la Protezione Civile. A questi vanno aggiunti i vigili del fuoco e le autorit\u00e0 civili di polizia.\nAviazione militare.\nSin dal tardo Settecento, semplici palloni aerostatici furono usati per l'avvistamento aereo. Il primo impiego di aeroplani in guerra si ebbe durante la guerra italo-turca tra il 1911 ed il 1912, quando il Corpo aeronautico del Regio Esercito bombard\u00f2 le posizioni turche di Ain Zara e durante la prima guerra balcanica nel 1912, quando il Distaccamento aeronautico bulgaro bombard\u00f2 le posizioni turche ad Adrianopoli.\nDa allora gli aerei militari, progettati per soddisfare requisiti tecnici sempre crescenti ed organizzati in apposite unit\u00e0 militari aeree per un loro razionale ed organico impiego, sono stati continuamente perfezionati. I costruttori aeronautici hanno gareggiato tra loro per ottenere i contratti di costruzione pagati dai governi per dotarsi di un arsenale aeronautico. Gli aeromobili proposti sono stati scelti nel tempo in base a mutevoli fattori quali costo, prestazioni e velocit\u00e0 di produzione.\nL'industria aeronautica militare.\nIl mantenimento di una industria aeronautica \u00e8 stato spesso considerato strategico dai paesi pi\u00f9 industrializzati, e spesso l'acquisto di mezzi \u00e8 stato anche un modo per sovvenzionare le aziende. Ciononostante i continui tagli ai bilanci del settore difesa hanno portato a progressivi ma continui accentramenti di aziende aeronautiche, che negli ultimi vent'anni si sono fuse con il settore aerospaziale. Questo \u00e8 avvenuto anche nell'Unione Sovietica che ha per\u00f2 una struttura produttiva organizzata molto diversamente dalle sue controparti occidentali. In Occidente molte delle piccole aziende artigianali con linee produttive incentrate su un unico prodotto con eventuali derivati sono state assorbite da aziende pi\u00f9 grandi, che sono cresciute fino a diventare dei poli industriali. Negli Stati Uniti un ruolo chiave lo svolgono i colossi Boeing - McDonnell Douglas e Lockheed Martin nel settore aerospaziale, mentre la Raytheon ha un ruolo chiave nel settore missilistico; negli elicotteri Sikorsky mantiene una posizione di assoluto rilievo, insieme alla gi\u00e0 citata Boeing. In Francia la A\u00e9rospatiale ha assorbito quasi tutte le altre aziende del settore, tranne la Dassault Aviation, fino a consociarsi con la tedesca Messerschmitt-B\u00f6lkow-Blohm GmbH (MBB) per il consorzio Eurocopter, leader europeo nel settore degli elicotteri insieme alla AgustaWestland, che ha riunito la italiana Agusta e la britannica Westland Aircraft. Successivamente, la A\u00e9rospatiale \u00e8 confluita nella EADS insieme alla tedesca DASA (che raccoglie l'eredit\u00e0 della Dornier-Werke GmbH) e alla spagnola Construcciones Aeron\u00e1uticas S.A. (CASA). La situazione russa \u00e8 alquanto differente, in quanto la struttura sovietica prevedeva l'esistenza di diversi uffici di progettazione, denominati OKB (\u041e\u043f\u044b\u0442\u043d\u043e\u0435 \u043a\u043e\u043d\u0441\u0442\u0440\u0443\u043a\u0442\u043e\u0440\u0441\u043a\u043e\u0435 \u0431\u044e\u0440\u043e, ovvero Opytnoe konstructorskoe bjuro, Ufficio di progettazione sperimentale), che fornivano dei progetti in risposta alle specifiche emesse dallo stato maggiore e ne creavano i prototipi in piccole fabbriche specializzate. Successivamente l'industrializzazione veniva effettuata da fabbriche sempre di propriet\u00e0 pubblica, sotto il controllo dell'ufficio di progettazione.\nTipi di aerei militari.\nEsistono diverse possibili classificazioni dei mezzi aerei militari. Una delle pi\u00f9 conosciute \u00e8 quella adottata dall'U.S. Air Force statunitense e di seguito riportata:\nAltri aeromobili.\nLe aeronautiche militari hanno utilizzato e utilizzano anche aeromobili diversi dai velivoli. Dopo il declino dei dirigibili, il principale esempio moderno di mezzo aereo militare diverso dagli aerei \u00e8 l'elicottero, utilizzato diffusamente per supporto tattico, trasporto ed emergenze sanitarie.\nAltro mezzo atipico, ma funzionale, \u00e8 stato l'ekranoplano, mezzo che utilizza l'effetto suolo per il sostentamento, sviluppato dall'Unione Sovietica in alcuni esemplari, ma che non ha avuto ulteriori sviluppi.\nLa gestione del traffico aereo.\nGli spostamenti degli aeromobili sono regolamentati dal servizio di controllo del traffico aereo, che deve prevenire le collisioni tra aeromobili e tra aeromobili ed ostruzioni sulle aree di manovra degli aeroporti, ed accelerare e mantenere ordinato il flusso del traffico aereo. In generale, ogni paese ha il suo gestore nazionale del controllo traffico, in Italia rappresentato dall'ENAV, che in armonia con le normative internazionali dettate dall'ICAO, ne cura l'applicazione ed effettua una funzione di vigilanza sui mezzi aerei che transitano nello spazio aereo di sua competenza. Per l'identificazione, gli enti di controllo si avvalgono di radar e del sistema IFF installato sia sui mezzi commerciali che su quelli militari. Gli aeromobili si avvalgono anche di sistemi di navigazione strumentale come il LORAN e il Decca, basati sui segnali trasmessi da stazioni a terra, e in tempi pi\u00f9 recenti, sei sistemi di posizionamento satellitare (GPS e prossimamente Galileo)\nLa ricerca.\nLa ricerca di nuovi materiali e tecnologie nel campo aeronautico \u00e8 incessante e continua. Molte evoluzioni nate per l'aviazione sono poi state trasferite ad altri campi della tecnica, come le leghe speciali nate per contenere il peso dei velivoli o l'elettronica di controllo; ad esempio, l\"antiskid\", antesignano dell'ABS, era usato sui velivoli da combattimento per richiamare l'attenzione del pilota in caso di slittamento su piste bagnate o viscide in generale e gestire la frenata in modo pi\u00f9 o meno servoassistito.\nOra la ricerca sta puntando decisamente su tecnologie meno inquinanti e che permettano di avere un miglior rapporto tra costi ambientali e facilit\u00e0 di movimento, oppure su veicoli sperimentali con emissioni zero. Un esempio \u00e8 l'aereo ad energia solare Helios sviluppato dalla NASA, oppure il Solar Challenger, aereo sperimentale che nel 1981 attravers\u00f2 la Manica. Recentemente la compagnia francese Airbus ha sviluppato un aereo alimentato completamente con energia elettrica chiamato E-Fan, presentato al pubblico nel 2014.\nUn'altra linea di ricerca \u00e8 quella che punta su velivoli per il volo suborbitale, per scopi turistici o collegamenti intercontinentali.\nGli aeromobili spaziali.\nI primi veicoli spaziali potevano essere considerati aerodine a sostentazione mista, in quanto propulsi con un razzo vettore, e tuttora molti carichi vengono lanciati in orbita tramite missili, con costi elevati in quanto tutto il lanciatore \u00e8 a perdere. Per contenere i costi e migliorare l'operativit\u00e0, si \u00e8 cercato per\u00f2 di realizzare delle aerodine a sostentazione aerodinamica, che decollassero come missili ed atterrassero come alianti. In effetti l'unico veicolo di questo tipo effettivamente costruito \u00e8 stato lo statunitense Space Shuttle, denominato ufficialmente STS (Space Transportation System). L'intero programma, basato inizialmente su quattro navette, ha visto poi la costruzione di una quinta navetta (l'Endeavour) a seguito della distruzione del Challenger nel 1986, terminer\u00e0 nel 2011 per una combinazione di costi elevati e sicurezza precaria.\nMa la NASA non \u00e8 stata l'unica agenzia a progettare una soluzione di questo tipo; anche l'Agenzia Spaziale Europea (ESA) aveva in valutazione una navetta, sebbene inferiore come prestazioni e senza portelli di carico, da abbinare al lanciatore Ariane 5, denominata Hermes. Il programma fu poi interrotto nella seconda met\u00e0 degli anni novanta con la costruzione della Stazione Spaziale Internazionale (ISS, International Space Station), che permise all'Agenzia Spaziale Europea ed all'Agenzia Spaziale Russa (ufficialmente \u0420\u043e\u0441\u0441\u0438\u0439\u0441\u043a\u043e\u0435 \u0430\u0432\u0438\u0430\u0446\u0438\u043e\u043d\u043d\u043e-\u043a\u043e\u0441\u043c\u0438\u0447\u0435\u0441\u043a\u043e\u0435 \u0430\u0433\u0435\u043d\u0442\u0441\u0442\u0432\u043e, Agenzia Russa per l'aviazione e lo spazio) di fruire dello Space Shuttle per il trasporto dei carichi in orbita. Inoltre l'allora Unione Sovietica costru\u00ec il Buran, molto simile allo Shuttle, che effettu\u00f2 un unico volo di prova senza equipaggio, effettuando un atterraggio automatico il 15 novembre 1988.\nPer mantenere operativa la ISS dopo la dismissione degli Shuttle, servir\u00e0 un nuovo lanciatore recuperabile, e sono allo studio diversi prototipi, dall'europeo Hopper al russo Kliper, il cui sviluppo \u00e8 per\u00f2 stato cancellato.\nL'aviazione nell'arte.\nCon l'apporto dell'aviazione militare nello svolgimento della prima guerra mondiale, in Italia si sviluppa l'aeropittura, una declinazione pittorica del futurismo, movimento culturale fondato da Filippo Tommaso Marinetti, e che era mirato alla mitizzazione della macchina e della modernit\u00e0, nello specifico, l'entusiasmo per il volo, il dinamismo e la velocit\u00e0 aerea. Durante il ventennio fascista molti furono gli apporti artistici che abbinavano l'espressivit\u00e0 artistica di pittori come Giacomo Balla, Gerardo Dottori, Enrico Prampolini, con le pubblicit\u00e0 con finalit\u00e0 commerciali legate alle maggiori aziende aeronautiche del periodo, metodo anche per glorificare le imprese aeronautiche del regime. Per suggellare la connessione tra l'arte e l'aviazione alcune delle loro opere sono conservate al Museo dell'aeronautica Gianni Caproni di Trento ed al Museo storico dell'Aeronautica Militare di Vigna di Valle, sul Lago di Bracciano, in provincia di Roma.\nC'e un tipo d'Arte nominato \"Mail Art\". La sua caratteristica \u00e8 l'uso del \"Trasporto Aereo\" come canale per la creazione di un \"feed-back\"; il risultato: uno scambio tra l'autore dell'opera artistica e il destinatario dell'opera. Questo \"Mail Art\" \u00e8 un'esperienza concettuale venuta dell'arte contemporaneo, il suo principio o guida \u00e8 ispirato nello spirito del gruppo Fluxus, nell'anno 1962 ideato da Ray Johnson. Fluxus rappresentava un movimento artistico internazionale che sviluppava azioni corporee, interventi e creazioni non convenzionali nell'Arte, e il Mail art possedeva il senso dello spirito Neo-Dada: una \"Arte non convenzionale\" lontano all'atmosfera chiusa dei musei e gallerie (\u00e9lite). La caratteristica essenziale del \"Mail Art\" nell'Arte contemporaneo \u00e8 \"totale assenza di selezione, giuria o vendita di opere\", smettendo il carattere \"commerciale\" e di mercato\". Oggi, i \"Mailartisti\" espongono le loro opere sulla base delle chiamate gratuite (convocazioni) in qualsiasi parte del mondo (attraverso del Trasporto Aereo). La Mostra espositiva rimarr\u00e0 rassegnata in rete, cataloghi con foto e testi dell'evento. Nell'anno 2012 questo \"Mail Art\" aveva 50 anni di vita, ed a settembre 2012 \u00e8 fatta la \"Fiera Internazionale dell'Aviazione Civile\" a Caracas; in questo anno l'Aviazione Civile venezuelana si trovava con l'Omaggio al suo Centenario. Questo Centenario dell'Aviazione Civile del Venezuela\" emerge l'iniziativa di convocazione per la Mostra espositiva: \"Mail Art: 100 Anni dell'Aviazione Civile del Venezuela\". Organizzano questa Mostra il gruppo italo-venezuelano \"Esserci senza esserci\" (_guroga &amp; Enzo Correnti). Questi curatori hanno ricevuto opere di 138 mailartisti del mondo, di cui 23 artisti sono stati artisti disabili dell'Uruguay. Dall'anno 2013 la Mostra espositiva si trova permanente nel piano 3 dell'Istituto Nazionale di Aeronautica Civile del Venezuela (INAC), a Caracas (Venezuela).\nL'aviazione nella filatelia.\nUno dei primi utilizzi a scopo commerciale dell'aviazione \u00e8 stato il trasporto di materiale ma la velocit\u00e0 sempre crescente del mezzo aereo inaugur\u00f2 un servizio rapido di recapito denominato posta aerea. Se inizialmente l'autonomia non permetteva la consegna di lettere e pacchi a grandi distanza, con l'avanzare della tecnologia l'importanza della posta aerea crebbe per poter recapitare la posta oltremare ed oltreoceano con maggior velocit\u00e0 di quanto si facesse tramite i collegamenti navali. L'esigenza era tale che vennero progettati velivoli appositamente per questo scopo, gli aerei postali. In Italia questa esigenza era particolarmente sentita per poter tenersi in contatto con i propri familiari emigrati nel Nord America ed America latina. Per sopperire al maggior costo necessario per la consegna e come compenso per il migliore servizio reso vennero emesse delle serie di francobolli appositamente realizzati per questo servizio; in Italia, tra i pi\u00f9 celebri ed in assoluto quello con la quotazione pi\u00f9 elevata \u00e8 il Trittico della Crociera Nord-Atlantica con la soprastampa \"volo di ritorno\". Con l'avvento di internet e della posta elettronica l'esigenza venne rapidamente scemando ma la tematica \u00e8 ancora tra quelle pi\u00f9 popolari tra i collezionisti. In Italia il collezionismo di oggetti trasportati tramite la posta aerea prende nome di \"aerofilia\" ed \u00e8 relativamente recente. In altri paesi europei come: Francia, Inghilterra, Svizzera, Germania e negli U.S.A. ha una storia pi\u00f9 consolidata. La pi\u00f9 antica associazione di aerofilatelia \u00e8 l'American Air Mail Society; gi\u00e0 attiva dal 1923 e con soci in tutto il mondo. La prima associazione di aerofilia italiana \u00e8 nata nel 1958 a Milano con il nome di AIDA (Associazione Italiana Di Aerofilia).\nImpatto ambientale.\nCome tutte le attivit\u00e0 che coinvolgono la combustione, l'attivit\u00e0 degli aeromobili a motore (dagli aerei di linea fino ai palloni ad aria calda) rilascia gas serra come il diossido di carbonio (CO2), particolato e altre sostanze inquinanti nell'atmosfera. Inoltre, l'aviazione ha impatti ambientali specifici:"}
{"id": "152675", "revid": "1318658", "url": "https://it.wikipedia.org/wiki?curid=152675", "title": "Siero", "text": "In latino \"serum\" indicava la parte acquosa del latte. Questo uso \u00e8 rimasto in:"}
{"id": "152677", "revid": "1013865", "url": "https://it.wikipedia.org/wiki?curid=152677", "title": "Voivodato della Grande Polonia", "text": "Il voivodato della Grande Polonia (in polacco Wojew\u00f3dztwo wielkopolskie) \u00e8 uno dei 16 voivodati della Polonia. Il voivodato si trova nel centro-ovest del territorio polacco ed \u00e8 stato creato con la riforma del 1999 dalla fusione dei precedenti voivodati di Pozna\u0144, Kalisz, Konin, Pi\u0142a e Leszno. Comprende la regione intorno al capoluogo Pozna\u0144 denominata Grande Polonia.\nCon quasi 30.000 km\u00b2 \u00e8, dopo quello della Masovia, il secondo voivodato della Polonia per estensione; con quasi 3,5 milioni di abitanti, \u00e8 anche uno dei pi\u00f9 popolati.\nLa Grande Polonia viene vista come il nucleo originario della Polonia, come le antiche citt\u00e0 della dinastia dei Piast Pozna\u0144 e Gniezno. Il voivodato corrisponde alla precedente provincia prussiana della Posnania.\nGeografia fisica.\nTerritorio.\nIl punto pi\u00f9 alto del voivodato \u00e8 il monte Kobyla G\u00f3ra (284\u00a0m) tra le colline di Ostrzeszowski; la zona pi\u00f9 bassa si trova nella valle del fiume Warta, alla foce del suo affluente Note\u0107 (21\u00a0m), a nord-ovest della regione.\nI terreni agricoli fertili rappresentano circa il 60% del suolo, mentre il restante 20% \u00e8 terreno alluvionale umido situato in aree non boschive, per lo pi\u00f9 urbane. Una superficie di 800.000 ettari \u00e8 coperta da foreste, che costituiscono il 25,8% della superficie totale del voivodato. A nord e al centro della regione ci sono circa 800 laghi; il pi\u00f9 grande \u00e8 quello naturale di Powidzkie, nel distretto lacustre di Gniezno.\nNella regione si trova nel bacino del fiume Oder.\nIl sale estratto dalla miniera di K\u0142odawa rappresenta il 20% della produzione nazionale. Altre risorse minerarie in abbondanza sono lignite, torba e gas naturale.\nClima.\nLa regione della Grande Polonia \u00e8 influenzata dalle masse d'aria oceaniche che mitigano il clima. Man mano che si procede da ovest a est, il clima diventa sempre pi\u00f9 continentale. La temperatura media annua \u00e8 leggermente pi\u00f9 alta a sud e a ovest (8,2 \u00b0C), mentre a nord scende a circa 7,6 \u00b0C. Le precipitazioni medie annuali vanno da 500 a 550\u00a0mm.\nGeografia antropica.\nIl voivodato della Grande Polonia \u00e8 diviso in 31 distretti e 4 distretti urbani.\nCitt\u00e0.\nLe uniche grandi citt\u00e0 del voivodato sono la capitale Pozna\u0144 e la pi\u00f9 vecchia citt\u00e0 della Polonia, Kalisz. Il numero di abitanti tra parentesi \u00e8 del 2004.\nLe principali citt\u00e0 sono:\nEconomia.\nRispetto al PIL dell'UE espresso in potere d'acquisto, il voivodato ha raggiunto un indice di 55,1 (totale UE = 100). Il tasso di disoccupazione \u00e8 sceso dal 17,2% del 2005 al 9,1 a dicembre del 2009.\nInfrastrutture e trasporti.\nStradali.\nUn traffico notevole proveniente dalla Russia e dagli altri Stati dell'ex URSS passa attraverso Pozna\u0144 e Konin per raggiungere la Germania e gli altri Paesi dell'Europa occidentale. A sud passa la strada internazionale che parte da Danzica e giunge a Praga e nell'Europa meridionale attraversando Pozna\u0144. Una volta completata, l'autostrada A2 collegher\u00e0 la Germania alla Bielorussia transitando per Pozna\u0144 e Varsavia.\nFerroviari.\nI principali snodi ferroviari del voivodato sono Pozna\u0144, Pi\u0142a e Ostr\u00f3w Wielkopolski. PKP Intercity gestisce un gran numero di treni ad alta velocit\u00e0 che quotidianamente collegano Varsavia a Berlino passando per Pozna\u0144. Questa linea ferroviaria \u00e8 stata la prima in Polonia ad utilizzare il sistema europeo dei TAV.\nAerei.\nPozna\u0144 \u00e8 meta di numerosi turisti e viaggiatori internazionali anche grazie all'Aeroporto di Pozna\u0144-\u0141awica Henryk Wieniawski."}
{"id": "152678", "revid": "228587", "url": "https://it.wikipedia.org/wiki?curid=152678", "title": "Espansione", "text": ""}
{"id": "152679", "revid": "647919", "url": "https://it.wikipedia.org/wiki?curid=152679", "title": "TDMA", "text": ""}
{"id": "152682", "revid": "599013", "url": "https://it.wikipedia.org/wiki?curid=152682", "title": "Berenice III", "text": "Biografia.\nOrigini familiari.\nBerenice III era l'unica figlia legittima di Tolomeo IX Sotere II Latiro dalla prima moglie Cleopatra IV. Era un membro della dinastia ellenistica dei Lagidi e discendeva quindi da Tolomeo I Sotere, uno dei diadochi di Alessandro Magno. Era la sorellastra di Tolomeo XII Aulete e di Tolomeo di Cipro; i suoi nonni (sia paterni che materni, poich\u00e9 i genitori erano fratelli) erano Tolomeo VIII Evergete II Fiscone e Cleopatra III, quindi i suoi zii erano Cleopatra Trifena, Cleopatra Selene, Tolomeo X Alessandro e Tolomeo Apione, mentre Tolomeo XI Alessandro II era il cugino.\nGiovinezza, matrimoni e regno.\nNel 107 a.C. il padre di Berenice, Tolomeo IX Sotere, fu cacciato da Alessandria d'Egitto e prese il suo posto il fratello minore, Tolomeo X Alessandro, in co-reggenza con la madre dei due, Cleopatra III. Nel 101 a.C., alla morte della madre, Tolomeo X spos\u00f2 Berenice, che assunse quindi anche il nome dinastico di Cleopatra; da questa unione nacque almeno una figlia, di cui per\u00f2 non si conosce il nome. Tolomeo X aveva gi\u00e0 avuto un figlio, chiamato anche lui Tolomeo Alessandro, da una relazione sconosciuta. All'inizio dell'88 a.C. Tolomeo X fu cacciato dagli alessandrini e fugg\u00ec in Asia minore con Cleopatra Berenice e la figlia; da l\u00ec cerc\u00f2 di riconquistare il trono ma mor\u00ec in battaglia a marzo e Tolomeo IX, il padre di Berenice, torn\u00f2 a essere faraone. Cleopatra Berenice torn\u00f2 quindi in Egitto e venne associata al trono dal padre.\nA marzo dell'80 a.C. Tolomeo IX mor\u00ec, lasciando il trono a Cleopatra Berenice, la sua unica figlia legittima; assunse allora il nome aggiuntivo di Tea Filopatore, in onore del padre. L'esperienza di una regina da sola sul trono incontr\u00f2 molte opposizioni e solamente dopo pochi mesi, a giugno, Cleopatra Berenice fu costretta a sposare il cugino Tolomeo Alessandro (figlio del precedente marito), anche su pressione del dittatore romano Lucio Cornelio Silla, del quale Alessandro era un protetto. Solamente dopo 18 o 19 giorni di matrimonio, per\u00f2, Tolomeo Alessandro fece uccidere Cleopatra Berenice per regnare da solo; questo fatto fece scatenare una rivolta popolare ad Alessandria, dove Berenice era molto amata, e Alessandro fu subito sostituito da Tolomeo XII Aulete, figlio naturale del padre di Berenice e quindi suo fratellastro.\nTitolatura.\nSecondo la titolatura reale egizia, Berenice III ebbe diversi nomi:\nBerenice III nella cultura.\nCleopatra Berenice \u00e8 la protagonista del libretto del 1709 \"Berenice, regina d'Egitto\" di Antonio Salvi: questo fu inscenato per la prima volta il 29 settembre di quell'anno nel teatro della villa medicea di Pratolino con musiche di Giacomo Antonio Perti e nel 1737 fu la base dell'opera di Georg Friedrich H\u00e4ndel \"Berenice\", messa in scena per la prima volta il 18 maggio 1737 alla Royal Opera House di Londra."}
{"id": "152684", "revid": "287204", "url": "https://it.wikipedia.org/wiki?curid=152684", "title": "Braslovce", "text": ""}
{"id": "152685", "revid": "599013", "url": "https://it.wikipedia.org/wiki?curid=152685", "title": "Lasko", "text": ""}
{"id": "152688", "revid": "287204", "url": "https://it.wikipedia.org/wiki?curid=152688", "title": "Podcetrtek", "text": ""}
{"id": "152689", "revid": "287204", "url": "https://it.wikipedia.org/wiki?curid=152689", "title": "Radece", "text": ""}
{"id": "152690", "revid": "287204", "url": "https://it.wikipedia.org/wiki?curid=152690", "title": "Rogaska Slatina", "text": ""}
{"id": "152691", "revid": "9", "url": "https://it.wikipedia.org/wiki?curid=152691", "title": "Solcava", "text": ""}
{"id": "152692", "revid": "5296", "url": "https://it.wikipedia.org/wiki?curid=152692", "title": "Ritalin", "text": ""}
{"id": "152693", "revid": "838137", "url": "https://it.wikipedia.org/wiki?curid=152693", "title": "Overloading", "text": "In programmazione, \u00e8 detta overloading (o sovraccarico) la creazione di una famiglia di funzioni/subroutine aventi tutte lo stesso nome, ma che accettino un diverso insieme di argomenti (signature), e che eventualmente restituiscano un diverso valore di ritorno (in Java con signature non viene incluso il valore di ritorno). Tale famiglia di funzioni \u00e8 detta \"in rapporto di Overloading\", o \"sovraccaricata\". Non tutti i linguaggi di programmazione consentono l'overloading.\nA seconda dei casi, si pu\u00f2 parlare di overloading di funzioni, di costruttori e di operatori.\nSovraccaricare il costruttore di una classe \u00e8 una pratica comune per gli sviluppatori di librerie, in quanto permette loro di fornire allo sviluppatore finale diverse modalit\u00e0 per istanziare inizializzando l'oggetto della classe con determinati valori iniziali.\nOverloading del costruttore e dei metodi delle classi.\nEcco alcuni esempi di sovraccarico di un costruttore \"\"Persona\" e un metodo \"Rubrica.Inserisci\"\", in linguaggio Visual Basic (\u00e8 omessa la dichiarazione di un tipo enumerativo \"Sesso\" di valore \"Maschio/Femmina\" e di alcune implementazioni)\nClass Persona\nPrivate _nome As String\nPrivate _cognome As String\nPrivate _nascita As Date\nPrivate _sex As Sesso\nPublic ReadOnly Property NomeCompleto() As String\nPublic Sub New(ByVal nome As String, ByVal cognome As String, ByVal nascita As Date, ByVal sex As Sesso)\n _nome = nome\n _cognome = cognome\n _nascita = nascita\n _sex = sex\nEnd Sub\nPublic Sub New(ByVal AltraPersona As Persona)\n _nome = altrapersona._nome\n _cognome = altrapersona._cognome\n _nascita = altrapersona._nascita\n _sex = altrapersona._sex\nEnd Sub\nEnd Class\nClass Rubrica\nPublic Overloads Sub Inserisci(ByVal Nome As String, ByVal Cognome As String)\nPublic Overloads Sub Inserisci(ByVal Item As Persona)\nEnd Class\nIn questo modo \u00e8 possibile inizializzare un'istanza della classe Persona sia fornendo nome e cognome come stringa che copiandoli da un'altra istanza di Persona.\nIl codice di cui sopra \u00e8 facilmente riutilizzabile in linguaggi come C, C++, C# e Java, riscrivendo il tutto secondo la sintassi del linguaggio scelto.\nOverloading degli operatori.\nPrendiamo in considerazione il seguente esempio C++: una classe che rappresenta i numeri complessi (sono omesse le implementazioni del file .cpp)\nclass Complex\nprivate:\n double _r;\n double _i;\npublic:\n Complex(int r, int i);\n Complex(float r, float i);\n Complex(double r, double i);\n Complex(Complex c);\nVorremmo essere in grado di eseguire sui numeri complessi le stesse operazioni che eseguiamo normalmente sui numeri reali. Ad esempio, vorremmo poter eseguire il seguente codice:\nComplex c,d;\nif (c &lt; d)\ncout \u00ab c;\nTale codice solleverebbe un errore di compilazione, in quanto il compilatore non \u00e8 in grado di valutare da solo se il complesso c \u00e8 minore di d, n\u00e9 tantomeno di scriverlo a video. La soluzione, adottabile solo in C++ e C#, \u00e8 quella di definire un opportuno \"sovraccarico\" per gli operatori \"&lt;\" e \"\u00ab\". Per fare ci\u00f2 \u00e8 necessario conoscere come il compilatore dei linguaggi C tratta le espressioni con operatore. Esso le traduce con una chiamata a subroutine \"operator?()\", dove al posto di \"?\" va il simbolo dell'operatore. Ecco quindi i prototipi (e un paio di realizzazioni) di una completa famiglia di overloading per gli operatori principali di confronto e output.\n//operator&lt;\nint operator&lt;(Complex a, Complex b)\n return ((a.r*a.r+a.i*a.i)&lt;(b.r*b.r+b.i*b.i));\nint operator&lt;(Complex a, double b)\n return ((a.r*a.r+a.i*a.i)&lt;(b*b));\nint operator&lt;(Complex a, float b);\nint operator&lt;(Complex a, int b);\nint operator&lt;(double a, Complex b);\nint operator&lt;(float a, Complex b);\nint operator&lt;(int a, Complex b);\n//operator&gt;\nint operator&gt;(Complex a, Complex b)\n return ((a.r*a.r+a.i*a.i)&gt;(b.r*b.r+b.i*b.i));\nint operator&gt;(Complex a, double b)\n return ((a.r*a.r+a.i*a.i)&gt;b*b);\nint operator&gt;(Complex a, float b);\nint operator&gt;(Complex a, int b);\nint operator&gt;(double a, Complex b);\nint operator&gt;(float a, Complex b);\nint operator&gt;(int a, Complex b);\n//operator\u00ab\nostream&amp; operator\u00ab(ostream&amp; out, Complex c)\n cout \u00ab c.r;\n if (c.i &gt; 0)\n cout \u00ab \"+\";\n cout \u00ab c.i \u00ab \"i\";\nIn linguaggio Visual Basic \u00e8 possibile simulare il sovraccarico degli operatori implementando l'interfaccia IComparable.\nNote sull'overloading.\nUn errore comune di molti programmatori \u00e8 quello di voler creare due funzioni che accettano gli stessi tipi di parametri in ingresso e restituiscono un tipo differente. Ci\u00f2 non \u00e8 possibile perch\u00e9 l'esecutore identifica le funzioni e le subroutine, a livello assembly, mediante delle etichette (\"label\"). Tali \"label\" rispecchiano la \"signature\" della funzione stessa, e pertanto due \"label\" uguali non possono coesistere all'interno di uno stesso spazio di visibilit\u00e0. \u00c8 comunque possibile definire due o pi\u00f9 funzioni dalla stessa \"signature\" all'interno di spazi di nomi diversi senza ottenere errori di compilazione.\nL'overloading, infine, non influisce sulla corretta esecuzione delle procedure ricorsive."}
{"id": "152694", "revid": "287204", "url": "https://it.wikipedia.org/wiki?curid=152694", "title": "Sentjur", "text": ""}
{"id": "152695", "revid": "287204", "url": "https://it.wikipedia.org/wiki?curid=152695", "title": "Smarje pri Jelsah", "text": ""}
{"id": "152696", "revid": "287204", "url": "https://it.wikipedia.org/wiki?curid=152696", "title": "Smartno ob Paki", "text": ""}
{"id": "152697", "revid": "287204", "url": "https://it.wikipedia.org/wiki?curid=152697", "title": "Sostanj", "text": ""}
{"id": "152698", "revid": "287204", "url": "https://it.wikipedia.org/wiki?curid=152698", "title": "Store", "text": ""}
{"id": "152699", "revid": "287204", "url": "https://it.wikipedia.org/wiki?curid=152699", "title": "Zrece", "text": ""}
{"id": "152700", "revid": "287204", "url": "https://it.wikipedia.org/wiki?curid=152700", "title": "Zalec", "text": ""}
{"id": "152702", "revid": "339392", "url": "https://it.wikipedia.org/wiki?curid=152702", "title": "Koroska", "text": ""}
{"id": "152703", "revid": "287204", "url": "https://it.wikipedia.org/wiki?curid=152703", "title": "Brezice", "text": ""}
{"id": "152704", "revid": "544909", "url": "https://it.wikipedia.org/wiki?curid=152704", "title": "Line-up", "text": ""}
{"id": "152705", "revid": "339392", "url": "https://it.wikipedia.org/wiki?curid=152705", "title": "Krsko", "text": ""}
{"id": "152706", "revid": "287204", "url": "https://it.wikipedia.org/wiki?curid=152706", "title": "Crnomelj", "text": ""}
{"id": "152707", "revid": "599013", "url": "https://it.wikipedia.org/wiki?curid=152707", "title": "Berenice IV", "text": "Biografia.\nFiglia di Tolomeo XII Aulete e Cleopatra VI Trifena detronizz\u00f2 suo padre nel 58 a.C. e divenne co-reggente insieme alla madre, che mor\u00ec dopo un anno di regno con la figlia.\nRimasta unica regina d'Egitto, si spos\u00f2 con Seleuco VII \"Kybiosactes\", secondo figlio di Antioco X e Cleopatra Selene. Dopo l'assassinio del marito, spos\u00f2 nel 56 a.C. in seconde nozze Archelao, gran sacerdote di Bellona in Cappadocia. Berenice fu giustiziata nel 55 a.C., dopo essere stata deposta dal padre Tolomeo XII, che le succedette."}
{"id": "152709", "revid": "287204", "url": "https://it.wikipedia.org/wiki?curid=152709", "title": "Kocevje", "text": ""}
{"id": "152710", "revid": "287204", "url": "https://it.wikipedia.org/wiki?curid=152710", "title": "Loski Potok", "text": ""}
{"id": "152712", "revid": "287204", "url": "https://it.wikipedia.org/wiki?curid=152712", "title": "Mirna Pec", "text": ""}
{"id": "152713", "revid": "1305772", "url": "https://it.wikipedia.org/wiki?curid=152713", "title": "Semic", "text": ""}
{"id": "152716", "revid": "1008732", "url": "https://it.wikipedia.org/wiki?curid=152716", "title": "Karl Ludwig Harding", "text": "Fu ingaggiato nel 1796 da Johann Hieronymus Schr\u00f6ter come tutore del suo ultimo figlio e appunto all'osservatorio Lilienthal di propriet\u00e0 di Schr\u00f6ter, scopr\u00ec l'asteroide 3 Juno. In seguito divenne assistente di Carl Friedrich Gauss all'Universit\u00e0 di Gottinga.\nScopr\u00ec inoltre 3 nuove comete e pubblic\u00f2 il catalogo stellare \"Atlas novus coelestis\" che comprendeva circa stelle.\nGli sono stati dedicato il cratere Harding sulla Luna e l'asteroide 2003 Harding."}
{"id": "152717", "revid": "287204", "url": "https://it.wikipedia.org/wiki?curid=152717", "title": "Sentjernej", "text": ""}
{"id": "152718", "revid": "1983214", "url": "https://it.wikipedia.org/wiki?curid=152718", "title": "Network", "text": "In generale, per \"network\" si intende una struttura informatica a rete. Nello specifico:"}
{"id": "152721", "revid": "287204", "url": "https://it.wikipedia.org/wiki?curid=152721", "title": "Skocjan", "text": ""}
{"id": "152723", "revid": "834", "url": "https://it.wikipedia.org/wiki?curid=152723", "title": "Betis Siviglia", "text": ""}
{"id": "152724", "revid": "287204", "url": "https://it.wikipedia.org/wiki?curid=152724", "title": "Sodrazica", "text": ""}
{"id": "152725", "revid": "287204", "url": "https://it.wikipedia.org/wiki?curid=152725", "title": "Zuzemberk", "text": ""}
{"id": "152727", "revid": "1305772", "url": "https://it.wikipedia.org/wiki?curid=152727", "title": "Domzale", "text": ""}
{"id": "152729", "revid": "287204", "url": "https://it.wikipedia.org/wiki?curid=152729", "title": "Ivancna Gorica", "text": ""}
{"id": "152730", "revid": "106908", "url": "https://it.wikipedia.org/wiki?curid=152730", "title": "Menges", "text": ""}
{"id": "152731", "revid": "287204", "url": "https://it.wikipedia.org/wiki?curid=152731", "title": "Moravce", "text": ""}
{"id": "152732", "revid": "287204", "url": "https://it.wikipedia.org/wiki?curid=152732", "title": "Skofljica", "text": ""}
{"id": "152733", "revid": "228587", "url": "https://it.wikipedia.org/wiki?curid=152733", "title": "NGC 205", "text": ""}
{"id": "152734", "revid": "9", "url": "https://it.wikipedia.org/wiki?curid=152734", "title": "Sartno pri Litiji", "text": ""}
{"id": "152735", "revid": "287204", "url": "https://it.wikipedia.org/wiki?curid=152735", "title": "Velike Lasce", "text": ""}
{"id": "152736", "revid": "287204", "url": "https://it.wikipedia.org/wiki?curid=152736", "title": "Sencur", "text": ""}
{"id": "152737", "revid": "287204", "url": "https://it.wikipedia.org/wiki?curid=152737", "title": "Skofja Loka", "text": ""}
{"id": "152738", "revid": "339392", "url": "https://it.wikipedia.org/wiki?curid=152738", "title": "Episodi di Streghe", "text": ""}
{"id": "152741", "revid": "834", "url": "https://it.wikipedia.org/wiki?curid=152741", "title": "NGC 6341", "text": ""}
{"id": "152742", "revid": "287204", "url": "https://it.wikipedia.org/wiki?curid=152742", "title": "Trzic", "text": ""}
{"id": "152743", "revid": "834", "url": "https://it.wikipedia.org/wiki?curid=152743", "title": "NGC 628", "text": ""}
{"id": "152744", "revid": "287204", "url": "https://it.wikipedia.org/wiki?curid=152744", "title": "Zelezniki", "text": ""}
{"id": "152745", "revid": "15756", "url": "https://it.wikipedia.org/wiki?curid=152745", "title": "Porcellana", "text": "La porcellana \u00e8 un particolare tipo di ceramica, che si ottiene a partire da impasti con presenza di caolino, feldspato e per cottura a temperature tra i 1300 e i 1400\u00a0\u00b0C.\nLa porosit\u00e0 aperta \u00e8 nulla, quella chiusa pu\u00f2 raggiungere anche valori del 5%. Il materiale \u00e8 di fase vetrosa, per cui la componente cristallina non supera il 40%. La porcellana viene suddivisa in differenti criteri fra i quali \u00e8 la temperatura di cottura. La \"porcellana dura\" \u00e8 formata da un impasto di caolino, feldspato e quarzo e richiede una temperatura maggiore di 1280\u00a0\u00b0C; la \"porcellana tenera\" si cuoce intorno ai 1200\u00a0\u00b0C. La porcellana presenta un rivestimento trasparente che viene applicato in crudo o dopo una prima cottura a temperature tra 800/900\u00a0\u00b0C. Il prodotto precotto per la smaltatura viene denominato \"degourdi\".\nI componenti del rivestimento sono gli stessi dell'impasto, ma in proporzioni tali da conferire alla miscela una maggiore fusibilit\u00e0. Per un maggiore grado di bianco, la cottura della porcellana si effettua con un primo periodo di riscaldamento in atmosfera ossidante, una fase ad elevata temperatura in atmosfera riducente e un processo di raffreddamento in atmosfera neutra.\nStoria.\nLe origini in Estremo Oriente.\nCina.\nLa porcellana \u00e8 stata prodotta per la prima volta in Cina, si suppone durante la dinastia Tang, che dur\u00f2 dal 618 al 907. In effetti durante la precedente dinastia Han gi\u00e0 si produceva una porcellana dura di colore grigiastro, che oggi viene definita \"protoporcellana\". La produzione di epoca Tang consisteva soprattutto in vasetti monocromi.\nDurante l'epoca Song (960-1279) si ottenne porcellana di ottima qualit\u00e0 e conseguentemente l'imperatore decise di istituire fabbriche imperiali per la realizzazione dei pezzi destinati alla corte. La porcellana di quest'epoca era tipicamente smaltata in c\u00e9ladon, smalto vetroso che va dal verdazzurro della giada al grigioverde.\nCon l'avvento della dinastia Ming (1368-1644) la porcellana dura in Cina raggiunse la maggior produzione e diffusione. Fin dalla dinastia Song si distinse la citt\u00e0 di Jingdezhen, dove vennero prodotte le opere di maggior prestigio. La smaltatura bianca e blu, amata ed esportata fin dalla dinastia Yuan, divenne celebre agli occidentali, in particolar modo in Europa, proprio durante la dinastia Ming.\nDurante il periodo Qing (1644-1912) si affermarono varie \"famiglie\" di porcellana colorata, come la \"famiglia rosa\" e la \"famiglia verde\".\nCorea.\nVerso il 1100 la produzione si diffuse con apprezzati risultati artistici anche in Corea. Gli oggetti pi\u00f9 conosciuti realizzati in questo paese sono le ceramiche celadon del periodo Goryeo (o Kory\u014f) (918-1392). Caratteristiche di essi sono le forme lobate e scanalate, spesso a tripode.\nGiappone.\nNel 1510 l'arte della porcellana raggiunse il Giappone. Dopo che l'argilla da porcellana (caolino) fu scoperta nelle sue vicinanze nel 1616 il maggiore centro di produzione di porcellana giapponese divenne la citt\u00e0 di Aritanel feudo di Saga, nel nordovest dell'isola di Ky\u016bsh\u016b. In questa citt\u00e0 si svilupparono due distinti stili, conosciuti come Imari e Kakiemon.\nLe porcellane di Imari generalmente sono dipinte con una decorazione in blu cobalto e rosso ossido di ferro su sfondo bianco. Le decorazioni rappresentano piante e temi floreali. Nelle porcellane \"Kakiemon\", invece, vengono impiegati anche colori a smalto diversi dal blu e dal rosso, come il verde e il rosa, mentre il fondo \u00e8 sempre bianco. I disegni sono asimmetrici e coprono poco il fondo bianco.\nAnche altri daimy\u014d aprirono proprie manifatture di porcellana, come quella di Hirado della famiglia Matsura, quella di Kutani nel feudo di Kaga o Kanazawa, o come quella di Satsuma, nel sud di Ky\u016bsh\u016b.\nL'arrivo della porcellana in Europa.\nLa prima testimonianza scritta in Europa relativa alla porcellana risale al \"Milione\" di Marco Polo, nel XIII secolo, che descrivendo la citt\u00e0 di Tiungu o Tinuguise dice che vi si \"producono le pi\u00f9 belle scodelle di porcellana del mondo\".\nA partire dalla stessa epoca arrivarono in Europa i primi oggetti di porcellana attraverso la Persia, l'Egitto, Costantinopoli e Venezia per entrare a far parte dei tesori dei sovrani e delle cattedrali. Tuttavia la sua composizione rimase a lungo un mistero. Veniva definita \"oro bianco\" e divenne un prodotto di altissimo lusso.\nA met\u00e0 Cinquecento i mercanti olandesi riuscirono a stabilire accordi commerciali per importare la porcellana cinese, stabilendone il commercio nella citt\u00e0 di Delft. Successivamente fu commerciata dalle Compagnie delle Indie. A partire da tale momento la porcellana si diffuse nelle classi agiate e divenne oggetto di uso quotidiano. In proposito, una delle principali cause della diffusione della porcellana in Europa fu l'estendersi dell'uso di bevande calde in tazza: t\u00e8, caff\u00e8, cioccolata.\nLe prime produzioni di porcellana in Europa: la pasta tenera.\nGli europei tentarono svariate volte di raggiungere la perfezione della porcellana dura cinese, senza tuttavia riuscirci.\nRisultati di qualche valore furono conseguiti solo nella Firenze del Cinquecento, dove i laboratori di alchimia di Francesco I de' Medici, gi\u00e0 intorno al 1575, riuscirono ad ottenere un tipo di porcellana a pasta tenera nota appunto come Porcellana Medicea; imperfetta sul piano tecnico (bollicine, screpolature, ecc.), veniva decorata a motivi blu cobalto, vagamente ispirati alla contemporanea produzione cinese. Se ne conoscono in tutto una cinquantina di pezzi. Non sembra, tuttavia, che la produzione sia sopravvissuta alla morte di Francesco, n\u00e9 che tali esperimenti abbiano avuto conseguenze per la successiva storia della porcellana europea.\nLa produzione si affin\u00f2 in seguito e sorsero importanti centri di produzione in Italia, in Inghilterra e in Francia, ritenuto il centro pi\u00f9 importante. La prima fabbrica di porcellana a pasta tenera in Francia fu aperta a Rouen, nel 1673 Si trattava di una pasta \"fritta\" inventata dal vasaio Louis Poterat. I disegni erano bianchi e blu come sulle ceramiche dell'epoca. La manifattura di Rouen fu chiusa nel 1696.\nAltre manifatture di porcellana aprirono in Francia, sotto la protezione dell'alta nobilt\u00e0: il duca di Orl\u00e9ans concesse lettere patenti alla manifattura di Saint-Cloud; il principe di Cond\u00e9 fond\u00f2 la manifattura di Chantilly; infine, il duca di Villeroy pose sotto il proprio patronato la manifattura di Mennecy.\nLe prime fabbriche di porcellana tenera in Inghilterra furono quelle di Chelsea e Bow.\nLa porcellana dura europea.\nMeissen.\nAlla fine del 1707 alla corte dell'elettore di Sassonia Augusto il Forte il barone Ehrenfried Walther von Tschirnhaus, aiutato dall'alchimista Johann Friedrich B\u00f6ttger, trov\u00f2 una formula per produrre la porcellana dura, ovvero l'aggiunta del caolino. E nel 1710 fu fondata la \"K\u00f6niglich-Polnische und Kurf\u00fcrstlich-S\u00e4chsische Porzellan-Manufaktur\" (\"Manifattura di porcellane regia polacca ed elettorale sassone\").\nLo stile si ispir\u00f2 inizialmente ai modelli orientali per forme e decorazioni; successivamente si evolvette seguendo gli stili dell'arte europea (barocco, rococ\u00f2, neoclassico). Fra i maggiori artisti che lavorarono a Meissen si possono ricordare il pittore Johann Gregorius H\u00f6roldt ed il modellatore Johann Joachim K\u00e4ndler, cui forse si deve l'ideazione del decoro a rilievo, a forma di cestino, tipico di Meissen e noto come \"ozier\".\nInizialmente la Manifattura di Meissen godette di un monopolio di fatto nella produzione di porcellana dura. Successivamente, attraverso una serie di defezioni di collaboratori, i segreti della produzione della porcellana dura si diffusero negli altri stati del Sacro Romano Impero e poi nel resto dell'Europa.\nFra le manifatture dell'area tedesca sono famose la Manifattura imperiale di porcellane di Vienna, la Regia manifattura di porcellane di Berlino e la manifattura di Nymphenburg.\nTra gli artisti germanici di questo periodo va menzionato il pittore di ceramiche Ignaz Bottengruber.\nLa manifattura Ginori di Doccia e Richard-Ginori.\nIn Italia la prima fabbrica di porcellana dura fu quella di Vezzi a Venezia, fondata nel 1720, ma ebbe vita breve.\nNel 1735 fu fondata, a Sesto Fiorentino, la Manifattura di Doccia, ad opera del marchese Carlo Ginori. L'intento era di fornire ad un paese dedito soprattutto all'agricoltura nuovi orizzonti commerciali che lo aiutassero a uscire da una forte crisi politica segnata dalla successione dei Medici verso i Lorena. Nel 1741 la manifattura ottenne la privativa dal granduca di Toscana Francesco III di Lorena.\nGinori invest\u00ec molto sul progetto, sia per aiutare le maestranze a superare i problemi tecnici e di approvvigionamento delle materie prime, sia per fornire agli artisti riferimenti culturali di pregio.\nAcquist\u00f2 varie opere tardo barocche di valore, pubblicazioni di arte e di architettura, calchi di opere d'arte, cammei, terrecotte, sculture, cere.\nI primi due decenni di attivit\u00e0 furono pionieristici, e produssero soprattutto gruppi di statue, servizi da tavola e bassorilievi istoriati per decorarli. Capo pittore della manifattura era Johann Carl Wendelin Anreiter von Zirnfeld. Tuttavia l'impegno ripag\u00f2 dello sforzo e nello spazio di pochi decenni la manifattura divenne un'azienda di notevoli dimensioni; nel 1774 occupava gi\u00e0 oltre 100 operai e fabbricava maioliche e porcellane da arredamento e da tavola di grande gusto artistico, per le quali era conosciuta in tutta Europa. Tipiche di questa produzione sono i decori del \"tulipano\" e del \"galletto\", tanto apprezzati da venire prodotti per tutto il secolo.\nLa produzione ebbe grande successo e diede un tocco squisitamente italiano alle sue opere. Nel 1850 e 1851 venne prodotto il Vaso dei Medici o Vaso Mediceo, un modello destinato ad avere una considerevole fortuna: un vaso di ampie dimensioni dalla forma a campana rovesciata che poggia su un unico piede, spesso di forma quadrata, e presenta due piccole anse in basso. Venne detto cos\u00ec poich\u00e9 si ispirava alla forma dei grandi vasi marmorei della Villa Medici a Roma. Ne vengono tutt'oggi prodotti diversi esemplari.\nNel 1896, a causa di problemi finanziari, i marchesi Ginori furono costretti a vendere la Manifattura di Doccia al produttore di ceramiche milanese Richard. Nacque cos\u00ec la Richard-Ginori. La Richard-Ginori, ufficialmente fallita nel gennaio 2013, \u00e8 stata acquistata e rilanciata dal gruppo Gucci a maggio 2013.\nCapodimonte e Napoli.\nNel 1738 Carlo di Borbone spos\u00f2 Maria Amalia di Sassonia, nipote di Augusto il Forte, che aveva patrocinato la prima fabbrica di porcellana dura europea. Carlo volle avviare una produzione che fosse alla pari di quella, ormai famosissima, di Meissen e fece avviare i lavori per la prima fabbrica.\nQuesta sorse nel 1743 poco distante dal suo palazzo, sulla collina di Capodimonte e venne quindi detta \"Real Fabbrica di Porcellana di Capodimonte\". Furono addetti alla fabbrica pochi artigiani specializzati: Livio Vittorio Schepers e Giovanni Caselli furono incaricati dell'impasto; lo scultore fiorentino Giuseppe Gricci venne ingaggiato come modellatore; il pittore era Giuseppe Della Torre.\nNel 1759, tuttavia, Carlo successe a Filippo V come Re di Spagna e diede ordine che tutta la produzione, artisti e operai inclusi, venissero in blocco trasferiti presso il Palazzo Reale del Buen Retiro, a Madrid. Qui la fabbricazione cess\u00f2 nel 1808.\nCarlo di Borbone aveva un figlio, Ferdinando. Questi successe al trono di suo padre in Napoli come Ferdinando IV Re di Napoli (1759-1816) e, successivamente, con il nome di Ferdinando I Re delle due Sicilie (1816-1825).\nVolle avviare una nuova produzione di porcellane, cosa che fece nel 1771 nella Reggia di Portici, e dal 1773 nel Palazzo Reale di Napoli. Nacque cos\u00ec la \"Real Fabbrica Ferdinandea\" le cui opere furono contrassegnate da una lettera \"N\" coronata, in colore azzurro. Il periodo di maggior splendore si ebbe a partire dal 1780, quando divenne modellatore Filippo Tagliolini.\nNel 1806 Napoli venne conquistata dai francesi. Questi non avevano alcun interesse a mantenere una produzione in concorrenza con la loro e vendettero le attrezzature ad imprenditori locali, tra cui Giovanni Poulard-Prad. Questo permise alla zona di mantenere viva la sua tradizione artistica, fiorente ancora oggi e famosa per i suoi fiori in porcellana.\nFra le altre manifatture italiane del Settecento si segnalano quella di Giovanni Volpato a Roma e quella di Vinovo diretta da Vittorio Amedeo Gioanetti.\nLe porcellane dure francesi: S\u00e8vres e Limoges.\nNel 1740 artigiani provenienti da Chantilly, impiantarono una manifattura di porcellana presso lo Chateau de Vincennes. Nel 1752, in seguito ad una crisi finanziaria, il re Luigi XV acquis\u00ec una quota della societ\u00e0, che ottenne il nome di Manifattura Reale di Vincennes.\nNel 1756 la manifattura fu trasferita a S\u00e8vres. La produzione si dedic\u00f2 a pezzi finemente decorati e smaltati in oro, che si rivolgevano alle classi privilegiate. La famiglia reale stessa garant\u00ec un contratto di esclusiva per la produzione di porcellana in Francia, insieme con il titolo di Manifattura reale di S\u00e8vres. Il re possedeva una quota della manifattura, e rilev\u00f2 quanto restava nel 1759. Il Re accord\u00f2 alla Manifattura il monopolio della porcellana in Francia, permettendo alle manifatture gi\u00e0 esistenti solo la produzione di servizi da tavola monocromi e senza dorature.\nLuigi XV riteneva di essere il miglior ambasciatore della qualit\u00e0 delle porcellane francesi, che regalava ai sovrani stranieri al posto degli abituali oggetti di oro o argento. S\u00e8vres era famosa per i suoi colori intensi e brillanti e per la finezza dei suoi smalti.\nLa produzione conobbe un salto di qualit\u00e0 quando, nel 1767, si rinvennero depositi di caolino a Saint-Yrieix-la-Perche, nel Limosino, e si pass\u00f2 a produrre porcellana dura. In quella zona sorsero anche piccole manifatture di porcellana indipendenti, con produzioni pi\u00f9 limitate. In tal senso il termine \"porcellana di Limoges\" indica la provenienza da un'area geografica e non da una singola manifattura.\nRoyal Copenhagen e Bing &amp; Gr\u00f8ndahl.\nAnche la Danimarca avvi\u00f2 una produzione di porcellana. Nel 1775 venne fondata la Regia Fabbrica di Porcellana di Copenhagen, sotto la protezione della Regina Giuliana Maria di Brunswick-L\u00fcneburg.\nDopo i consueti tentativi falliti, tipici dell'avvio di tutte le Manifatture di questo tipo, ottenne i primi successi. Le porcellane di questa manifattura hanno come marchio di fabbrica tre linee ondulate sovrapposte che simboleggiano i tre stretti di mare della Danimarca: \u00d8resund, Grande Belt e Piccolo Belt.\nCon il successivo patrocinio del Re Cristiano VII la fabbrica svilupp\u00f2 il suo stile peculiare, che predilige l'uso del solo blu cobalto come nel famoso stile \"Musselmalet\" o \"Blue Fluted\".\nSebbene la porcellana danese fosse caratterizzata dall'intensivo uso del blu cobalto, questa non fu una scelta esclusiva. Una delle opere pi\u00f9 famose di quel primo periodo era, infatti, in smalti policromi e oro: si tratta del monumentale \"servizio Flora Danica\", commissionato nel 1790 dalla famiglia reale danese come dono per l'imperatrice Caterina II di Russia. \u00c8 decorato con i disegni di tutte le piante che vivono in Danimarca. L'impresa non venne mai terminata n\u00e9 i pezzi consegnati in Russia. \"Flora Danica\" \u00e8 oggi uno stile ben preciso, ancora oggi modellato e decorato a mano nella fabbrica della Royal Copenhagen.\nAbolita la monarchia assoluta nel 1849 si aprirono prospettive di mercato libero. Nel 1853 lo scultore della Manifattura Reale Frederik Vilhelm Gr\u00f8ndahl decise di fondare una fabbrica di porcellana propria e si associ\u00f2 con i fratelli Meier Herman e Jacob Herman Bing, commercianti in Copenaghen. La produzione si focalizz\u00f2 su quanto il mercato richiedeva: figure in biscuit ispirate alle sculture neoclassiche di Bertel Thorvaldsen. Nacque cos\u00ec \"Bing &amp; Gr\u00f8ndahl\".\nNel 1895 inizi\u00f2 una serie che ebbe una enorme fortuna: Hallin, artista di punta della Bing &amp; Gr\u00f8ndahl, realizz\u00f2 il primo \"piatto di Natale\". I piatti di questa serie, che variano soggetto ogni anno, sono tuttora in produzione.\nLa Bing &amp; Gr\u00f8ndahl si \u00e8, infine, unita alla Royal Copenaghen nel 1987.\nLa \"Bone China\" e Wedgwood.\nCome gli altri paesi l'Inghilterra non manc\u00f2 di avviare la sua produzione di porcellana. A differenza di quanto avvenne in molti altri paesi d'Europa, tuttavia, in Inghilterra le manifatture furono imprese private, senza n\u00e9 protezioni n\u00e9 privilegi da parte della casa regnante.\nLa prima produzione fu di porcellana tenera, ma ben presto la produzione si affin\u00f2. Una svolta si ebbe nell'anno 1800, quando Josiah Spode prese ad aggiungere all'impasto cenere di ossa di animali. L'additivo conferisce una traslucenza, bianchezza e resistenza notevole a questo nuovo tipo di porcellana, che venne detto \"Bone China\". Il risultato \u00e8 un tipo di porcellana tenera, prodotta con un impasto che contiene almeno il 25% e fino al 50% di cenere d'ossa.\nQuesto nuova ricetta divenne, con il tempo, lo standard della produzione inglese. Tutt'oggi marchi prestigiosi quali Royal Worcester, Coalport e Royal Crown Derby usano porcellana \"Bone China\".\nIn questo periodo le porcellane inglesi a contatto con liquidi bollenti erano ancora soggette a creparsi. \u00c8 tipico dei servizi da t\u00e8 dell'epoca avere un piattino profondo, a coppetta: si versava il latte freddo nella tazzina, si aggiungeva il t\u00e8 e si versava prontamente nel piattino a coppa, da cui veniva bevuto. Tutto questo allo scopo di evitare che la porcellana si rompesse per il calore.\nNel 1750 il francese Andr\u00e9 Planch\u00e9 fond\u00f2 la manifattura di Derby e nel 1756 ne divenne socio l'abile uomo d'affari William Duesbury, che port\u00f2 la manifattura ad essere una delle pi\u00f9 importanti d'Inghilterra.\nNel 1751 venne fondata la manifattura di Worcester da un gruppo di imprenditori. La manifattura ebbe una notevole fortuna poich\u00e9 le sue porcellane avevano un'alta resistenza al calore e non rischiavano di rompersi a contatto con bevande bollenti, come era frequente per quelle di Chelsea. Ci\u00f2 diede impulso alla produzione di servizi da t\u00e8, anzich\u00e9 a quella della porcellana decorativa. Fu presso la Worcester che venne inventata la tecnica della stampa a trasferibile o decalcomania, che diede un enorme impulso alla produzione di grandi volumi.\nNel 1759 nacque un'altra produzione destinata ad avere grande seguito e fortuna. Josiah Wedgwood fond\u00f2 l'omonima azienda e con un temperamento votato all'innovazione affin\u00f2 la tecnica mettendo a punto i suoi materiali peculiari, che tuttavia non sono considerati porcellana: il \"Queen's Ware\", il \"Basalto Nero\", e il \"Jasper\". Nel 1812 la Wedgwood cominci\u00f2 a produrre la \"Bone China\", sviluppandone una qualit\u00e0 superiore, la \"Fine Bone China\", che presto trover\u00e0 posto sulle tavole dei potenti di mezzo mondo: uno dei pi\u00f9 noti esempi \u00e8 il servizio da tavola Wedgwood che Theodore Roosevelt volle per la Casa Bianca.\nAltre produzioni del panorama inglese furono quelle di Bristol, Lowestoft, Liverpool, Plymouth, Caughley, Royal Doulton, Pinxton, Great Yarmouth grazie alla produzione e decorazione di William Absolon."}
{"id": "152748", "revid": "287204", "url": "https://it.wikipedia.org/wiki?curid=152748", "title": "Ziri", "text": ""}
{"id": "152750", "revid": "287204", "url": "https://it.wikipedia.org/wiki?curid=152750", "title": "Zirovnica", "text": ""}
{"id": "152752", "revid": "228587", "url": "https://it.wikipedia.org/wiki?curid=152752", "title": "Telefonia cellulare", "text": "La telefonia cellulare, nelle telecomunicazioni, \u00e8 un tipo di telefonia mobile (l'altra \u00e8 la telefonia satellitare) che si caratterizza per l'accesso a una rete telefonica attraverso una rete cellulare e destinata all'utente finale. L'accesso alla rete telefonica inoltre \u00e8 di tipo privato (contrapponendosi quindi alla telefonia pubblica), cio\u00e8 di propriet\u00e0 dell'utente finale o a esso riservato dal proprietario dell'accesso o da chi lo ha in gestione, ed \u00e8 realizzato per mezzo di onde radio e ricetrasmettitori terrestri (cio\u00e8 ubicati sulla superficie terrestre) che danno vita alle stazioni radio base, le quali coprono ciascuna una porzione di territorio detta \"cella di copertura\".\nUtilizzando onde radio per l'accesso alla rete telefonica, \u00e8 in grado di servire intere aree geografiche in modo continuo e si contrappone quindi alla telefonia fissa in grado di servire solo punti geografici fissi (vincolo in parte ovviato con l'utilizzo di apparecchi telefonici cordless). Questi due differenti tipi di servizio telefonico tuttavia non sono in sostanziale concorrenza tra loro, ma possono essere visti come del tutto complementari a servizio dell'utente.\nGi\u00e0 a partire dai sistemi di 2\u00aa Generazione nei sistemi cellulari oltre al servizio classico di telefonia si \u00e8 aggiunto anche il servizio di trasporto dati e successiva connessione alla rete Internet a favore dell'utente.\nDescrizione.\nTecnologie di telefonia cellulare.\nDalla sua comparsa, il telefono cellulare ha usato diversi sistemi di funzionamento principali (e alcuni \"intermedi\"), chiamati generazioni, basati su differenti tecnologie e standard di comunicazione:\nApparecchi telefonici per l'utente finale.\nI servizi di telefonia cellulare vengono in genere fruiti mediante l'uso di \"telefoni cellulari\" o terminali mobili, pi\u00f9 noti come \"telefonini\" o \"cellulari\". Tali telefoni possono supportare numerose funzionalit\u00e0 (anche non legate alla telecomunicazione), fra le quali:\nAlcuni apparecchi sono in grado anche di effettuare videochiamate (comunicazioni foniche e visive full duplex tra due utenti collegati alla Rete Telefonica Generale). Essi sono detti \"videotelefoni cellulari\" e sono noti anche come \"videofonini\".\nAltri apparecchi possono ricevere programmi televisivi e vengono perci\u00f2 chiamati \"tivufonini\", o \"TVfonini\", o \"tvfonini\".\nPer collegarsi a una rete di telefonia cellulare oltre ai telefonini \u00e8 possibile usare delle schede per computer. Esse possono disporre delle medesime funzionalit\u00e0 di comunicazione.\nConfronto con gli altri tipi di accesso per l'utente finale.\nRispetto alla telefonia fissa, la telefonia cellulare non ha vincoli di mobilit\u00e0. Rispetto invece alla telefonia satellitare, nella telefonia cellulare gli apparecchi telefonici destinati all'utilizzo in mobilit\u00e0 hanno il vantaggio di poter essere utilizzati anche all'interno di edifici. La telefonia cellulare rispetto alla telefonia satellitare ha per\u00f2 lo svantaggio di richiedere investimenti maggiori per la copertura del territorio.\nModalit\u00e0 di pagamento dei servizi telefonici.\nGli operatori di telefonia mobile applicano piani tariffari a consumo oppure flat, mediante carta prepagata ricaricabile o abbonamento, dedicati ai privati o alle utenze business (titolari di partita IVA).\nIl piano tariffario si dice \"a consumo\" se prevede uno scatto alla risposta e/o una tariffa al minuto, ed \u00e8 un piano \"flat\" (lett. \"piatto\") se prevede una tariffa forfettaria per un determinato numero di ore di chiamate voce al mese (oppure un traffico voce illimitato).\nIl tipo maggiormente diffuso in Italia \u00e8 la tariffazione a consumo per utenze private, e il 90% dei contratti riguarda pagamenti con carta prepagata ricaricabile. In molti Paesi UE, invece, le percentuali sono opposte: pi\u00f9 della met\u00e0 dei contratti riguarda abbonamenti, ed \u00e8 maggiore la penetrazione di mercato delle tariffazioni flat. In qualsiasi caso il valore economico di spesa effettuabile, sino al completamento della disponibilit\u00e0 (prepagato o come tetto massimo contrattuale previsto dal piano di tariffazione), si chiama credito (e non \"carica\").\nUn decreto-legge proposto dal ministro Bersani ha vietato la pratica del costo di ricarica introdotto dalle compagnia di telefonia mobile italiane, su richiamo della Corte Europea che ha obbligato l'Italia ad abolire i costi di ricarica applicati alle carte prepagate. In seguito a questo provvedimento, ci\u00f2 che il cliente spende per l'acquisto della ricarica diventa interamente credito telefonico utilizzabile e l'operatore \u00e8 tenuto a restituire il credito eventualmente non utilizzato dal cliente.\nNel caso di abbonamento, si paga ancora un costo fisso mensile, ossia la tassa di concessione governativa pari a 5,16 \u20ac per le utenze private e 12,91 \u20ac per le utenze con partita IVA.\nGli operatori di telefonia poi, utilizzano il sistema ARPU, per definire un ricavo medio per ogni utente.\nInquinamento elettromagnetico.\nGli impianti ed antenne di trasmissione e i dispositivi riceventi sono soggetti a inquinamento elettromagnetico.\nOperatori di telefonia cellulare.\nOperatori italiani.\nIPSE2000\nIl consorzio IPSE2000 era formato da Fiat con la sua Atlanet, dall'Acea e dagli spagnoli di Telefonica.\nAveva partecipato, vincendola al costo di 4.000 miliardi di Lire, alla gara indetta dal Governo italiano per aggiudicarsi una licenza UMTS, successivamente sigl\u00f2 un accordo con Omnitel, per il roaming sulle linee Gsm, ed inizi\u00f2 a installare numerose antenne, cominciando anche con successo test e prove. L'operatore fall\u00ec prima del lancio sul mercato.\nQuote di mercato del triennio 2007-2010.\nTutte le informazioni aggiornate sulle quote di mercato possono essere consultate sul sito dell'Autorit\u00e0 per le Garanzie nelle COMunicazioni (AGCOM) all'indirizzo https://www.agcom.it/osservatorio-sulle-comunicazioni"}
{"id": "152753", "revid": "339392", "url": "https://it.wikipedia.org/wiki?curid=152753", "title": "Notranjsko-kraska", "text": ""}
{"id": "152754", "revid": "287204", "url": "https://it.wikipedia.org/wiki?curid=152754", "title": "Loska dolina", "text": ""}
{"id": "152756", "revid": "104458", "url": "https://it.wikipedia.org/wiki?curid=152756", "title": "Goriska", "text": ""}
{"id": "152758", "revid": "9", "url": "https://it.wikipedia.org/wiki?curid=152758", "title": "Ajdovscina", "text": ""}
{"id": "152760", "revid": "9", "url": "https://it.wikipedia.org/wiki?curid=152760", "title": "Kanal ob Soci", "text": ""}
{"id": "152762", "revid": "9", "url": "https://it.wikipedia.org/wiki?curid=152762", "title": "Sempeter-Vrtojba", "text": ""}
{"id": "152763", "revid": "339392", "url": "https://it.wikipedia.org/wiki?curid=152763", "title": "Obalno-kraska", "text": ""}
{"id": "152765", "revid": "9", "url": "https://it.wikipedia.org/wiki?curid=152765", "title": "Divaca", "text": ""}
{"id": "152766", "revid": "965985", "url": "https://it.wikipedia.org/wiki?curid=152766", "title": "Capi di Stato della Slovenia", "text": ""}
{"id": "152774", "revid": "1982", "url": "https://it.wikipedia.org/wiki?curid=152774", "title": "Impressionisti", "text": ""}
{"id": "152775", "revid": "1543377", "url": "https://it.wikipedia.org/wiki?curid=152775", "title": "Roy Jenkins", "text": "Fu pi\u00f9 volte ministro ed \u00e8 stato presidente della Commissione europea.\nProvenienza e formazione.\nJenkins nacque nel Galles sud-orientale ed era figlio unico. Suo padre, Arthur Jenkins, lavorava inizialmente nelle miniere di carbone ed era un sindacalista, poi divenne membro della Camera dei Comuni per conto dei laburisti, assistente di Clement Attlee e anche ministro nel 1945.\nRoy Jenkins studi\u00f2 all'universit\u00e0 di Cardiff e ad Oxford. Ad Oxford studi\u00f2 politica, filosofia ed economia ed ebbe come compagni Edward Heath e Denis Healey.\nDurante la seconda guerra mondiale Jenkins serv\u00ec prima come artigliere e poi come capitano a Bletchley Park.\nCarriera politica.\nCarriera nel partito laburista.\nJenkins venne eletto alla Camera dei Comuni nel 1948 nelle file del partito laburista. Tra il 1948 e il 1950 fu il membro pi\u00f9 giovane del Parlamento. Nel 1950 venne rieletto nel collegio di Birmingham Stechford, che rappresent\u00f2 ininterrottamente fino al 1977. Nel 1959 fu il principale promotore della legge sulle pubblicazioni oscene, che ammorbid\u00ec i criteri di colpevolezza e introdusse maggiori limiti alla censura.\nDopo la vittoria del partito laburista alle elezioni generali del 1964, Jenkins venne nominato ministro dell'aviazione nell'ambito del governo guidato da Harold Wilson. Come ministro Jenkins blocc\u00f2 il progetto BAC TSR-2 e il progetto Concorde, successivamente ripreso. Nell'ambito di un rimpasto di governo, nel gennaio 1965 venne offerto a Jenkins il dicastero all'istruzione e alla scienza, ma egli prefer\u00ec continuare ad occuparsi di aviazione.\nNel dicembre del 1965 Jenkins subentr\u00f2 a Frank Soskice come Segretario degli interni. Jenkins riorganizz\u00f2 in modo notevole l'Home Office. Dopo la nuova vittoria elettorale dei laburisti alle elezioni generali del 1966, Jenkins promosse un'ampia serie di riforme importanti, tanto che secondo alcuni osservatori i maggiori cambiamenti avvenuti durante il periodo di governo dei laburisti furono dovuti proprio a Jenkins. Come segretario degli interni egli infatti abol\u00ec il ricorso alle frustate contro i detenuti, promosse l'abolizione della pena di morte e della censura sul teatro e l'ammorbidimento della legge sul divorzio. Offr\u00ec l'appoggio del governo alle iniziative parlamentari che condussero alla depenalizzazione dell'omosessualit\u00e0 e alla legalizzazione dell'aborto. Si pronunci\u00f2 inoltre chiaramente a favore dell'immigrazione e delle politiche di integrazione.\nNel 1967 Jenkins subentr\u00f2 a James Callaghan come Cancelliere dello Scacchiere. Si guadagn\u00f2 una reputazione positiva per le politiche di rigore fiscale che seppe realizzare. Nel 1969 il Regno Unito raggiunse un surplus nella bilancia commerciale, grazie alla crescita delle esportazioni e il calo dei consumi complessivi, e le entrate statali giunsero a superare le spese. Nonostante questi dati positivi, Jenkins mantenne una politica fiscale cauta, guadagnandosi l'apprezzamento di vari osservatori. Anche Margaret Thatcher espresse apprezzamento per il rigore fiscale di Jenkins. Tuttavia, si ritiene generalmente che le scelte di Jenkins contribuirono alla sconfitta dei laburisti alle elezioni generali del 1970.\nDopo la sconfitta elettorale del 1970 Jenkins venne nominato Cancelliere ombra dello Scacchiere e poco dopo vice leader del partito laburista. Tuttavia nell'aprile 1972 Jenkins si dimise da entrambi gli incarichi, in polemica con la linea del partito sull'ingresso del Regno Unito nelle Comunit\u00e0 europee. Nel 1971 Jenkins aveva guidato i 69 parlamentari laburisti che avevano sostenuto la scelta del governo conservatore di procedere verso l'ingresso nelle Comunit\u00e0 europee, mentre la linea del partito laburista prevedeva la richiesta di un referendum sull'argomento. Jenkins venne anche criticato all'interno del suo partito per il suo stile di vita ritenuto sostenuto e mondano.\nNel maggio 1973 Jenkins torn\u00f2 a fare parte del governo ombra come segretario degli interni ombra. Dopo la vittoria dei laburisti alle elezioni generali del 1974, venne nominato nuovamente segretario degli interni, incarico che ricopr\u00ec fino al 1976. In questo periodo Jenkins promosse la controversa legge per la prevenzione del terrorismo, che estendeva il limite temporale per la custodia cautelare dei sospettati e che provoc\u00f2 dissensi con l'ala sinistra del partito.\nNel marzo 1976 Jenkins si candid\u00f2 alla leadership del partito laburista, ma venne sconfitto da James Callaghan e superato nelle preferenze anche da Michael Foot.\nPresidente della Commissione europea.\nDopo l'affermazione di Callaghan come leader dei laburisti e capo del governo, Jenkins avrebbe voluto essere nominato ministro degli esteri, ma Callaghan decise di assegnare quell'incarico a Anthony Crosland. Jenkins venne invece indicato come uno dei due commissari europei del Regno Unito, e venne nominato presidente della Commissione europea. Entr\u00f2 in carica nel 1977 e il suo mandato si concluse all'inizio del 1981. Jenkins \u00e8 stato finora l'unico britannico a presiedere la Commissione.\nLa Commissione Jenkins promosse lo sviluppo dell'unione economica e monetaria europea, istituendo nel 1979 il Sistema Monetario Europeo. Furono segnati anche dei progressi nell'ambito della cooperazione politica, segnalati dalla prima partecipazione di un presidente della Commissione a un vertice del G8 in rappresentanza dell'intera Comunit\u00e0 economica europea.\nPartito Social Democratico.\nNon appena termin\u00f2 il suo mandato come presidente della Commissione europea, nel gennaio 1981 Jenkins fu uno dei principali promotori della creazione del Partito social democratico britannico. Jenkins riteneva infatti opportuno superare il bipolarismo del sistema partitico britannico ed essere pi\u00f9 vicini al centro.\nNel 1982 riusc\u00ec ad essere eletto alla Camera dei Comuni in un'elezione suppletiva e dal marzo 1982 al 1983 Jenkins fu anche segretario del partito. La campagna elettorale per le elezioni generali del 1983 fu tuttavia poco efficace e dopo la sconfitta elettorale Jenkins rinunci\u00f2 alla leadership del partito. Rimase membro della Camera dei comuni fino al 1987, quando venne sconfitto alle elezioni. L'anno successivo il Partito social democratico si fuse con il Partito liberale, dando vita ai Liberal democratici.\nCamera dei Lord.\nNel 1987 Jenkins ottenne la par\u00eca a vita con il titolo di \"Barone Jenkins di Hillhead\" ed entr\u00f2 a far parte della Camera dei Lord, in cui fu leader dei Liberal democratici dal 1988 al 1997.\nNel 1997 Jenkins venne nominato presidente di una commissione indipendente per la riforma elettorale istituita dal governo di Tony Blair. La commissione elabor\u00f2 un progetto di riforma per un sistema elettorale basato sul voto singolo trasferibile, che per\u00f2 non venne attuato.\nAltre attivit\u00e0.\nNel 1987 Jenkins venne eletto cancelliere dell'universit\u00e0 di Oxford e lo rimase fino alla morte.\nOltre alla sua attivit\u00e0 politica, Jenkins si dedic\u00f2 anche alla scrittura e alla storiografia. Pubblic\u00f2 19 libri, tra cui ebbero particolare successo una biografia di William Gladstone (1995) e una biografia di Winston Churchill (2001).\nFamiglia.\nJenkins spos\u00f2 Jennifer Morris il 20 gennaio 1945. Successivamente sua moglie venne nominata dama di commenda dell'Ordine dell'Impero britannico per la sua attivit\u00e0 a favore della tutela degli edifici storici.\nRiconoscimenti.\nNel 1987 Jenkins ottenne la par\u00eca a vita con il titolo di \"Barone di Hillhead\".\nNel 1993 gli venne conferito l'Ordine al Merito del Regno Unito.\nPubblicazioni.\nLibri scritti da Roy Jenkins:\nLibri su Roy Jenkins:"}
{"id": "152778", "revid": "767487", "url": "https://it.wikipedia.org/wiki?curid=152778", "title": "Contraffazione di marchi e brevetti", "text": "La contraffazione, alterazione o uso di segni distintivi di opere dell'ingegno o di prodotti industriali (brevemente contraffazione di marchi e brevetti) \u00e8 un delitto previsto dall'art. 473 del codice penale italiano.\nL'art. 473 recita: \"\"Chiunque contraff\u00e0 o altera i marchi o segni distintivi, nazionali o esteri, delle opere dell'ingegno o dei prodotti industriali, ovvero, senza essere concorso nella contraffazione o alterazione, fa uso di tali marchi o segni contraffatti o alterati, \u00e8 punito con la reclusione fino a tre anni e con la multa fino a lire quattro milioni.\"\n\"Alla stessa pena soggiace chi contraff\u00e0 o altera brevetti, disegni o modelli industriali, nazionali o esteri, ovvero, senza essere concorso nella contraffazione o alterazione, fa uso di tali brevetti, disegni o modelli contraffatti o alterati.\"\"\nLe disposizioni precedenti si applicano sempre che siano state osservate le norme delle leggi interne o delle convenzioni internazionali sulla tutela della propriet\u00e0 intellettuale o industriale.\nContraffazione e pirateria.\nNel variegato fenomeno dell'abusivismo commerciale, inteso come commercializzazione di beni in mancanza della autorizzazione prescritta o di beni non previsti in quella concessa, iniziano ad assumere particolare rilevanza la contraffazione e la pirateria.\nAnche se l'uso di questi due termini non \u00e8 sempre univoco si intende per \"contraffazione\", la riproduzione di un bene in maniera talmente fedele da ingannare, salvo attenta perizia, anche un esperto o un commerciante.\nMentre la \"pirateria\" consiste nella riproduzione di un bene in maniera sufficientemente grossolana, tanto che l'utente non pu\u00f2 essere ingannato e quindi \u00e8 perfettamente consapevole di trattare, commercializzare o acquistare un bene in violazione della privativa industriale o sul diritto d'autore.\nLa contraffazione e la pirateria sono oggi un fenomeno di portata internazionale, avente gravi ripercussioni in ambito economico e sociale, sul corretto funzionamento del mercato interno e anche dal punto di vista della tutela dei consumatori.\nMerci contraffatte e merci usurpative.\nIl Regolamento CE n. 1383 del Consiglio del 22 luglio 2003 fornisce le seguenti definizioni:\nFalso legale.\nSi pu\u00f2 verificare una contraffazione o falso legale qualora l'azienda titolare del marchio originale sia stata preceduta da una ditta terza nella registrazione, produzione e vendita dello stesso in altri paesi con un marchio molto simile, associato alla produzione di merce del tutto paragonabile con quella dell'azienda originaria, ingannando il compratore che crede di comprare un bene prodotto della ditta/azienda originaria.\nDati in Europa.\nItalia.\nL'Italia, dopo gli Stati Uniti, \u00e8 il paese che ha il pi\u00f9 alto tasso di contraffazione al mondo. La Commissione parlamentare d'inchiesta sul fenomeno della contraffazione ha sancito che il ruolo delle due mafie emerge chiaramente: \u00abCamorra, Ndrangheta e, purtroppo, anche casi riconducibili al terrorismo internazionale emergono da numerose indagini svolte a livello nazionale ed internazionale, firme di criminalit\u00e0 che controllano ed impongono mercati e scelgono di investire sulla contraffazione perch\u00e9 pi\u00f9 remunerativa e meno rischiosa penalmente di altri comparti. Sappiamo che il fenomeno contraffazione si prevede in ulteriore crescita nei prossimi anni, e ci\u00f2 ci impone di alzare la guardia sia sul terreno delle azioni di contrasto che delle pene\u00bb.\nUna ricerca del ministero dello Sviluppo economico e del Censis, afferma che senza contraffazione in Italia ci sarebbero 110.000 posti di lavoro in pi\u00f9 e 1,7 miliardi di entrate per il fisco. Se i prodotti falsi fossero venduti sul mercato legale, prosegue lo studio, la produzione salirebbe di 13,7 miliardi di Euro e le imposte (indotto incluso) di 4,6 miliardi Euro.\nIl mercato italiano del falso \u00e8 stimato in circa 6,9 miliardi (dati al 2010), un dato purtroppo stabile rispetto alle stime di un anno prima sempre del Censis (7,1 miliardi), anche se allora si calcolava in 130.000 unit\u00e0 in pi\u00f9 il dato occupazionale conseguente alla sconfitta della contraffazione. Secondo il Censis \"non esiste prodotto che non possa essere imitato e venduto\", come gioielli, calzature, dal design ai giocattoli ai medicinali.\nIl fenomeno non riguarda solo l'imitazione di marchi, ma anche di modelli registrati, per esempio nella pelletteria e nell'arredo, la falsificazione dell'indicazione \"made in Italy\" e il cosiddetto Italian sounding nell'alimentare, ossia la commercializzazione di prodotti che in tutto e per tutto \"suonano\" come italiani anche se poi non lo sono, e l'importazione parallela sottocosto di prodotti destinati ad altri mercati, soprattutto nella cosmesi, in cui la contraffazione \u00e8 aumentata almeno 15 volte in 10 anni, e poi l'abbigliamento e gli accessori con un giro d'affari del falso di 2,5 miliardi, i cd, dvd e software con 1,8 miliardi e l'alimentare con 1,1 miliardi. Secondo il Censis, la colpa non \u00e8 solo nei falsari; la colpa, infatti, \u00e8 anche di quei consumatori che sono \"indifferenti al fatto di compiere un atto illecito e convinti di fare un affare\"."}
{"id": "152780", "revid": "1305772", "url": "https://it.wikipedia.org/wiki?curid=152780", "title": "Fran\u00e7ois-Xavier Ortoli", "text": "\u00c8 stato pi\u00f9 volte ministro, presidente della Commissione europea e commissario europeo.\nFormazione.\nFran\u00e7ois-Xavier Ortoli trascorse l'adolescenza nell'Indocina francese a causa del lavoro del padre. Studi\u00f2 al liceo Albert Sarraut di Hanoi, nell'odierno Vietnam.\nDurante la seconda guerra mondiale si impegn\u00f2 in Indocina contro l'esercito giapponese. Fu decorato con la croce di guerra e con la medaglia militare e della resistenza.\nNel 1947 Ortoli fu ammesso alla \u00c9cole nationale d'administration (ENA) e successivamente divenne ispettore delle finanze.\nCarriera amministrativa.\nDopo aver partecipato a diversi gabinetti ministeriali, Ortoli fu capo servizio della Direzione delle relazioni economiche esterne del Ministero degli affari economici della Francia.\nNel 1958 Ortoli fu nominato capo di gabinetto di Robert Lemaignen, il primo commissario europeo per i Paesi d'oltremare. Poche settimane dopo venne nominato direttore generale della Direzione generale per il mercato interno della Commissione europea. Era il pi\u00f9 giovane direttore generale di tutta la Commissione. \u00c8 stato il primo a ricoprire tale incarico, che gli offr\u00ec un'influenza importante sul processo di integrazione economica europea cominciato in quell'anno con l'entrata in vigore del Trattato di Roma.\nNel 1961 Ortoli venne nominato segretario generale del comitato interministeriale per le questioni di cooperazione economica europea. Dal 1962 al 1966 fu direttore di gabinetto del primo ministro francese Georges Pompidou. Tra il 1966 e il 1967 trascorse anche un breve periodo come commissario generale per la pianificazione.\nCarriera politica.\nIncarichi ministeriali.\nIl 29 aprile 1967 Ortoli venne nominato ministro delle infrastrutture e dell'edilizia nell'ambito del quarto governo guidato da Georges Pompidou. Il 31 maggio 1968 sostitu\u00ec Alain Peyrefitte come ministro della pubblica istruzione.\nNel giugno 1968 Ortoli venne eletto deputato per l'Unione dei Democratici per la Repubblica nel collegio di Lilla. Il 10 luglio fu nominato ministro dell'economia e delle finanze nell'ambito del governo guidato di Maurice Couve de Murville.\nNel giugno 1969, durante la presidenza di Georges Pompidou, Ortoli fu nominato ministro dello sviluppo industriale e scientifico all'interno del governo presieduto da Jacques Chaban-Delmas.\nCommissione europea.\nNel 1973 Ortoli venne nominato presidente della Commissione europea. Fu il primo francese a svolgere tale incarico. Il mandato della Commissione Ortoli termin\u00f2 nel 1977.\nLa Commissione Ortoli dovette affrontare prima di tutto il problema dell'austerity e del rialzo dei prezzi del petrolio.\nDopo la fine del mandato come presidente della Commissione, Ortoli fece parte anche delle due commissioni europee successive, presiedute rispettivamente da Roy Jenkins e da Gaston Thorn. Nell'ambito di tali commissioni Ortoli fu commissario per gli affari economici e finanziari, e fu dunque uno dei principali fondatori del Sistema monetario europeo creato nel 1979 e dell'Unit\u00e0 di conto europea (ECU).\nAltre attivit\u00e0.\nAlla scadenza del suo mandato come commissario europeo, Ortoli venne nominato dal presidente francese Fran\u00e7ois Mitterrand presidente e direttore generale della Total. Rimase alla Total fino al 1990."}
{"id": "152786", "revid": "466539", "url": "https://it.wikipedia.org/wiki?curid=152786", "title": "Sicco Leendert Mansholt", "text": "\u00c8 stato pi\u00f9 volte ministro, commissario europeo e Presidente della Commissione Europea. \u00c8 considerato il padre della politica agricola comune europea.\nBiografia.\nMansholt proveniva da una famiglia di contadini della provincia di Groninga. Entrambi i genitori erano impegnati politicamente nel Partito Socialdemocratico del Lavoro. La madre fu una delle prime donne a studiare scienze politiche. Mansholt frequent\u00f2 la scuola superiore a Groninga e successivamente si trasfer\u00ec a Deventer per frequentare la Scuola di agricoltura tropicale, concepita per formare personale per le Indie orientali olandesi. Dopo avere lavorato in varie fattorie olandesi, nel 1934 Mansholt si trasfer\u00ec a Giava (all'epoca parte delle Indie orientali olandesi), dove lavor\u00f2 in una piantagione di t\u00e8. Nel 1937 torn\u00f2 tuttavia nei Paesi Bassi e cre\u00f2 una propria fattoria a Wieringermeer. \nCarriera politica.\nMansholt si iscrisse al Partito Socialdemocratico del Lavoro. Fu segretario della sezione di Wieringermeer del partito e svolse alcuni incarichi politici a livello locale. \nDurante la seconda guerra mondiale fu impegnato attivamente nel movimento di resistenza contro l'occupazione tedesca, ospitando ricercati e organizzando distribuzione di cibo per la popolazione dei Paesi Bassi occidentali. Verso la fine del 1943 divenne un comandante dei partigiani. Dopo la guerra Mansholt fu tra i promotori della trasformazione in museo della casa di Anna Frank ad Amsterdam. \nMinistro dell'agricoltura.\nNel giugno 1945, appena dopo la fine della guerra, il primo ministro Willem Schermerhorn nomin\u00f2 Mansholt ministro dell'agricoltura, della pesca e della distribuzione di cibo. All'epoca Mansholt aveva 36 anni ed era il pi\u00f9 giovane membro del governo. Mantenne lo stesso ruolo e le stesse deleghe anche nei cinque governi successivi (quello guidato da Louis Beel tra il 1946 e il 1948 e i quattro guidati consecutivamente da Willem Drees), fino al 1\u00ba gennaio 1958. Nell'ambito del governo Beel Mansholt svolse anche un brevissimo \"interim\" come ministro degli affari economici tra il 14 e il 21 gennaio 1948. \nMansholt sostenne la concessione dell'indipendenza alle Indie orientali olandesi nel 1949, ritenendo che i Paesi Bassi dovessero puntare sull'integrazione europea piuttosto che sul mantenimento del loro impero coloniale. Nel 1946 venne incaricato dal governo di seguire i negoziati per la creazione dell'unione del Benelux. Nel 1953 Mansholt present\u00f2 un progetto in gran parte elaborato personalmente da lui per l'integrazione delle politiche rurali degli stati membri della CECA, chiamato \"piano Mansholt\". \nCommissione europea.\nNel 1958 Mansholt venne indicato dal governo olandese come commissario europeo dei Paesi Bassi ed entr\u00f2 dunque a far parte della Commissione Hallstein I. Gli venne assegnata la delega all'agricoltura e una delle vicepresidenze della commissione. Mantenne il medesimo incarico anche nelle successive commissioni Hallstein II, Rey e Malfatti. \nCome primo commissario per l'agricoltura Mansholt cre\u00f2 la politica agricola comune. Un suo successore nell'incarico, Pierre Lardinois, defin\u00ec Mansholt come \"uno di quella vera mezza dozzina di creatori dell'Europa moderna, assieme a Konrad Adenauer, de Gasperi, Walter Hallstein, Monnet e Robert Schumann\". Quando negli anni sessanta emersero i problemi legati al surplus agricolo, Mansholt propose un secondo \"piano Mansholt\", che tuttavia venne attuato solo in parte. \nDopo le dimissioni di Franco Maria Malfatti dalla presidenza della Commissione, il 22 marzo 1972 Mansholt gli subentr\u00f2. Rimase presidente della Commissione fino al 5 gennaio 1973. \nIl 1\u00ba gennaio 1973, durante gli ultimi giorni della Commissione Mansholt, avvenne il primo allargamento delle Comunit\u00e0 europee, con l'ingresso del Regno Unito, dell'Irlanda e della Danimarca. Fin dalla creazione delle Comunit\u00e0 Mansholt aveva fortemente auspicato l'ingresso del Regno Unito. Come presidente della Commissione, Mansholt auspic\u00f2 l'introduzione di voti a maggioranza per l'adozione di decisioni all'interno della Comunit\u00e0 economica europea, l'introduzione di un salario minimo garantito europeo e la rimozione degli ostacoli alla libera circolazione delle persone all'interno delle Comunit\u00e0. Cerc\u00f2 anche di sensibilizzare maggiormente la CEE ai problemi ambientali, energetici e ai problemi legati alla disponibilit\u00e0 di cibo e all'aumento demografico mondiale. \nAnche dopo il suo ritiro dalla vita politica, Mansholt continu\u00f2 a sostenere l'esigenza di promuovere uno sviluppo economico pi\u00f9 sostenibile dal punto di vista ambientale. Propose un terzo \"piano Mansholt\" per l'agricoltura europea, mirato alla combinazione di un controllo diretto della produzione agricola con dei prezzi garantiti.\nFamiglia.\nMansholt si spos\u00f2 nel 1938 ed ebbe quattro figli, due maschi e due femmine. "}
{"id": "152787", "revid": "8596", "url": "https://it.wikipedia.org/wiki?curid=152787", "title": "Sicco Mansholt", "text": ""}
{"id": "152789", "revid": "339392", "url": "https://it.wikipedia.org/wiki?curid=152789", "title": "Dream Sorcerer (Charmed Episode)", "text": ""}
{"id": "152790", "revid": "124570128", "url": "https://it.wikipedia.org/wiki?curid=152790", "title": "Giovani Verdi", "text": "Giovani Verdi \u00e8 stata l'organizzazione giovanile della Federazione dei Verdi.\nStoria.\nIl 23 luglio 2004 viene istituito il settore di iniziativa \"Giovani Verdi: politiche giovanile e studentesche\" all'interno della Federazione dei Verdi con l'approvazione del presidente Alfonso Pecoraro Scanio. Nominato da Alfonso Pecoraro Scanio, Rafi Korn \u00e8 stato il leader di questa formazione sino al 2008. Nel 2009 gli succedono Lorenzo Lombardi e Anna Buccio, nominati da Angelo Bonelli. Nel 2011 \u00e8 la volta di Massimiliano Mazzola ed Elisa Scarano che sono stati eletti dal Consiglio nazionale dei Giovani Verdi. Nel 2013, durante la 32\u00aa Assemblea Nazionale della Federazione dei Verdi, viene approvato il rinnovamento del percorso dei Giovani Verdi attraverso l'istituzione di un Forum dei Giovani Verdi. Nel Consiglio Federale del 23 febbraio 2014 viene riconosciuto, ai sensi dell'art.3 dello statuto, il forum nazionale delle giovani e dei giovani Verdi e viene approvato con un voto contrario e nessun astenuto il regolamento del settore giovanile scritto e proposto da Rinaldo Sidoli.\nNel 2017 Sidoli ha abbandonato la Federazione dei Verdi per aderire al Movimento Animalista di Michela Vittoria Brambilla, ricoprendo il ruolo di responsabile nazionale del centro studi.\nIl 7 luglio 2021, con la costituzione di Europa Verde come partito e la confluenza in esso della FdV, nasce la nuova organizzazione giovanile Giovani Europeisti Verdi."}
{"id": "152795", "revid": "72396", "url": "https://it.wikipedia.org/wiki?curid=152795", "title": "Foster (hardware)", "text": "Foster era il nome in codice della quarta generazione di processori Intel Xeon, presentato il 21 maggio 2001 come successore del core Cascades.\nSe \u00e8 vero, che prima di Foster vennero presentate altre tre generazioni di processori Xeon, \u00e8 per\u00f2 da sottolineare come Foster sia stato in realt\u00e0 la prima CPU ad essere commercializzata con il semplice marchio \"Xeon\". Le generazioni precedenti infatti sono arrivate sul mercato con nomi commerciali che rimarcavano la loro derivazione dai processori desktop del momento, vale a dire i Pentium II e Pentium III. Con Foster, che di fatto derivava dal primo Pentium 4 Willamette, Intel decise di abbandonare tale nomenclatura in favore del pi\u00f9 semplice marchio Xeon, un marchio poi destinato a rimanere invariato per molti anni, anche in seguito a successivi cambi di architettura.\nIntel decise di differenziare il marchio Xeon con dei suffissi opportuni a seconda che il processore fosse stato pensato per i sistemi biprocessore o multiprocesso (Multithreading) e cre\u00f2 quindi rispettivamente i marchi Xeon DP (dual processor) e Xeon MP (multi processor).\nCaratteristiche tecniche.\nProcesso produttivo.\nFoster fu, come detto, il primo Xeon basato sulla nuova architettura NetBurst del Pentium 4 e, derivando appunto dal primo Pentium 4, noto anche come Willamette, veniva realizzato mediante il processo produttivo a 180 nm, comune anche al predecessore Cascades, e dotato di una cache L2 di 256 KB. A seconda delle versioni inoltre, poteva essere fornito di una cache L3 integrata direttamente all'interno del die. Il socket utilizzato era il nuovo 603, mentre il bus era ereditato anch'esso dal Pentium 4 ed era quindi quello quad pumped a 400 MHz.\nA differenza di quanto sarebbe avvenuto con le generazioni successive di Xeon, il core Foster venne presentato sia con il marchio Xeon DP che MP.\nIl voltaggio di alimentazione era pari 1,75 V per un consumo che andava dai 56 W ad una temperatura media di 70\u00b0 per il modello a 1,4 GHz, fino ai 70 W del modello a 1,6 con cache maggiorata. Il grande aumento di cache port\u00f2 ovviamente anche ad un aumento del numero dei transistor che variavano da 12 milioni a ben 52 milioni.\nTecnologie implementate.\nDerivando dal primo Pentium 4, oltre alle istruzioni MMX ed SSE, venne introdotto anche il supporto alle SSE2. Non era invece presente quella tecnologia che trover\u00e0 molta fortuna nell'ambito server di Intel negli anni successivi, l'Hyper-Threading, che venne introdotta a partire dai core Prestonia e Gallatin pochi mesi dopo.\nChipset supportati.\nIl chipset utilizzato era l'i860 con pieno supporto alle memorie RAM RDRAM sviluppate da Rambus e utilizzate a quei tempi anche per i Pentium 4 Willamette insieme al chipset i850 Tehama, di cui l'i860 era di fatto una variante.\nPrezzi di alcuni modelli al lancio.\nI prezzi delle versioni MP erano:\nModelli arrivati sul mercato.\nLa tabella seguente mostra i modelli di Xeon, basati sul core Foster, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n&lt;BR&gt;\n\"Nota: la tabella soprastante \u00e8 un estratto di quella completa contenuta nella pagina dello Xeon.\"\nI successori.\nCome detto prima, Foster era chiamato commercialmente solo \"Xeon\", Intel infatti non aveva ancora differenziato i progetti per la propria linea di prodotti tra DP (per sistemi biprocessore) e MP (per sistemi multiprocessore). Una differenziazione che arriv\u00f2 circa un anno dopo, verso la fine del 2002, quando vennero presentati i primi Xeon DP Prestonia e i primi Xeon MP Gallatin."}
{"id": "152796", "revid": "339392", "url": "https://it.wikipedia.org/wiki?curid=152796", "title": "L'uomo dei sogni (episodio di Streghe)", "text": ""}
{"id": "152799", "revid": "834", "url": "https://it.wikipedia.org/wiki?curid=152799", "title": "Sextons", "text": ""}
{"id": "152802", "revid": "1934238", "url": "https://it.wikipedia.org/wiki?curid=152802", "title": "Francesco De Sanctis", "text": "Fu tra i maggiori critici e storici della letteratura italiana nel XIX secolo.\nBiografia.\nFrancesco Saverio de Sanctis nacque nel 1817 a Morra Irpina (Avellino) da una famiglia di piccoli proprietari terrieri.\nIl padre era dottore in diritto e due zii paterni, uno sacerdote e l'altro medico, vennero esiliati per aver preso parte ai moti carbonari del 1820-21.\nCelebre \u00e8 la sua frase: \"Se Morra \u00e8 il mio paese, Sant'Angelo \u00e8 la mia citt\u00e0\" (Sant'Angelo dei Lombardi, che si trova vicino a Morra e che, al tempo del De Sanctis, era il punto di riferimento per i paesi vicini).\nFormazione scolastica.\nNel 1826 lasci\u00f2 la provincia per recarsi a Napoli, dove frequent\u00f2 il ginnasio privato di uno zio paterno, Carlo Maria de Sanctis.\nNel 1831 pass\u00f2 ai corsi liceali, dapprima presso la scuola dell'abate Lorenzo Fazzini, dove comp\u00ec le prime letture filosofiche, e nel 1833 presso quella dell'abate Garzia.\nCompletati gli studi liceali, intraprese gli studi giuridici, presto per\u00f2 trascurati per seguire, gi\u00e0 dal 1836, la scuola del purista Basilio Puoti sul Trecento e sul Cinquecento, lezioni che il marchese teneva gratuitamente presso il suo palazzo, dove il De Sanctis avr\u00e0 modo di conoscere il Leopardi e dove avvenne la sua vera formazione.\nInsegnamento.\nTrascorso un breve soggiorno a Morra, dove inizi\u00f2 ad insegnare nella scuola dello zio che si era ammalato, il De Sanctis ritorn\u00f2 a Napoli dove, per interessamento dello stesso Puoti, venne nominato professore alla scuola militare preparatoria di San Giovanni a Carbonara (1839-1841) e in seguito al Collegio militare della Nunziatella (1841-1848), dove ebbe come allievo tra gli altri Nicola Marselli.\nContemporaneamente egli teneva in una sala del Vico Bisi, per gli allievi del Puoti, corsi privati di grammatica e letteratura, avendo tra i suoi allievi alcuni di quelli che sarebbero poi diventati tra i principali nomi della cultura italiana: i meridionalisti Giustino Fortunato e Pasquale Villari, il filosofo Angelo Camillo De Meis, il giurista Diomede Marvasi, il pittore Giacomo Di Chirico, il letterato Francesco Torraca e il poeta Luigi La Vista, suo allievo prediletto, che avrebbe trovato la morte durante l'insurrezione del 1848.\nLe lezioni di quella che fu chiamata la \"prima scuola napoletana\" (1838/39-1848) furono raccolte ed edite solamente nel 1926 da Benedetto Croce con il titolo \"Teoria e storia della letteratura\".\nDistanze dal purismo.\nAlla Nunziatella il De Sanctis inizi\u00f2 a trattare problematiche di carattere letterario, estetico, stilistico, linguistico, storico e di filosofia della storia, prendendo le distanze dal purismo di Puoti dopo aver scoperto alcuni testi dell'Illuminismo francese (d'Alembert, Diderot, H\u00e9lvetius, Montesquieu, Rousseau e Voltaire) e di quello italiano (Beccaria, Cesarotti, Filangieri, Genovesi, Pagano).\nDe Sanctis pass\u00f2 cos\u00ec da una prima fase intrisa di sensibilit\u00e0 romantica e leopardiana, di forte polemica anti-illuministica e di convinta adesione a un programma cattolico-liberale, giobertiano, di restaurazione civile e morale, ad una seconda fase, nel costituire la quale ebbero grande parte la lettura di Hegel e le esperienze drammatiche del 1848.\nPartecipazione ai moti del 1848.\nNel maggio del 1848, come membro dell'associazione \"Unit\u00e0 Italiana\" diretta dal Settembrini, partecip\u00f2 con alcuni dei suoi allievi ai moti insurrezionali e, in seguito a questa sua iniziativa, nel novembre del 1848 venne sospeso dall'insegnamento.\nPrigionia.\nNel novembre del 1848 egli prefer\u00ec allontanarsi da Napoli, recandosi nell'entroterra calabrese, ospite prima nella citt\u00e0 del Guiscardo di San Marco Argentano (CS) presso il seminario vescovile, poi nel vicino borgo di Cervicati (CS) dove aveva accettato un incarico di precettore propostogli dal barone Francesco Guzolini.\nQui scrisse i suoi primi \"Saggi critici\", cio\u00e8 le prefazioni all\"'Epistolario\" leopardiano e alle \"Opere drammatiche\" di Schiller, ma nel 1850 venne arrestato e recluso a Napoli nelle prigioni di Castel dell'Ovo, dove rimase fino al 1853 quando, espulso dal Regno dalle autorit\u00e0 borboniche e fatto imbarcare per l'America, riusc\u00ec a fermarsi a Malta e quindi a rifugiarsi a Torino.\nDurante il periodo di prigionia il De Sanctis si diede allo studio approfondito di Hegel, facendo lo sforzo di apprendere il tedesco e compiere cos\u00ec la traduzione del \"Manuale di una storia generale della poesia e della logica\" di Hegel, oltre a cercare di approfondire i motivi mazziniani della propria ideologia, come testimonia il carme in endecasillabi con auto-commento intitolato \"La prigione\".\nDal carcere usc\u00ec indubbiamente un De Sanctis diverso, al quale la realt\u00e0 aveva distrutto le illusioni e al pessimismo e misticismo giovanile era subentrata una moralit\u00e0 pi\u00f9 eroica e alfieriana e che, grazie alla lettura di Hegel, aveva maturato una diversa concezione del divenire della storia e della struttura dialettica della realt\u00e0.\nAttivit\u00e0 letteraria a Torino.\nA Torino la cultura moderata gli neg\u00f2 una cattedra, ma De Sanctis riusc\u00ec comunque a svolgere un'intensa attivit\u00e0 letteraria. Trov\u00f2 un incarico di insegnante presso una scuola privata femminile dove insegn\u00f2 lingua italiana, diede lezioni private, collabor\u00f2 a vari giornali dell'epoca come \"Il Cimento\", divenuto in seguito \"Rivista Contemporanea\", \"Lo Spettatore\", \"Il Piemonte\", \"Il Diritto\" e inizi\u00f2 a tenere conferenze e lezioni, tra le quali quelle famose su Dante che, per la loro originale impostazione e per l'analisi storica e poetica, gli fecero ottenere, nel 1856, una cattedra di letteratura italiana presso il Politecnico federale di Zurigo.\nAnni di Zurigo.\nA Zurigo, dove insegn\u00f2 dal 1856 al 1860, il De Sanctis tenne lezioni su Dante, sui poemi cavallereschi italiani e su Petrarca.\nZurigo, che in quegli anni era sede di grande confronto intellettuale, diede a De Sanctis l'occasione di elaborare meglio il proprio metodo critico, di approfondire le proprie meditazioni filosofiche e di raccogliere il materiale documentario, tra il quale assai importante risultano essere le conferenze petrarchesche del 1858-1859 che saranno la base del saggio pubblicato nel 1869 a Napoli dall'editore Morano. Ebbe anche l\u2019occasione di diventare membro attivo del Circolo degli Scacchi della Citt\u00e0: \u201c\"Ieri sono stato eletto membro della societ\u00e0 degli scacchi, pagando il diploma quattro franchi. \u00c8 la prima societ\u00e0 tedesca di cui faccio parte. Qui tutto si risolve in societ\u00e0\"\u201d \nRitorno in patria.\nIntanto, con l'unione nel 1860 del Regno delle Due Sicilie al Regno di Sardegna per la costituzione del Regno d'Italia, il De Sanctis pot\u00e9 tornare in patria, dove port\u00f2 avanti, contemporaneamente alla sempre fervida attivit\u00e0 letteraria, anche l'attivit\u00e0 politica.\nNel 1860 conobbe Giuseppe Mazzini e, dopo aver interrotto il ciclo di lezioni sulla poesia cavalleresca, sottoscrisse il manifesto del Partito d'Azione per caldeggiare l'unificazione e per combattere le idee estremiste dei repubblicani.\nDa quel momento egli si immerse di slancio nella nuova realt\u00e0 politica italiana, ritrovando nell'azione la possibilit\u00e0 di rendere concreto l'ideale appreso da Machiavelli, Hegel e Manzoni e cio\u00e8 quello dell'uomo totalmente impegnato nella realt\u00e0.\nAttivit\u00e0 letteraria e attivit\u00e0 politica.\nSi dedic\u00f2 pertanto ininterrottamente, ora all'attivit\u00e0 di politico e ministro, ora a quella di giornalista, ora a quella di critico e storico della letteratura e infine a quella di professore.\nCariche politiche.\nIn seguito alla conquista di Garibaldi, il De Sanctis venne nominato governatore della provincia di Avellino e per un brevissimo periodo fu ministro nel governo Pallavicino, collaborando per il rinnovamento del corpo accademico napoletano.\nNel 1861 venne eletto deputato al parlamento nazionale, aderendo alla prospettiva di una collaborazione liberal-democratica, e accett\u00f2 il ministero della pubblica istruzione nei gabinetti Cavour e Ricasoli per cercare di attuare la difficile opera di fusione tra le amministrazioni scolastiche degli antichi stati.\nNel 1862 pass\u00f2 per\u00f2 all'opposizione e, in collaborazione con il Settembrini, promosse una \"Associazione unitaria costituzionale\" di sinistra moderata, che ebbe come voce il quotidiano \"Italia\", diretto dallo stesso De Sanctis dal 1863 al 1865.\nIntenso impegno di studi.\nIl fallimento nelle elezioni del 1865 coincise con il ritorno del De Sanctis a un grande impegno di studi concentrato sulla struttura di una storiografia letteraria che fosse di respiro nazionale, questione che affronter\u00e0 nei saggi sulle \"Storie\" letterarie del Cant\u00f9 in \"Rendiconti della R. Accademia di Scienze morali e politiche di Napoli\" del 1865, e sul Settembrini, \"Settembrini e i suoi critici\", in Nuova Antologia (marzo 1869).\nNel frattempo De Sanctis stava gi\u00e0 lavorando a una \"Storia della letteratura italiana\" che, nata come testo scolastico, si svilupp\u00f2 assai presto in un'opera di ampia e complessa portata.\nDal 1872 De Sanctis insegn\u00f2 letteratura comparata presso l'Universit\u00e0 di Napoli e quell'anno accademico inizi\u00f2 con il discorso su \"La scienza e la vita\".\nI corsi da lui tenuti in quegli anni si intitolano a Manzoni (1872), la scuola cattolico-liberale (1872-'74), la scuola democratica (1873-'74), Leopardi (1875-1876).\nQuesti scritti, che svolgono tutti quei temi di letteratura contemporanea che nella storia della letteratura non ebbero spazio per esigenze editoriali, furono raccolti da Francesco Torraca e solo in parte rivisti dal De Sanctis.\nUltima fase della vita.\nNel 1876, prevalendo la Sinistra, De Sanctis si dimise da professore e accett\u00f2 da Benedetto Cairoli un nuovo incarico ministeriale (1878-1880), mentre il suo interesse critico si rivolgeva al naturalismo francese, come testimonia lo Studio sopra Emilio Zola che apparve a puntate sul \"Roma\" nel 1878 e lo scritto \"Zola e l'assommoir\" pubblicato nel 1879 a Milano.\nIntervenne in Parlamento dopo il tentato attentato al re Umberto I da parte dell'anarchico Giovanni Passannante, manifestando la sua contrariet\u00e0 di sincero democratico ad ogni tipo di repressione:\nRitornato a Napoli, si dedic\u00f2 alla rielaborazione del materiale leopardiano, che fu pubblicato postumo nel 1885 con il titolo \"Studio su G. Leopardi\", e alla dettatura di ricordi autobiografici che arrivano fino al 1844, pubblicati da Villari nel 1889 con il titolo \"La giovinezza: frammento autobiografico\".\nColpito da una grave malattia agli occhi, De Sanctis mor\u00ec a Napoli nel 1883. In suo onore la citt\u00e0 natale, Morra Irpina, \u00e8 stata ribattezzata Morra De Sanctis.\nDe Sanctis fu membro della Massoneria.\nOpere.\nDe Sanctis enunci\u00f2 i suoi principi critici in diversi scritti di carattere non esclusivamente teorico e il suo pensiero non \u00e8 esposto in opere autonome e organiche di poetica e di estetica.\nIl problema dell'arte non divenne mai per De Sanctis oggetto di un discorso rigorosamente filosofico, tuttavia le sue sparse meditazioni su di esso contengono i principi fondamentali dell'estetica moderna e rivelano quanto fossero solide le fondamenta del suo pensiero critico.\n\"Storia della letteratura italiana\".\nLa \"Storia della letteratura italiana\" deve considerarsi il capolavoro critico del De Sanctis. In essa l'autore ricostruisce in modo mirabile lo sfondo storico critico-civile dal quale nacquero i capolavori della letteratura italiana. In quest'opera compare la frase \"il fine giustifica i mezzi\" che De Sanctis usa come esempio errato di come riassumere il pensiero di Niccol\u00f2 Machiavelli, e che \u00e8 stata successivamente attribuita erroneamente proprio al pensatore fiorentino.\nAltre opere.\nTra gli studi del de Sanctis spicca il \"Saggio critico sul Petrarca\" del 1869 mentre tra i lavori inclusi nei \"Saggi critici\" del 1866 e nei \"Nuovi Saggi critici\" del 1869 meritano di essere menzionati quelli su episodi della \"Divina Commedia\", su \"L'uomo del Guicciardini\", su \"Schopenhauer e Leopardi\" oltre \"Il darwinismo nell'arte\" e quelli su \"Emilio Zola\".\nDa ricordare ancora \u00e8 il discorso \"La scienza e la vita\" del 1872 nel quale egli, sostenendo la necessit\u00e0 di non separare la scienza dalla vita, prese posizione nei riguardi dell'allora dilagante positivismo.\nScrittore vivace e singolare in una \"prosa parlata che ha la spontaneit\u00e0 del discorso vivo\", il De Sanctis si rivela un piacevole narratore nel frammento autobiografico \"La giovinezza\" del 1889 e nelle quindici lettere che costituiscono il resoconto di \"Un viaggio elettorale\" scritto nel 1876.\nPensiero.\nIn un periodo in cui l'entusiasmo per lo storicismo idealistico era scomparso e la critica, sia europea che italiana si era spenta e si orientava verso la ricerca filologico-erudita, si trovano ancora nel pensiero di De Sanctis i motivi pi\u00f9 significativi e vitali della cultura romantica.\nDe Sanctis stabil\u00ec nella sua \"Storia della letteratura italiana\" il legame tra il contenuto e la forma con lo scopo di ricostruire quel mondo culturale e morale dal quale sarebbero nate in seguito le grandi opere.\nEgli considera l'arte come il \"vivente\", cio\u00e8 la \"forma\", ritenendo che tra forma e contenuto non esista dissociazione perch\u00e9 esse sono l'una nell'altra.\nNelle pagine di De Sanctis vi \u00e8 una felice vena di scrittore. Egli infatti scrive con una prosa antiletteraria, fervida e mirabile per l'immediatezza del pensiero.\nIl pensiero del De Sanctis venne contrastato dal positivismo della scuola storica. Sar\u00e0 solamente con Croce che avr\u00e0 inizio la rivalutazione del pensiero desanctisiano che trover\u00e0, attraverso Gramsci, importanti sviluppi nella critica di ispirazione marxista.\nMetodo.\nIl metodo della critica desanctisiana nasce, oltre che da una geniale elaborazione intellettuale, da una forte esigenza di intraprendere una battaglia culturale.\nLa critica di De Sanctis fu quindi una critica militante, il tentativo di superare per sempre il distacco tra l'artista e l'uomo, tra la cultura e la vita nazionale, tra la scienza e la vita.\nLo scrittore non \u00e8 mai per De Sanctis un uomo isolato e chiuso in s\u00e9 stesso, ma inquadrato nel contesto che lo circonda, cio\u00e8 la sua civilt\u00e0 e la sua cultura.\nEstetica.\nDiscepolo del Puoti, De Sanctis inizia fin dalla sua prima scuola (1839-1848) la critica del formalismo puristico e retorico e si pone sia contro la poetica del Cinquecento sia contro quella del Settecento, accademica e neoclassica.\nIn quegli anni a Napoli inizi\u00f2 a penetrare la filosofia di Hegel e il De Sanctis agli inizi studi\u00f2 e ader\u00ec all'estetica del grande filosofo tedesco anche se era in lui gi\u00e0 latente la ribellione che divenne esplicita in occasione della pubblicazione del suo \"Saggio sul Petrarca\".\nHegel sosteneva infatti che l'arte fosse \"l'apparenza sensibile dell'Idea\" e quindi che l'opera d'arte fosse simbolo del concetto filosofico e quasi una forma provvisoria di esso. Una simile dottrina conferiva carattere teoretico all'arte, ma ne comprometteva l'autonomia, tant'\u00e8 vero che Hegel prevedeva alla fine dell'epoca romantica la morte dell'arte.\nIl De Sanctis contrappose all'estetica hegeliana, l'estetica della forma intesa come un'attivit\u00e0 originaria e autonoma dello spirito, per mezzo della quale la materia sentimentale si realizza in figurazione artistica. In questo modo essa non \u00e8 un'elaborazione di un contenuto astratto, ma unit\u00e0 di contenuto e forma.\nSu questi fondamenti si basa la critica del De Sanctis che fu una vera rivoluzione nella tradizione letteraria italiana.\nSpecchietto cronologico "}
{"id": "152803", "revid": "287204", "url": "https://it.wikipedia.org/wiki?curid=152803", "title": "Acido 2-chetoglutarico", "text": "L'acido 2-chetoglutarico (anche acido 2-ossoglutarico o acido \u03b1-chetoglutarico) \u00e8 un acido carbossilico.\nA temperatura ambiente si presenta come un solido da bianco a giallo chiaro quasi inodore. \u00c8 un composto irritante.\nIl sale corrispondente, chetoglutarato, \u00e8 una molecola accettrice di gruppi amminici che interviene nella reazione di transamminazione legando i gruppi amminici provenienti dall'amminoacido da de-amminare, per ottenere la sintesi di un nuovo amminoacido. \nL'acido \u03b1-chetoglutarico \u00e8 uno dei prodotti ottenuti durante il ciclo di Krebs, una delle importanti fasi della respirazione cellulare che avviene nella matrice mitocondriale. "}
{"id": "152804", "revid": "396099", "url": "https://it.wikipedia.org/wiki?curid=152804", "title": "Guaiacolo", "text": "Il guaiacolo \u00e8 un etere monometilico di un fenolo bivalente, il pirocatecolo, scoperto da Ascanio Sobrero.\nA temperatura ambiente si presenta come un solido cristallino duro da incolore a giallo, dall'odore caratteristico aromatico e fenolico e dal sapore dolciastro. \u00c8 un composto classificato come irritante.\nIl guaiacolo \u00e8 contenuto in molti catrami ed \u00e8 il principale costituente del creosoto (sostanza ottenuta dalla distillazione frazionata del catrame di faggio). \nIn commercio si trova anche sotto forma di un liquido oleoso che si ottiene dalla distillazione frazionata del creosoto e contiene piccole quantit\u00e0 di cresolo e di derivati fenolici simili.\nPropriet\u00e0 e uso.\nIl guaiacolo ha propriet\u00e0 antisettiche, si assorbe con facilit\u00e0 per tutte le vie e, a dosi elevate, provoca un avvelenamento simile a quello fenolico. \nViene usato, per via orale, come balsamico ed espettorante, per via ipodermica, ed esternamente come analgesico ed antisettico, puro per pennellazioni o in pomate. In passato ha trovato impieghi clinici anche un suo derivato, il sulfoguaiacolo.\nCome tutti i fenoli il guaiacolo svolge un'azione irritante delle mucose del tubo digerente.\nIn enologia viene annoverato tra i difetti del vino, in quanto \u00e8 presente anche nei vini bianchi come prodotto batterico, la sua presenza \u00e8 un difetto organolettico a causa dell'odore \"farmaceutico\" percepibile gi\u00e0 a pochi mg/L di concentrazione.\nInfine \u00e8 una delle materie prime per la sintesi della vanillina."}
{"id": "152805", "revid": "287204", "url": "https://it.wikipedia.org/wiki?curid=152805", "title": "Cloruro di guanidinio", "text": "Il cloruro di guanidinio o cloridrato di guanidina \u00e8 il sale della guanidina e dell'acido cloridrico.\nA temperatura ambiente si presenta come un solido incolore inodore. \u00c8 un composto irritante.\nStruttura.\nIl cloruro di guanidinio cristallizza nel sistema ortorombico con gruppo spaziale \"Pbca\". La struttura cristallina consiste di un reticolo di cationi guanidinio e anioni cloruro collegati da legami a idrogeno N\u2013H\u00b7\u00b7\u00b7Cl. \nSintesi.\nIl cloruro di guanidinio si forma per reazione tra la cianammide e il cloruro di ammonio in soluzione alcolica a 100\u00a0\u00b0C secondo il seguente schema:\nImpiego nella denaturazione delle proteine.\nIl cloruro di guanidinio \u00e8 un forte agente caotropico e uno dei pi\u00f9 efficaci denaturanti utilizzati negli studi fisiochimici sul ripiegamento proteico. Ad alte concentrazioni di cloruro di guanidinio (6 M), le proteine perdono la loro struttura proteica e tendono a disporsi in avvolgimenti casuali, perdendo ogni residuo di struttura. Invece a concentrazioni millimolari \"in vivo\" il cloruro di guanidinio tende a interagire con le cellule dei prioni positivi, facendo s\u00ec che una cellula caratterizzata da un fenotipo a prione positivo tende a trasformarsi in un fenotipo a prione negativo. Questo deriva dall'inibizione dello chaperone molecolare Hsp104 noto per giocare un ruolo importante nella frammentazione e propagazione delle fibre prioniche."}
{"id": "152806", "revid": "123158318", "url": "https://it.wikipedia.org/wiki?curid=152806", "title": "Isoesano", "text": "L'isoesano \u00e8 un alcano costituito da uno scheletro carbonioso (debolmente ramificato) a 6 atomi di carbonio a cui sono legati 14 atomi di idrogeno.\n\u00c8 un isomero strutturale del n-esano, del quale ha la stessa formula bruta (C6H14), ma differente formula di struttura.\nA temperatura ambiente si presenta come un liquido incolore dall'odore di benzina. \u00c8 un composto molto infiammabile, irritante, pericoloso per l'ambiente, nocivo."}
{"id": "152808", "revid": "682087", "url": "https://it.wikipedia.org/wiki?curid=152808", "title": "Metenamina", "text": ""}
{"id": "152809", "revid": "287204", "url": "https://it.wikipedia.org/wiki?curid=152809", "title": "Eptano", "text": "Con il termine eptano ci si riferisce ad un qualunque alcano avente formula bruta C7H16 o ad una qualunque miscela di pi\u00f9 composti corrispondenti a tale formula (isomeri strutturali) o per antonomasia all'isomero lineare, chiamato pi\u00f9 propriamente \"n\"-eptano.\nA temperatura ambiente si presenta come un liquido incolore dall'odore pungente. \n\u00c8 un composto molto infiammabile, irritante per la pelle, pericoloso per l'ambiente, nocivo.\nIl \"n\"-eptano ha per definizione numero di ottano pari a zero (l'altro riferimento \u00e8 il 2,2,4-trimetilpentano, che ha numero di ottano eguale a 100).\nIsomeri dell'eptano.\nL'eptano ha 9 isomeri costituzionali (o topologici):\nAlcuni isomeri dell'eptano sono gli alcani pi\u00f9 leggeri che presentano attivit\u00e0 ottica. Il 3-metilesano e il 2,3-dimetilpentano hanno nelle rispettive molecole uno stereocentro, sono chirali e quindi esistono in due forme enantiomeriche otticamente attive."}
{"id": "152810", "revid": "2039709", "url": "https://it.wikipedia.org/wiki?curid=152810", "title": "Esano", "text": "Con il termine esano ci si riferisce ad un qualunque alcano avente formula bruta C6H14 o ad una qualunque miscela di pi\u00f9 composti corrispondenti a tale formula (isomeri strutturali) o per antonomasia all'isomero lineare, chiamato pi\u00f9 propriamente \"n\"-esano.\nA temperatura e pressione ambiente si presenta come un liquido incolore dall'odore di benzina, di cui \u00e8 un costituente importante, e quasi immiscibile con l'acqua. \u00c8 un composto estremamente infiammabile, irritante, nocivo, pericoloso per l'ambiente e tossico per il sistema riproduttivo. \n\u00c8 un solvente molto importante, unico a causa della sua bassissima costante dielettrica. \u00c8 utilizzato nelle reazioni che coinvolgono basi molto forti, ad esempio la preparazione di un reattivo di Grignard poich\u00e9 non \u00e8 possibile deprotonare l'esano, in fase condensata, e quindi non interviene nella reazione.\nIl suo utilizzo principale \u00e8 quello di carburante; in miscela con i suoi 5 isomeri costituzionali e con quelli di eptano e ottano forma la comune benzina per autotrazione.\n\u00c8 un solvente apolare aprotico, utilizzato per l'estrazione di olio dalle farine delle oleaginose. I residui di lavorazione sono quasi privi di grasso. Durante la tostatura (a 105\u00a0\u00b0C) il solvente viene quasi completamente recuperato.\nIsomeri dell'esano.\nGli isomeri costituzionali dell'esano sono 5:\nTalvolta con il termine esano si indica uno qualsiasi di tali isomeri o una miscela di composizione variabile costituita da questi isomeri.\nTossicit\u00e0.\nL'esano-2,5-dione \u00e8 un metabolita neurotossico dell'esano."}
{"id": "152812", "revid": "287204", "url": "https://it.wikipedia.org/wiki?curid=152812", "title": "Acetato mercurico", "text": "L'acetato di mercurico \u00e8 il sale di mercurio (II) dell'acido acetico. A temperatura ambiente si presenta come un solido incolore dall'odore appena pungente di acido acetico. Composto fotosensibile, modestamente stabile (anche se ben conservato tende a degradarsi dando un precipitato giallo basico e sviluppando forte odore di acido acetico).\nSolubilit\u00e0 in 100ml d'acqua: (0\u00a0\u00b0C) 25g, (19\u00a0\u00b0C) 36,4g, oltre i 100g a 100\u00a0\u00b0C con parziale decomposizione. La soluzione acquosa allo 0,2 N presenta un grado di idrolisi del 30%. La diluizione o il riscaldamento portano alla precipitazione di un composto basico giallo. Solubile in acetato di etile. Indice di rifrazione 3,286.\n\u00c8 un composto molto tossico per l'uomo, come tutti i composti in cui il mercurio \u00e8 presente come sale, anche per inalazione e contatto con la pelle.\nPreparazione il laboratorio.\nUna soluzione di 20g di HgO giallo in 30 ml di acido acetico al 50% \u00e8 preparata in un bagno maria e successivamente filtrata a caldo. Il filtrato \u00e8 raffreddato con ghiaccio. I cristalli formatisi sono asciugati al buckner e lavati con acetato di etile. Il prodotto \u00e8 ricristallizzato con acetato di etile caldo o con acqua calda acidificata con acido acetico. I cristalli vengono infine essiccati su cloruro di calcio.\nUsi.\nUsato nella sintesi chimica sia in laboratorio che a livello industriale (sempre meno frequentemente) come mercurizzante ed ossidante. Usato per l'assorbimento dell'etilene."}
{"id": "152813", "revid": "287204", "url": "https://it.wikipedia.org/wiki?curid=152813", "title": "Cloruro mercurico", "text": "Il cloruro mercurico, conosciuto anche come \"sublimato corrosivo\" \u00e8 il sale di mercurio (II) dell'acido cloridrico.\nA temperatura ambiente si presenta come un solido bianco inodore. \u00c8 un composto molto tossico, corrosivo, pericoloso per l'ambiente.\nProduzione e propriet\u00e0 di base.\nIl cloruro mercurico non esiste come un sale composto da ioni discreti, ma da molecole triatomiche lineari, da qui la sua tendenza a sublimare. Nel cristallo, ogni atomo di mercurio \u00e8 legato a due ligandi di cloruro vicini con una distanza di Hg-Cl di 2,38 \u00c5; altri sei cloruri sono pi\u00f9 distanti (3,38 \u00c5).\nIl cloruro mercurico si ottiene con l'azione del cloro sul mercurio o sul cloruro di mercurio (I), mediante l'aggiunta di acido cloridrico ad una soluzione calda e concentrata di composti di mercurio (I) come il nitrato:\n&lt;chem&gt;HgNO3 + 2 HCl -&gt;HgCl2 + H2O + NO2&lt;/chem&gt;\nIl riscaldamento di una miscela di solfato solido di mercurio (II) e cloruro di sodio consente anche di produrre HgCl2 volatile, che sublima e condensa sotto forma di piccoli cristalli rombici.\nLa sua solubilit\u00e0 aumenta dal 6% a 20 \u00b0C al 36% a 100 \u00b0C. In presenza di ioni cloruro, si scioglie per dare il complesso di coordinazione tetraedrico [HgCl4]2-.\nApplicazioni.\nL'applicazione principale del cloruro mercurico \u00e8 come catalizzatore per la conversione dell'acetilene in cloruro di vinile, il precursore del polivinilcloruro:\n&lt;chem&gt;C2H2 + HCl -&gt; CH2=CHCl&lt;/chem&gt;\nPer questa applicazione, il cloruro mercurico \u00e8 supportato su carbonio in concentrazioni di circa il 5% in peso. Questa tecnologia \u00e8 stata rimpiazzata dal cracking termico dell'1,2-dicloroetano. Altre applicazioni significative del cloruro mercurico includono il suo uso come depolarizzatore nelle batterie e come reagente nella sintesi organica e nella chimica analitica (vedi sotto). Viene utilizzato nella coltura di tessuti vegetali per la sterilizzazione superficiale di espianti come nodi fogliari o staminali.\nCome reagente chimico.\nIl cloruro mercurico viene occasionalmente usato per formare un amalgama con metalli, come l'alluminio. Dopo il trattamento con una soluzione acquosa di cloruro mercurico, le strisce di alluminio vengono rapidamente coperte da uno strato sottile di amalgama. Normalmente, l'alluminio \u00e8 protetto da un sottile strato di ossido, rendendolo cos\u00ec inerte. Una volta amalgamato, l'alluminio pu\u00f2 subire una variet\u00e0 di reazioni. Ad esempio, dopo la rimozione dello strato di ossido, l'alluminio esposto reagir\u00e0 immediatamente con acqua che genera Al(OH)3 e gas idrogeno. Gli alocarburi reagiscono con alluminio amalgamato nella reazione di Barbier. Questi composti alchilalluminici sono nucleofili e possono essere utilizzati in modo simile ai reattivi di Grignard. L'alluminio amalgamato \u00e8 anche usato come agente riducente nella sintesi organica. Lo zinco \u00e8 anche comunemente amalgamato usando cloruro mercurico.\nIl cloruro mercurico \u00e8 usato per rimuovere i gruppi ditiani attaccati a un carbonile in una reazione di umpolung. Questa reazione sfrutta l'alta affinit\u00e0 di Hg2+ per i leganti di zolfo anionico.\nIl cloruro mercurico pu\u00f2 essere usato come agente stabilizzante per prodotti chimici e campioni analitici. Bisogna fare attenzione per garantire che il cloruro mercurico rilevato non eclissi i segnali di altri componenti nel campione, come \u00e8 possibile nella gascromatografia.\nUso storico nella fotografia.\nIl cloruro di mercurio (II) \u00e8 stato utilizzato come intensificatore fotografico per produrre immagini positive nel processo di collodio del 1800. Quando applicato a un negativo, il cloruro di mercurio (II) sbianca e ispessisce l'immagine, aumentando cos\u00ec l'opacit\u00e0 delle ombre e creando l'illusione di un'immagine positiva.\nUso storico nella conservazione.\nPer la conservazione di esemplari antropologici e biologici tra la fine del XIX secolo e gli inizi del XX, gli oggetti venivano immersi o dipinti con una \"soluzione mercurica\". Questo \u00e8 stato fatto per prevenire la distruzione degli esemplari da falene, acari e muffe. Gli oggetti nei cassetti erano protetti dalla dispersione del cloruro mercurico cristallino su di essi.Trova un uso minore in concia e il legno \u00e8 stato preservato dal kianizing (ammollo in cloruro mercurico). il cloruro mercurico era una delle tre sostanze chimiche utilizzate per il trattamento del legno da ferrovia tra il 1830 e il 1856 in Europa e negli Stati Uniti. Negli Stati Uniti sono stati trattati legami ferroviari limitati fino a quando non ci furono preoccupazioni per la mancanza di legname nel 1890. Il processo \u00e8 stato generalmente abbandonato perch\u00e9 il cloruro mercurico era solubile in acqua e non efficace a lungo termine, oltre ad essere altamente velenoso. Inoltre, processi di trattamento alternativi, come il solfato di rame, il cloruro di zinco e infine il creosoto; sono risultati meno tossici. Il kianizing limitato fu usato per alcuni legami ferroviari nel 1890 e all'inizio del 1900.\nUso storico in medicina.\nIl cloruro mercurico \u00e8 stato usato per disinfettare le ferite dai medici arabi nel Medioevo. Continu\u00f2 ad essere usato fino al ventesimo secolo, quando la medicina moderna lo consider\u00f2 non sicuro per l'uso.\nLa sifilide veniva spesso trattata con cloruro mercurico prima dell'avvento di antibiotici. \u00c8 stato inalato, ingerito, iniettato e applicato localmente. Sia il trattamento con cloruro di mercurio per la sifilide che l'avvelenamento durante il corso del trattamento erano cos\u00ec comuni che i sintomi di quest'ultimo erano spesso confusi con quelli della sifilide. Questo uso di \"sali di mercurio bianco\" \u00e8 indicato nella canzone popolare inglese \"The Unfortunate Rake\".\nLa Framboesia \u00e8 stata trattata con cloruro mercurico (etichettato come Corrosivo Sublima) prima dell'avvento degli antibiotici. \u00c8 stato applicato localmente per alleviare i sintomi ulcerosi. La prova di ci\u00f2 si trova nel libro di Jack London \"The Cruise of the Snark\" nel capitolo intitolato The Amateur M.D."}
{"id": "152815", "revid": "1915706", "url": "https://it.wikipedia.org/wiki?curid=152815", "title": "Ioduro mercurico", "text": "Lo ioduro mercurico \u00e8 il sale di mercurio (II) dell'acido iodidrico.\nA temperatura ambiente si presenta come un solido rosso inodore. \u00c8 un composto molto tossico, pericoloso per l'ambiente.\nLo si pu\u00f2 ottenere dalla reazione di soluzioni concentrate di ioduro di potassio e cloruro mercurico tramite la reazione:\nlo ioduro di potassio deve essere in eccesso per garantire la completa trasformazione nel suo sale mercurico, altrimenti si forma il complesso HgCl2\u00b7HgI2."}
{"id": "152816", "revid": "287204", "url": "https://it.wikipedia.org/wiki?curid=152816", "title": "Bromuro mercurico", "text": "Il bromuro mercurico \u00e8 il sale di mercurio(II) dell'acido bromidrico.\nA temperatura ambiente si presenta come un solido bianco inodore. \u00c8 un composto molto tossico, pericoloso per l'ambiente."}
{"id": "152818", "revid": "1877672", "url": "https://it.wikipedia.org/wiki?curid=152818", "title": "Cloruro mercuroso", "text": "Il cloruro mercuroso (o calomelano, dal nome del minerale da cui viene ricavato) \u00e8 il sale di mercurio (I) dell'acido cloridrico.\nA temperatura ambiente si presenta come un solido bianco inodore. \u00c8 un composto nocivo, irritante, pericoloso per l'ambiente.\nIn calomelano sono da tempo costituiti gli elettrodi di riferimento nelle celle elettrochimiche, al posto degli elettrodi di idrogeno costituiti da un filamento di platino all'interno di un'ampolla di vetro.\nStoria.\nIl nome calomelano deriva dal greco \u03ba\u03b1\u03bb\u03bf\u03c2, \"bello\", e \u03bc\u03b5\u03bb\u03b1\u03c2, \"nero\". Il nome (sorprendente per un composto di colore bianco) \u00e8 probabilmente dovuto alla caratteristica reazione di disproporzione che questo composto presenta con l'ammoniaca, che conduce alla bellissima colorazione nera dovuta alla formazione di goccioline di mercurio finemente disperse. Il calomelano era usato in medicina interna come lassativo e antisettico fino al XIX secolo.\nPreparazione e reazioni.\nIl cloruro di mercurio (I) si prepara a partire dal mercurio metallico e il cloruro di mercurio (II) secondo la seguente reazione:\nPu\u00f2 inoltre essere preparato attraverso delle reazioni di metatesi fra il nitrato di mercurio (I) e vari cloruri come NaCl o HCl:\nCome gi\u00e0 accennato sopra l'ammoniaca provoca la disproporzione di Hg2Cl2:"}
{"id": "152819", "revid": "2173588", "url": "https://it.wikipedia.org/wiki?curid=152819", "title": "Nitrato mercuroso", "text": "Il nitrato mercuroso \u00e8 il sale di mercurio (I) dell'acido nitrico.\nA temperatura ambiente si presenta come un solido da incolore a bianco, inodore. \u00c8 un composto molto tossico, pericoloso per l'ambiente. Generalmente cristallizza come diidrato."}
{"id": "152820", "revid": "2173588", "url": "https://it.wikipedia.org/wiki?curid=152820", "title": "Nitrato mercurico", "text": "Il nitrato mercurico \u00e8 il sale di mercurio (II) dell'acido nitrico.\nA temperatura ambiente si presenta come un solido da incolore a bianco, dall'odore tenue di acido nitrico. \u00c8 un composto molto tossico, pericoloso per l'ambiente.\nSintesi.\nIl nitrato di mercurio (II) si ottiene per azione diretta dell'acido nitrico sul mercurio metallico.\n\u00e8 necessario operare con eccesso di acido nitrico, per scongiurare la formazione di nitrato mercuroso Hg2(NO3)2.\nLa reazione \u00e8 la seguente:\nIn presenza di aria, il monossido di azoto si ossida subito a biossido di azoto, di color rosso scuro.\nUso.\nIl nitrato di mercurio (II) trova impiego come reagente o come catalizzatore in sintesi organica ma data la sua tossicit\u00e0 \u00e8 impiegato prevalentemente in laboratorio o per reazioni su piccola scala. Tra le reazioni si annovera:\nUsato per la preparazione del fulminato di mercurio e come reagente per ottenere gli ossidi di mercurio e gli altri sali sia mercurici che mercurosi.\nIn medicina \u00e8 impiegabile come rimedio contro la sifilide; \u00e8 in generale un buon antisettico."}
{"id": "152822", "revid": "287204", "url": "https://it.wikipedia.org/wiki?curid=152822", "title": "Ossido mercurico", "text": "Lossido mercurico \u00e8 l'ossido del mercurio(II) ed \u00e8 il pi\u00f9 importante degli ossidi del mercurio.\nA temperatura ambiente si presenta come un solido cristallino rosso o come polvere pi\u00f9 amorfa gialla inodore. \u00c8 un composto molto tossico, pericoloso per l'ambiente. Ha pH basico.\nStoria.\nNel 1774, Joseph Priestley scopr\u00ec l'ossigeno liberato dal riscaldamento dell'ossido di mercurio, anche se non identific\u00f2 il gas uscito come ossigeno. Lavoisier individu\u00f2 questa \"aria sintetica\" come \"ossigeno\" a causa dei composti acidi che il gas aveva prodotto. Nella scomposizione (che avvenne per effetto del calore) constat\u00f2 che una notevole percentuale di mercurio si formava lungo le pareti della provetta. Da quel momento Joseph Priestley cap\u00ec che quella determinata sostanza era composta da mercurio e ossigeno.\nSintesi.\nPer calcinazione del nitrato di mercurio si ottiene il mercurio rosso (cristallino), mentre la forma gialla si ottiene per reazione fra il cloruro mercurico e un idrossido alcalino, o per ossidazione diretta del mercurio. Entrambe le forme sono sensibili alle radiazioni e con la luce diventano nerastri.\nLa forma cristallina ortorombica, che si presenta come bellissimi cristalli allungati, rossi e traslucidi, si ottiene miscelando una parte di K2HgI4 allo 0,1 M con due parti di idrossido di sodio 10-13 M e lasciando la miscela all'interno di un tubicino di materiale inerte (consigliato l'oro), per circa 70 ore a temperature fra 100 e 170\u00a0\u00b0C.\nL'ossido di mercurio, sotto effetto della pressione atmosferica, ha due forme cristalline: una polvere rosso arancio molto accesa o un'altra gialla (ortorombica, 2 /\u00a0m 2 /\u00a0m 2 /\u00a0m, Pnma). A pressioni superiori a 10 GPa una di queste strutture si converte in una forma tetragonale.\nUsi.\nUsati in oftalmologia (soprattutto la forma rossa), come catalizzatori in sintesi chimica, per la preparazione di pitture marine, per la preparazione di sali di mercurio."}
{"id": "152824", "revid": "1915706", "url": "https://it.wikipedia.org/wiki?curid=152824", "title": "Solfuro mercurico", "text": "Il solfuro mercurico (o cinabro) \u00e8 il sale di mercurio (II) dell'acido solfidrico.\nA temperatura ambiente si presenta come un solido rosso inodore."}
{"id": "152825", "revid": "2173588", "url": "https://it.wikipedia.org/wiki?curid=152825", "title": "Solfato mercurico", "text": "Il solfato mercurico \u00e8 il sale di mercurio (II) dell'acido solforico.\nA temperatura ambiente si presenta come un solido bianco inodore. \u00c8 un composto molto tossico, pericoloso per l'ambiente.A temperatura 20 \u00b0C avviene la decomposizione in: ossido di mercurio e triossido di zolfo.\nHgSO4\u2192HgO+SO3"}
{"id": "152826", "revid": "287204", "url": "https://it.wikipedia.org/wiki?curid=152826", "title": "Tiocianato mercurico", "text": "Il tiocianato mercurico (o solfocianuro mercurico) \u00e8 il sale di mercurio (II) dell'acido tiocianico.\nA temperatura ambiente si presenta come un solido bianco inodore. \u00c8 un composto molto tossico, pericoloso per l'ambiente.\nSerpente del Faraone.\nMettendo polvere di tiocianato mercurico bagnata con un po' di acetone su di una superficie e dandole fuoco si produce il famoso \"Serpente del Faraone\", ovvero una protuberanza serpentiforme che parte dalla polvere di questa sostanza. I fumi emessi dalla combustione sono altamente tossici.. La combustione \u00e8 anche molto pericolosa e pu\u00f2 causare incendi."}
{"id": "152827", "revid": "287204", "url": "https://it.wikipedia.org/wiki?curid=152827", "title": "Esametildisilossano", "text": "L'esametildisilossano (o HMDSO) \u00e8 un silil-etere.\nA temperatura ambiente si presenta come un liquido incolore dall'odore caratteristico. \u00c8 un composto molto infiammabile.\n\u00c8 usato principalmente come reagente per inserire il gruppo trimetilsilile (-Si(CH3)3) nella sintesi organica. In presenta di catalizzatori acidi converte alcoli e acidi carobissilici nel corrispondenti silileteri e sililesteri.\nViene usato anche come standard interno nella spettroscopia NMR-1H. Pi\u00f9 facile da maneggiare del tetrametilsilano perch\u00e9 meno volatile, anch'esso produce un singolo segnale a circa zero ppm."}
{"id": "152828", "revid": "110157", "url": "https://it.wikipedia.org/wiki?curid=152828", "title": "Idrindantina", "text": "L'idrindantina \u00e8 un indicatore.\nA temperatura ambiente si presenta come un solido biancastro dall'odore caratteristico."}
{"id": "152829", "revid": "1915706", "url": "https://it.wikipedia.org/wiki?curid=152829", "title": "Esafluoro-2-propanolo", "text": "L'1,1,1,3,3,3-esafluoro-2-propanolo (o esafluoroisopropanolo) \u00e8 un composto chimico appartenente alla classe degli alcoli fluorurati. A temperatura ambiente si presenta come un liquido incolore e volatile dal caratteristico odore pungente. Viene frequentemente utilizzato come solvente per i sistemi polimerici, in quanto la sua capacit\u00e0 di formare legami idrogeno lo rende capace di dissolvere un'ampia gamma di molecole che presentino elementi come doppi legami, atomi di ossigeno o gruppi amminici. Fra le altre caratteristiche dell'esafluoro-2-propanolo si annoverano un'elevata polarit\u00e0, trasparenza ai raggi ultravioletti, densit\u00e0 elevata, bassa viscosit\u00e0 e basso indice di rifrazione.\nSintesi.\nIl primo passo per la sintesi dell'esafluoro-2-propanolo consiste nell'ossidare esafluoroisopropilene con formazione di una miscela impura di esafluoroacetone e residui di esafluoroisopropilene; tale reazione viene solitamente condotta trattando l'esafluoroisopropilene con ossido di alluminio. Successivamente la miscela ottenuta nel primo passaggio viene ridotta cos\u00ec da idrogenare l'esafluoroacetone a esafluoro-2-propanolo. In questo passaggio si utilizzano agenti riducenti forti, come sodio boroidruro, possibilmente in presenza di solventi come etere dietilico, metanolo, 2-propanolo oppure tetraidrofurano. In alternativa \u00e8 possibile usare catalizzatori come nickel di Raney o platino su palladio (o su solfato di bario). L'esafluoro-2-propanolo formatosi in questo passaggio pu\u00f2 essere separato facilmente dalle quantit\u00e0 residue delle altre sostanze in quanto esso presenta una temperatura di ebollizione pi\u00f9 alta dell'esafluoroacetone, mentre l'esafluoroisopropilene si libera in forma di gas gi\u00e0 a temperature ambiente.\nIn un processo alternativo l'esafluoroacetone da ridurre a esafluoro-2-propanolo pu\u00f2 essere preparato anche a partire da esacloroacetone.\nUna seconda via di sintesi prevede l'idrogenazione catalitica di composti chimici con formula generica (CF3)2C-OH-OR (dove R \u00e8 rappresentato da un atomo di idrogeno o da un gruppo alchilico contenente da uno a otto atomi di carbonio) in presenza di un catalizzatore a base di palladio depositato su carbone attivo. I co-catalizzatori utilizzati sono solitamente ammine terziarie di tipo alificatico (es: trietilammina).\nUsi.\nL'esafluoro-2-propanolo viene utilizzato come solvente in chimica organica dove, grazie alle sue propriet\u00e0, pu\u00f2 essere utilizzato per sciogliere molte diverse tipologie di composti, inclusi polimeri che presentano scarsa solubilit\u00e0 in altri solventi pi\u00f9 comuni. Fra questi polimeri si annoverano le poliammidi, i poliacrilonitrili, i poliacetali, l'acido poliglicolico ed i polichetoni. A livello industriale l'esafluoro-2-propanolo viene impiegato come intermedio per la sintesi di farmaci (anestetici) o di prodotti chimici destinati all'agricoltura e come solvente per la pulizia in elettronica.\nSicurezza.\nL'esafluoro-2-propanolo \u00e8 un composto corrosivo ed \u00e8 particolarmente aggressivo a livello dei tessuti delle mucose, del tratto respiratorio superiore, della pelle e degli occhi, causando ustioni. In caso di sovraesposizione inalatoria si potrebbero verificare fenomeni di spasmo, infiammazione, polmonite chimica, edema a livello di laringe, bronchi o polmoni. In caso di contatto con gli occhi si potrebbero verificare ustioni della cornea o della congiuntiva ed in ultimo cecit\u00e0. Sebbene l'esafluoro-2-propanolo non abbia evidenziato effetti cancerogeni, mutageni o teratogeni gli effetti causati da un'esposizione cronica sono sconosciuti."}
{"id": "152830", "revid": "767487", "url": "https://it.wikipedia.org/wiki?curid=152830", "title": "Blu di idrossinaftolo", "text": "Il blu di idrossinaftolo \u00e8 un indicatore.\nA temperatura ambiente si presenta come un solido blu-violetto dall'odore tenue caratteristico."}
{"id": "152831", "revid": "767487", "url": "https://it.wikipedia.org/wiki?curid=152831", "title": "Acido calconcarbossilico", "text": "L'acido calconcabossilico (o acido calconcarbonico o reagente di Patton e Reeder) \u00e8 un indicatore complessometrico.\nA temperatura ambiente si presenta come un solido violaceo dall'odore caratteristico. Insolubile in acqua, si scioglie in etanolo producendo una soluzione di intenso colore violetto. Si scioglie anche nelle soluzioni acquose di idrossidi alcalini, con cui reagisce salificandosi e assumendo una colorazione blu.\nL'acido calconcabossilico forma complessi di colore rosso con gli ioni calcio. Trova pertanto uso come indicatore complessometrico specifico per questo ione. La titolazione viene condotta sciogliendo il campione con idrossido di potassio in acqua e aggiungendo l'indicatore (spesso come soluzione 0,4% in metanolo) e titolando con EDTA finch\u00e9 non si osserva il cambiamento di colore da porpora a blu. Lo ione calcio forma con l'EDTA un complesso pi\u00f9 stabile di quello formato con l'acido calconcarbossilico; a mano a mano che l'EDTA viene aggiunto, si combina con lo ione calcio distruggendo il complesso di colore rosso tra calcio e acido calconcarbossilico e liberando l'anione dell'acido, di colore blu.\nLa quantit\u00e0 di EDTA aggiunta necessaria a completare il viraggio della soluzione da rosso a blu consente di risalire alla quantit\u00e0 di calcio presente.\nL'idrossido di potassio viene aggiunto anche per precipitare lo ione magnesio eventualmente presente come idrossido. Anche il magnesio viene complessato dall'acido calconcarbossilico e pu\u00f2 interferire nella misura provocando un maggiore consumo di EDTA."}
{"id": "152832", "revid": "287204", "url": "https://it.wikipedia.org/wiki?curid=152832", "title": "Dicloruro di idrazina", "text": "Il dicloruro di idrazina (o dicloridrato di idrazina) \u00e8 il sale dell'idrazina e dell'acido cloridrico.\nA temperatura ambiente si presenta come un solido bianco inodore. \u00c8 un composto cancerogeno, tossico, allergenico, pericoloso per l'ambiente."}
{"id": "152833", "revid": "184755", "url": "https://it.wikipedia.org/wiki?curid=152833", "title": "Solfato di idrazonio", "text": "Il solfato di idrazonio (o solfato di idrazina o idrazinio solfato), \u00e8 il sale dell'idrazina e dell'acido solforico:\nL'idrazina, presenta lo stato di ossidazione \"-2\" sull'azoto, e possiede energiche propriet\u00e0 \"riducenti\": alla temperatura ordinaria precipita allo stato metallico (quindi riduce) gli ioni rame, argento, oro e platino, ed \u00e8 facilmente ossidata dal permanganato, dagli iodati, dagli ipocloriti e dall'ossigeno atmosferico. L'idrazina per\u00f2 \u00e8 anche un composto con carattere nettamente basico che, per trattamento con un acido minerale, forma i cosiddetti \"sali di idrazonio\"; in particolare, per trattamento con acido solforico, forma il \"solfato acido di idrazonio\", (N2H5)HSO4, che a temperatura ambiente si presenta come un solido cristallino bianco, inodore, di natura non-combustibile e solubile in acqua. \u00c8 un composto cancerogeno, tossico, allergenico, pericoloso per l'ambiente.\nIl \"solfato d'idrazina\", (N2H6)SO4, viene usato come sostanza madre per la standardizzazione di una soluzione di idrossido di sodio:\nFatta cio\u00e8 una pesata esatta di solfato d'idrazina (noti quindi i suoi grammi esatti), dividendo per il suo peso equivalente (PE), che in questo caso \u00e8 uguale a 1/2 della sua massa molare (130.12 g/mol), si ricavano gli equivalenti di solfato d'idrazina, che al punto equivalente della titolazione con NaOH (da standardizzare) saranno uguali agli equivalenti di NaOH. Questi equivalenti di NaOH cos\u00ec trovati, divisi per il volume di NaOH consumato al punto finale della titolazione, daranno la concentrazione della soluzione di NaOH che sar\u00e0 cos\u00ec determinata ed espressa come normalit\u00e0 (N)."}
{"id": "152834", "revid": "1915706", "url": "https://it.wikipedia.org/wiki?curid=152834", "title": "Idrochinone", "text": "L'idrochinone (o chinolo) \u00e8 un fenolo, bench\u00e9 la presenza di due gruppi ossidrile gli conferisca reattivit\u00e0 e propriet\u00e0 particolari. Spesso \u00e8 commercializzato nella sua forma pura C6H6O2. A temperatura ambiente si presenta come un solido a cristalli aghiformi da incolore a bianco o a riflessi argentei, quasi inodore (stesso odore del chinone). \u00c8 un agente riducente.\nUsi.\nL'idrochinone trova impiego:\nL'idrochinone \u00e8 ampiamente utilizzato in tutto il mondo in forma pura, quale prodotto hobbistico o professionale, nello sviluppo fotografico nonch\u00e9 nel settore cosmetico e del restauro. La vendita dell'idrochinone puro \u00e8 ammessa in tutto il mondo quale materia prima o semilavorato da impiegarsi in una moltitudine di settori. In Europa \u00e8 ammessa la vendita della materia prima idrochinone per uso cosmetico, chimico (esempio per il settore del restauro), hobbistico, nel settore dei conservanti, ecc. L'idrochinone nell'Unione Europea, tra gli svariati impieghi, trova applicazione per la produzione di lozioni per capelli e per la realizzazione di unghie artificiali, per lo sviluppo fotografico, per il restauro, per la conservazione di determinati prodotti ad alta deperibilit\u00e0, ecc. La vendita della materia prima pura o del prodotto semilavorato, a differenza dell'idrochinone presente nei prodotti finiti, non incontra alcun limite essendo il prodotto base impiegato per la produzione dei singoli prodotti finiti. \nPer l'Italia l'esportazione di questo prodotto rappresenta una componente sempre pi\u00f9 rilevante in un settore trainante per l\u2019economia anche in tempo di congiuntura economica. In moltissimi paesi (Stati Uniti, Australia, Turchia, Canada, Giappone, Indonesia, Thailandia, Russia, India, Filippine, Arabia Saudita, Cina, ecc.) l\u2019idrochinone trova largo impiego nella produzione di prodotti cosmetici quali lozioni, unguenti, unghie artificiali, prodotti schiarenti in percentuali anche elevate, comprese tra il 2% e il 20%, poste in libera vendita. Oltre che nei succitati Paesi l'uso dell'Idrochinone \u00e8 ampiamente diffuso in America Latina, Africa e nei paesi dell'area Indo-Pacifica. In moltissimi stati la percentuale ammessa in creme, lozioni e pomate, oltre che nella realizzazione di unghie artificiali non prevede alcun limite, trattandosi di una molecola ampiamente apprezzata. Proprio per queste ragioni la vendita diffusiva non incontra alcun limite trattandosi di un prodotto legittimamente e facilmente reperibile sul mercato mondiale senza necessit\u00e0 di licenze e/o autorizzazioni d'acquisto. L'idrochinone non \u00e8 pertanto da considerarsi n\u00e9 un farmaco n\u00e9 un medicinale in quanto trova largo impiego in ambito cosmetico e in molti altri settori. In particolare l'uso nel settore dello sviluppo fotografico e del restauro, oltre che in quello della cosmetica, sta sempre pi\u00f9 prendendo piede in tutto il mondo facendo apprezzare la materia prima realizzata, o anche solo analizzata, presso i laboratori italiani ed europei.\nNel nuovo Regolamento Cosmetici della Comunit\u00e0 Europea (Reg. 1223/09 e aggiornamento dovuto al Reg. 344/2013) il suo utilizzo \u00e8 stato fortemente ristretto e limitato, con massima concentrazione dello 0,02%, solo a \"sistemi di unghie artificiali\". Gi\u00e0 dal 2000 era vietato il suo utilizzo come schiarente della pelle in cosmesi. Il suo utilizzo sulla pelle \u00e8 al momento consentito solo se viene prescritto dal dermatologo sotto forma di preparazione galenica. La Comunit\u00e0 Europea, tramite il sistema di allerta rapido RAPEX, spesso rifiuta alla frontiera l'importazione nella Comunit\u00e0 Europea, con conseguente distruzione del prodotto, di prodotti cosmetici schiarenti per la pelle contenenti idrochinone (es. numero allerta A12/0723/19, motivazione: \"L'idrochinone pu\u00f2 provocare un'irritazione ed una dermatite della pelle e pu\u00f2 ugualmente provocare il cancro. Il prodotto non \u00e8 conforme al Regolamento sui prodotti cosmetici\").\nL'idrochinone viene utilizzato come inibitore di polimerizzazione nel metil metacrilato (MMA) monomero, impiegato in parti per milione (ppm).\nReazioni.\nPer ossidazione con clorati, iodio o dicromati in soluzione acida forma 1,4-benzochinone.\nSintesi.\nI processi industriali di produzione dell'idrochinone sono essenzialmente tre:\nEsiste un metodo che opera per \"via verde\" da risorse rinnovabili che fa uso della reazione del glucosio per biocatalisi a dare acido quinico. Quest'ultimo per reazione su catalizzatore Ag3PO4/K2S2O8 fornisce l'idrochinone.\nBiochimica.\nIn natura l'idrochinone, appartenente alla categoria dei fenoli semplici, \u00e8 presente in molte famiglie (\"Ericaceae\", \"Rosaceae\", \"Saxifragaceae\") essenzialmente come arbutina, una sua forma mono-glucosidica."}
{"id": "152835", "revid": "287204", "url": "https://it.wikipedia.org/wiki?curid=152835", "title": "Cloridrato di idrossilammina", "text": "Il cloridrato di idrossilammina (o cloruro di idrossilammonio) \u00e8 il sale dell'acido cloridrico e dell'idrossilammina.\nA temperatura ambiente si presenta come un solido incolore dall'odore tenue di cloro. \u00c8 un composto nocivo, irritante, allergenico, pericoloso per l'ambiente."}
{"id": "152836", "revid": "124474944", "url": "https://it.wikipedia.org/wiki?curid=152836", "title": "Solfato di idrossilammina", "text": "Il solfato di idrossilammina (o solfato di idrossilammonio) \u00e8 il sale dell'acido solforico e dell'idrossilammina.\nA temperatura ambiente si presenta come un solido bianco, inodore. \u00c8 un composto nocivo, irritante, allergenico, pericoloso per l'ambiente.\nSintesi.\nIl solfato di idrossilammina pu\u00f2 essere ottenuto mediante reazione acido-base di idrossilammina con acido solforico:\nApplicazioni.\nIl solfato di idrossilammina \u00e8 utilizzato nella sintesi organica per convertire aldeidi e chetoni in ossime, acidi carbossilici e loro derivati (ad esempio esteri) in acidi idrossammici, isocianati in \"N\"-idrossiuree e nitrili in ammidossime. Il solfato di idrossilammina viene anche utilizzato per generare acido idrossilammino-\"O\"-solfonico da oleum o acido clorosolforico.\nIl solfato di idrossilammina \u00e8 utilizzato nella produzione di agenti anti-pelle, prodotti farmaceutici, gomma, tessuti, plastica e detergenti. \u00c8 uno scavenger di radicali che termina le reazioni di polimerizzazione radicalica e funge da antiossidante nella gomma naturale. (NH3OH)2SO4 \u00e8 un materiale di partenza per alcuni insetticidi, erbicidi e regolatori della crescita. Viene utilizzato in fotografia come stabilizzatore per sviluppatori di colore e come additivo in emulsioni fotografiche in pellicola a colori.\nDecomposizione.\nA 120 \u00b0C, il solfato di idrossilammonio inizia a decomporsi in anidride solforica, protossido di azoto, acqua e ammoniaca:\nLa reazione \u00e8 esotermica sopra i 138 \u00b0C ed \u00e8 maggiormente esotermica a 177 \u00b0C. I metalli (in particolare il rame, le sue leghe e i suoi sali) catalizzano la decomposizione del sale. L'instabilit\u00e0 di questo composto \u00e8 principalmente dovuta al debole legame tra l'azoto e l'ossigeno dello ione idrossilammonio."}
{"id": "152837", "revid": "123059936", "url": "https://it.wikipedia.org/wiki?curid=152837", "title": "Ipofosfito di calcio", "text": "L'ipofosfito di calcio Ca(H2PO2)2 \u00e8 il sale di calcio dell'acido ipofosforoso.\nA temperatura ambiente si presenta come un solido bianco inodore, igroscopico, solubile in acqua; praticamente insolubile in alcool, pochissimo solubile in glicerina. \nSi pu\u00f2 preparare dissolvendo il fosforo bianco nel latte di calce all'ebollizione:\n3 Ca(OH)2 + 2 P4 + 6 H2O \u2192 3 Ca(H2PO2)2 + 2 PH3\u2191\nDeve essere conservato in atmosfera inerte per prevenire lenta idrolisi e ossidazione; va tenuto lontano dal calore o scintille, per riscaldamento si decompone svolgendo fosfina. \u00c8 usato come disossidante, come reagente analitico e come reagente in reazioni di dediazoniazione e per la placcatura chimica. \u00c8 usato come ritardante di fiamma e antiossidante. Entra a far parte di alcune formulazioni di additivi alimentari. \u00c8 tossico per ingestione ed \u00e8 classificato come prodotto infiammabile. "}
{"id": "152839", "revid": "123059929", "url": "https://it.wikipedia.org/wiki?curid=152839", "title": "Ipofosfito di magnesio", "text": "L'ipofosfito di magnesio, o fosfinato di magnesio, \u00e8 il sale di magnesio dell'acido ipofosforoso o acido fosfinico, di formula Mg(H2PO2)2. A temperatura ambiente si presenta in forma di cristalli incolori, o polvere cristallina bianca e inodore. \u00c8 stabile all'aria ma teme il contato con ossidanti forti. Esiste anche nelle forme monoidrata ed esaidrata: Mg(H2PO2)2\u2022H2O e Mg(H2PO2)2\u20226 H2O. Anidro o idrato \u00e8 molto solubile in acqua e praticamente insolubile in alcool o etere.\nSi pu\u00f2 preparare facendo reagire l'ossido di magnesio con l'acido ipofosforoso:\nOppure, si pu\u00f2 impiegare il carbonato di magnesio, in luogo dell'ossido, in una reazione analoga:\nLa forma anidra si pu\u00f2 ottenere dalle forme idrate per progressivo riscaldamento ad opportune temperature:\nLa forma esaidrata \u00e8 nota in due modificazioni cristalline, cubica e tetragonale: le loro strutture cristalline sono state analizzate. \nElevando la temperatura a 345 \u00b0C, l'ipofosfito di magnesio si decompone, disproporzionandosi a idrogenofosfato di magnesio e fosfina:\nL'ipofosfito di magnesio \u00e8 riducente come l'acido da cui deriva [E\u00b0(H3PO3\u00a0/\u00a0H3PO2) = -0,499\u00a0V] e pu\u00f2 essere usato per la placcatura chimica, principalmente nichelatura, ed anche per la riduzione di alcuni nitroderivati alle corrispondenti ammine/aniline (R-NO2 \u2192 R-NH2); come riducente \u00e8 pure impiegato, come fonte di ipofosfito, in chimica organica e biomolecolare in sostituzione di boroidruri e alluminioidruri alcalini. L'ipofosfito di magnesio, insieme a quello di alluminio Al(H2PO2)3, viene impiegato come ritardante di fiamma in polimeri di tipo poliammidico, plastiche e tessuti; anche l'ipofosfito di calcio \u00e8 usato in simili formulazioni."}
{"id": "152840", "revid": "110157", "url": "https://it.wikipedia.org/wiki?curid=152840", "title": "Ipofosfito di sodio", "text": "L'ipofosfito di sodio \u00e8 il sale di sodio dell'acido ipofosforoso.\nA temperatura ambiente si presenta come un solido cristallino bianco inodore. Generalmente cristallizza idrato con formula NaH2PO2 \u00b7 H2O."}
{"id": "152841", "revid": "1543377", "url": "https://it.wikipedia.org/wiki?curid=152841", "title": "Imidazolo", "text": "L'imidazolo (1,3-diazolo o 1\"H\"-imidazolo) \u00e8 un composto eterociclico aromatico, avente due atomi di azoto separati da un CH all'interno di un anello a cinque termini. A temperatura ambiente si presenta come un solido di tonalit\u00e0 da incolore a giallo e dall'odore di ammina; \u00e8 solubile in acqua dando una soluzione leggermente basica.\nIn chimica analitica veniva utilizzato nel metodo di Karl Fischer per l'analisi quantitativa dell'acqua.\nStruttura e propriet\u00e0.\nPresenta carattere aromatico poich\u00e9, come nel pirrolo, l'azoto (quello a cui \u00e8 legato anche un atomo di idrogeno) condivide il suo doppietto elettronico nella delocalizzazione. Presenta anche carattere basico, poich\u00e9 l'altro azoto non condivide il suo doppietto nella delocalizzazione e risulta quindi disponibile a legarsi con un H+ ceduto da un acido. Alcune delle sue strutture di risonanza sono le seguenti:\nL'imidazolo \u00e8 anfiprotico, cio\u00e8 pu\u00f2 funzionare sia come un acido che come una base, grazie al fatto che l'NH pu\u00f2 cedere l'H+ mentre l'N libero pu\u00f2 riceverlo con il suo doppietto. Come acido, la pKa dell'imidazolo \u00e8 14,5, rendendolo molto meno acido di acidi carbossilici, meno acido di fenoli e immidi, ma leggermente pi\u00f9 acido degli alcoli. Come base, la pKa dell'acido coniugato \u00e8 di circa 7, rendendo l'imidazolo circa sessanta volte pi\u00f9 basico della piridina e circa 27.000 volte pi\u00f9 basico del suo isomero pirazolo (pKb = 11,48). La protonazione d\u00e0 il catione imidazolio, che \u00e8 un ione simmetrico, particolarmente stabilizzato per risonanza dato che la carica positiva pu\u00f2 ripartirsi nei due atomi di azoto senza intaccare l'aromaticit\u00e0.\nPresenza in natura.\nCaratterizza l'amminoacido istidina e l'istamina, e grazie al suo carattere basico e all'abbondante presenza dell'istidina nell'emoglobina, il gruppo imidazolico costituisce, con il suo equilibrio di dissociazione, uno dei tre sistemi tampone che stabilizzano il pH del sangue. L'istidina pu\u00f2 essere convertita in istamina per decarbossilazione:\nLa struttura del'imidazolo \u00e8 parte della molecola teofillina, presente nelle foglie di t\u00e8 e caff\u00e8, uno stimolante del sistema nervoso centrale, come anche della teobromina, presente nel cacao.\nApplicazioni.\nL'imidazolo \u00e8 diventato una parte importante di molti prodotti farmaceutici. Anelli imidazolici sintetici sono presenti in molti fungicidi, antiprotozoici e farmaci antipertensivi.\nUn certo numero di imidazoli sostituiti, tra cui clotrimazolo, sono inibitori selettivi della ossido nitrico sintasi, che li rende bersagli interessanti in disturbi infiammatori, malattie neurodegenerative e tumori del sistema nervoso.Altre attivit\u00e0 biologiche del farmacoforico imidazolo riguardano la down-regulation intracellulare dei flussi degli ioni calcio (Ca2+) e potassio (K+), e l'interferenza con l'inizio della trasduzione.\nI derivati dell'imidazolo sostituiti sono utili nel trattamento di molte infezioni fungine sistemiche. Gli imidazoli appartengono alla classe degli antimicotici azolici, che comprende ketoconazolo, miconazolo e clotrimazolo.\nPer confronto, un altro gruppo di azoli sono i triazoli, che comprende fluconazolo, itraconazolo e voriconazolo. La differenza tra gli imidazoli e i triazoli comporta il meccanismo di inibizione dell'enzima citocromo P450. L'azoto basico in posizione 3 del composto imidazolico si lega all'atomo di ferro del gruppo eme del citocromo P450, mentre l'azoto in 4 dei triazoli si lega al gruppo eme direttamente. I triazoli hanno dimostrato di avere una maggiore specificit\u00e0 per il citocromo P450 degli imidazoli, rendendoli pi\u00f9 potenti.\nAlcuni derivati dell'imidazolo mostrano effetti sugli insetti, ad esempio il nitrato di sulconazolo presenta un forte effetto anti-alimentazione sulle larve di scarabeo australiano \"Anthrenocerus australis\", cos\u00ec come l'econazolo nitrato con la tarma comune dei vestiti \"Tineola bisselliella\".\nIndustriali.\nL'imidazolo \u00e8 stato ampiamente utilizzato come inibitore di corrosione su alcuni metalli di transizione, come il rame. Impedire la corrosione del rame \u00e8 importante, specialmente in sistemi acquosi, in cui la conduttivit\u00e0 del rame diminuisce a causa della corrosione.\nMolti composti di rilevanza industriale e tecnologica contengono derivati dell'imidazolo. Il termostabile polibenzimidazolo (PBI) contiene imidazolo fuso con un anello di benzene e collegato a un altro benzene, e agisce come un ignifugo (flame retardant)."}
{"id": "152843", "revid": "2131569", "url": "https://it.wikipedia.org/wiki?curid=152843", "title": "Indolo", "text": "L'indolo (o 2,3-benzopirrolo) \u00e8 un composto eterociclico aromatico, con un anello benzenico e uno pirrolico condensati. Il suo nome viene dall'indaco, noto colorante azzurro-violetto.\nA temperatura ambiente si presenta come un solido incolore dall'odore caratteristico. \u00c8 un composto nocivo.\nL'indolo \u00e8 un sottoprodotto della digestione del triptofano, uno degli amminoacidi essenziali, ed \u00e8 uno dei composti che conferisce alle feci il caratteristico odore (insieme allo scatolo e altre sostanze).\nMetodi di sintesi.\nUn metodo di sintesi \u00e8 la sintesi di Fischer, dove una aldeide o un chetone reagiscono con fenilidrazina in ambiente acido:\nConsiste nella ciclizzazione a caldo di arilidrazine con catalizzatore acido (es. acido cloridrico, cloruro di zinco, trifluoruro di boro).\nCon questo metodo si possono preparare unicamente indoli sostituiti, pertanto, per la sintesi del fenilidrazone intermedio, di aldeidi o chetoni da ciclizzare, non pu\u00f2 essere usata la formaldeide; le aldeidi o chetoni usati devono infatti avere un gruppo metile o metilenico in alfa al carbonile."}
{"id": "152844", "revid": "1543377", "url": "https://it.wikipedia.org/wiki?curid=152844", "title": "Mica", "text": "Le miche sono un gruppo di minerali appartenente alla sottoclasse dei fillosilicati. Le miche sono caratterizzate da una struttura a strati e una perfetta sfaldatura. Questi minerali generalmente cristallizzano nel sistema cristallino monoclino, con una tendenza a formare cristalli con morfologia pseudo-esagonale. \nClassificazione delle miche.\nLa formula generale delle miche \u00e8:\n\"X\"2\"Y\"4-6\"Z\"8O20(OH,F)4\ndove\n\"X\" rappresenta K, Na, Ca o meno comunemente Ba, Rb o Cs, ecc.\n\"Y\" rappresenta Al, Mg, Fe, Fe o meno comunemente Mn, Mn, Cr, Ti, Li, ecc.\n\"Z\" rappresenta principalmente Si o Al ma pu\u00f2 essere anche Fe o Ti\nStrutturalmente le miche possono essere classificate come di-ottaedriche ovvero con numero di ioni Y=4 e \"tri-ottaedriche\" con numero di ioni \"Y\" = 6. Inoltre, se lo ione \"X\" \u00e8 K o Na la mica viene detta \"mica comune\", mentre se lo ione \"X\" \u00e8 rappresentato da Ca la mica \u00e8 classificata come \"mica fragile.\"\nMiche di-ottaedriche.\nMiche comuni:\nMiche fragili:\nMiche tri-ottaedriche.\nMiche comuni:\nMiche fragili:\nMiche argillose.\nLe miche a grana molto fine che presentano tipicamente una maggiore variazione del contenuto in acqua o in ioni vengono definite in modo non formale \"miche argillose\" e includono:\nSia le miche di-ottaedriche sia quelle tri-ottaedriche se a grana fine possono essere denominate miche argillose. \nStruttura cristallina e cristallochimica.\nLa struttura di base della mica \u00e8 un pacchetto costituito da uno strato di cationi a coordinazione ottaedrica compreso tra due strati identici di tetraedri (Si,Al)O (pacchetto TOT). I gruppi ossidrili, insieme agli ossigeni agli apici dei tetraedri, completano la coordinazione ottaedrica dei cationi. Le miche sono costituite da un'alternanza di pacchetti TOT legati tra loro mediante cationi ad ampio raggio ionico ed elevato numero di coordinazione (cationi interstrato). \nGli strati tetraedrici e ottaedrici hanno simmetria ideale almeno trigonale, tuttavia se si considera il pacchetto TOT la simmetria si riduce a monoclina.\nNel caso di una struttura reale invece la posizione di alcuni atomi si discosta leggermente da quella corrispondente alla simmetria ideale, tuttavia ciascun piano atomico mantiene comunque una simmetria pseudo-trigonale. \nLe miche comunemente cristallizzano nel sistema cristallino monoclino, anche se l\u2019angolo cristallografico beta \u00e8 prossimo a 90\u00b0. Le miche possono appartenere a tre classi cristalline: 1) sfenoidica (2); 2) domatica (m); 3) prismatica (2\\m). \nAll'interno dei pacchetti TOT i legami chimici sono molto forti; mentre legami pi\u00f9 deboli tengono uniti i pacchetti successivi. La distribuzione planare dei legami chimici pi\u00f9 deboli causa la caratteristica sfaldatura lamellare della mica.\nTutte le miche hanno una stessa organizzazione spaziale degli atomi, questo fa s\u00ec che le loro caratteristiche (come la perfetta sfaldatura) siano comuni a tutto il gruppo.\nLe miche comunemente contengono il 4-5% in peso di HO.\nAbito cristallino.\nI cristalli di mica sono generalmente tabulari con sezione a losanga o esagonale con angoli di circa 60\u00b0 e 120\u00b0, assumono morfologie pseudo-ortorombiche o pseudo-esagonali.\nPolitipismo e geminazione.\nNelle miche \u00e8 frequente il politipismo cio\u00e8 la formazione di polimorfi che differiscono per la sequenza di impilamento dei pacchetti TOT. Nei politipi le dimensioni della cella elementare secondo le due direzioni parallele agli strati sono identiche.\nNelle miche i politipi pi\u00f9 importanti sono 1M (monoclino), 2M (monoclino) e 3T (trigonale).\nEtimologia.\nSi ipotizza che il termine \u201cmica\u201d derivi dal latino \"micare\" ovvero \u201cbrillare\u201d, in riferimento all\u2019aspetto brillante di questi minerali oppure da \"mica\", \u201cbriciola\u201d, poich\u00e9 si sbriciolano con facilit\u00e0. \nDiffusione.\nMiche particolarmente diffuse in natura sono la muscovite e biotite che partecipano alla costituzione, per esempio, del granito. In italia troviamo giacimenti in Veneto nella zona della valle del Mis ed in Toscana, a San Piero in Campo, Isola d'Elba, in Lombardia e in Piemonte nel biellese.\nL'India, il Canada e gli Stati Uniti sono i paesi di maggior produzione delle miche.\nUtilizzi.\nLe miche sono ottimi isolanti termici ed elettrici. Un esempio \u00e8 la muscovite, poich\u00e9 ha molti utilizzi nell'industria come isolante, anche se attualmente tende ad essere sostituita da materiali sintetici.\nGeneralmente, le miche costituite da lamine grandi e trasparenti, hanno applicazione industriale; invece, quelle in foglia pi\u00f9 sottili sono utilizzate per paralumi, porte per stufe, occhiali di protezione, tubi per lampade e per diversi strumenti elettrici, visto la resistenza di questo minerale al calore.\nInoltre le lastre di mica pressate sono utilizzate nella costruzione delle serre, in sostituzione del vetro.\nLe miche sono utilizzate principalmente nella cosmetica decorativa. Questi minerali si possono mescolare tra di loro per ottenere una grande variet\u00e0 di colori, con lo scopo di decorare carte e oggetti di chincaglieria. \nLe miche non sono liposolubili e nemmeno idrosolubili.\nAlcuni produttori di dentifrici utilizzano mica bianca in polvere sfruttandone il leggero effetto abrasivo per la pulizia della superficie dei denti."}
{"id": "152845", "revid": "1305772", "url": "https://it.wikipedia.org/wiki?curid=152845", "title": "Acetato di potassio", "text": "L'acetato di potassio \u00e8 il sale di potassio dell'acido acetico.\nA temperatura ambiente si presenta come un solido bianco dall'odore tenue di acido acetico."}
{"id": "152846", "revid": "2912", "url": "https://it.wikipedia.org/wiki?curid=152846", "title": "La mano de un hombre muerto", "text": ""}
{"id": "152848", "revid": "84184", "url": "https://it.wikipedia.org/wiki?curid=152848", "title": "Bicromato di potassio", "text": "Il bicromato di potassio (o dicromato di potassio) \u00e8 il sale di potassio dell'acido dicromico.\nA temperatura ambiente si presenta come un solido arancio-rossastro ed inodore; si tratta di un composto dalle spiccate propriet\u00e0 ossidanti, ma \u00e8 anche estremamente tossico e cancerogeno per il suo contenuto di cromo esavalente.\nViene aggiunto negli acciai per scorrimento a caldo ed ha la funzione di diminuire la sensibilit\u00e0 all'infragilimento da idrogeno.\nIn acqua si dissocia in ioni dicromato e in ioni potassio.\nIn soluzione si instaura inoltre un equilibrio tra anione dicromato e anione cromato, fortemente dipendente dal pH. Se la soluzione \u00e8 basica prevarr\u00e0 l'anione cromato, giallino, mentre in soluzione acida il dicromato, arancio.\nLo ione dicromato (Cr2O72-), essendo un forte agente ossidante (meno forte comunque del permanganato), \u00e8 comunemente usato in laboratorio nelle reazioni di ossido-riduzione, avendo inoltre il vantaggio di essere uno standard primario.\nIn particolare, si usa il dicromato di potassio nei test di alcoli primari e secondari. L'etanolo \u00e8 un alcol primario che, in presenza di un eccesso di ossidante, si ossida in acido acetico secondo la seguente reazione:\nLa reazione \u00e8 catalizzata con nitrato d'argento.\nLo ione dicromato \u00e8 arancione e il colore, a riduzione completata, passa al verde (colore dello ione cromo trivalente), indicando o meno la presenza di alcol.\nIn passato tale reazione era sfruttata dagli alcool-test portatili per rilevare l'avvenuta assunzione di etanolo."}
{"id": "152849", "revid": "110157", "url": "https://it.wikipedia.org/wiki?curid=152849", "title": "Biiodato di potassio", "text": "Il biiodato di potassio (o diiodato di idrogeno e potassio) \u00e8 un sale di potassio dell'acido iodico.\nA temperatura ambiente si presenta come un solido bianco inodore."}
{"id": "152850", "revid": "1543377", "url": "https://it.wikipedia.org/wiki?curid=152850", "title": "Diidrogenofosfato di potassio", "text": "Il diidrogenofosfato di potassio (KDP) (anche fosfato monopotassico (MKP) o fosfato di potassio monobasico) \u00e8 un sale di potassio dell'acido fosforico con formula KH2PO4. Insieme all'idrogenofosfato di potassio (K2HPO4.(H2O)x) \u00e8 spesso usato come fertilizzante, additivo alimentare e agente tampone. Il sale spesso cocristallizza con il sale dipotassico e con l'acido fosforico\nI cristalli singoli sono paraelettrici a temperatura ambiente. A temperature inferiori a -150 \u00b0C , diventano ferroelettrici.\nA temperatura ambiente si presenta come un solido incolore e inodore.\nStruttura.\nIl diidrogenofosfato di potassio pu\u00f2 esistere in diversi polimorfi. A temperatura ambiente forma cristalli paraelettrici con simmetria tetragonale. Dopo il raffreddamento a -150 \u00b0C si trasforma in una fase ferroelettrica di simmetria ortorombica e la temperatura di transizione si sposta fino a -50 \u00b0C, quando l'idrogeno viene sostituito dal deuterio. Il riscaldamento a 190 \u00b0C cambia la sua struttura in monoclina. Quando riscaldato ulteriormente, il diidrogenofosfato di potassio si decompone, per perdita di acqua, in metafosfato di potassio, KPO3 a 400 \u00b0C.\nProduzione.\nIl diidrogenofosfato di potassio \u00e8 prodotto dall'azione dell'acido fosforico sul carbonato di potassio.\nApplicazioni.\nLa polvere di diidrogenofosfato di potassio di tipo fertilizzante contiene l'equivalente del 52% P2O5 e 34% K2O, ed \u00e8 etichettato NPK 0-52-34. La polvere di diidrogenofosfato di potassio viene spesso utilizzata come fonte di nutrienti nel commercio delle serre e nell'idroponica.\nCome cristallo, il diidrogenofosfato di potassio \u00e8 noto per le sue propriet\u00e0 ottiche non lineari. Utilizzato in modulatori ottici e per ottiche non lineari come la generazione di seconda armonica (SHG).\nIl diidrogenofosfato di potassio \u00e8 utilizzato principalmente in biochimica e nelle scienze naturali correlate per la produzione di soluzioni tampone. Viene spesso utilizzato insieme al dipotassio idrogeno fosfato che, contrariamente al diidrogenofosfatodi potassio, ha una reazione basica. Il fosfato basico associato \u00e8 il fosfato di potassio. Le combinazioni dei tre sali portano a soluzioni acquose di fosfato con un valore di pH definito. I fosfati di idrogeno di potassio possono essere sostituiti dai corrispondenti fosfati di idrogeno di sodio se non si desiderano ioni di potassio.\nIl diidrogenofosfato di potassio \u00e8 utilizzato nella tecnologia alimentare come regolatore di acidit\u00e0. Insieme al fosfato dipotassico secondario (K2HPO4) e al fosfato di potassio terziario (K3PO4), \u00e8 approvato nell'UE come additivo alimentare con il numero comune E340 (\"fosfato di potassio\") per determinati alimenti, ciascuno con diverse restrizioni sulla quantit\u00e0 massima. Secondo l'ordinanza per l'approvazione degli additivi, queste sono - in gran parte uniformi per la maggior parte dei fosfati approvati - specifiche individuali per un'ampia gamma di numerosi tipi diversi di alimenti. Le quantit\u00e0 massime consentite variano da 0,5 a 50 grammi per chilogrammo (negli sbiancanti per caff\u00e8 per distributori automatici) o la mancanza di un limite fisso. Si sospetta che l'acido fosforico e i suoi sali causino iperattivit\u00e0, reazioni allergiche e osteoporosi. \u00c8 stata fissata una dose giornaliera ammissibile di 70 milligrammi per chilogrammo di peso corporeo per la quantit\u00e0 totale di acido fosforico e fosfati ingeriti.\nDa segnalare anche il KD*P, dideuterio fosfato di potassio, con propriet\u00e0 leggermente diverse. Il KDP altamente deuterato viene utilizzato nella conversione di frequenza non lineare della luce laser, invece che del KDP protonato (normale) a causa del fatto che la sostituzione dei protoni con deuteroni nel cristallo sposta il terzo tono del tratto molecolare OH forte a lunghezze d'onda pi\u00f9 lunghe, spostandolo principalmente fuori dall'intervallo della linea fondamentale a circa 1064 nm. Il KDP normale ha assorbanze a questa lunghezza d'onda di circa il 4,7-6,3% per cm di spessore, mentre il KDP altamente deuterato ha assorbanze tipicamente inferiori allo 0,8% per cm.\nIl diidrogenofosfato di potassio viene utilizzato come ingrediente nelle bevande sportive come Gatorade e Powerade.\nIn medicina, il diidrogenofosfato di potassio viene utilizzato per la sostituzione del fosfato nell'ipofosfatemia."}
{"id": "152851", "revid": "1234826", "url": "https://it.wikipedia.org/wiki?curid=152851", "title": "Biftalato di potassio", "text": "Il biftalato di potassio (o idrogenoftalato di potassio), spesso abbreviato in KHP, \u00e8 un sale di potassio dell'acido ftalico.\nA temperatura ambiente si presenta come un solido bianco e inodore. La soluzione acquosa \u00e8 incolore.\nApplicazioni.\nPoich\u00e9 non \u00e8 igroscopico, \u00e8 stabile all'aria e facile da pesare, viene usato come standard primario di titolazione per la standardizzazione dell'idrossido di sodio (NaOH). Per lo stesso motivo viene usato come standard primario per la calibrazione del pHmetro, dal momento che la sua soluzione acquosa \u00e8 molto stabile.\nReazioni.\nIl biftalato di potassio si dissocia completamente in acqua dando luogo al catione potassio (K+) e all'anione idrogenoftalato (HP\u2212).\nData la sua debole acidit\u00e0, l'anione idrogeno ftalato reagisce reversibilmente con l'acqua per formare ioni idronio (H3O+) e ftalato.\n&lt;/chem&gt;\nIl KHP pu\u00f2 essere usato come agente tampone in combinazione con l'acido cloridrico (HCl) o l'idrossido di sodio (NaOH) a seconda che si voglia una soluzione tampone con un pH minore o maggiore di 4. Non si pu\u00f2 usare come tampone in reazioni di decarbossilazione, perch\u00e9 queste degradano il KHP e sequestrano i gruppi di coniugazione.\nKHP viene usato anche come standard nelle misure di total organic carbon (TOC). Molti strumenti per l'analisi del TOC si basano sull'ossidazione dei prodotti organici ad anidride carbonica (CO2) e acqua, con la successiva determinazione quantitativa della CO2. Gli standard suggeriti per la calibrazione degli analizzatori sono due: una sostanza facilmente ossidabile come il KHP e una di difficile ossidazione. Per quest'ultima di solito si impiega l'1,4-benzochinone.\nStruttura.\n\u00c8 un cristallo con simmetria ortorombica e con gli assi della cella unitaria a=9,61 \u01fa, b=13,3 \u01fa, c=6,48 \u01fa. La superficie \u00e8 piatta a livello molecolare (infatti \u00e8 un cristallo lamellare), ad eccezione di qualche dislivello."}
{"id": "152852", "revid": "287204", "url": "https://it.wikipedia.org/wiki?curid=152852", "title": "Bisolfato di potassio", "text": "Il bisolfato di potassio o solfato (mono)acido di potassio (o idrogenosolfato di potassio) \u00e8 un sale di potassio dell'acido solforico.\nA temperatura ambiente si presenta come un solido incolore inodore. \u00c8 un composto corrosivo."}
{"id": "152853", "revid": "1369234", "url": "https://it.wikipedia.org/wiki?curid=152853", "title": "Bitartrato di potassio", "text": "Il bitartrato di potassio (o idrogenotartrato di potassio) \u00e8 un sale di potassio dell'acido tartarico. \u00c8 noto anche con il nome di cremor tartaro o cremore di tartaro.\nA temperatura ambiente si presenta come un solido da incolore a bianco, inodore.\nViene usato in associazione al bicarbonato di sodio come lievito chimico. In presenza di acqua la sua lieve acidit\u00e0 provoca l'idrolisi del bicarbonato e sviluppo di anidride carbonica gassosa.\nUsi.\nIl bitartrato di potassio viene usato nelle preparazioni alimentari come correttore di acidit\u00e0 e per le sue propriet\u00e0 lievitanti.\nIl \"cremore\" entra nella formulazione dei lieviti in polvere usati sia nelle ricette domestiche che in quelle dell'industria alimentare. In queste formulazioni, insieme ad altri sali organici, entra generalmente anche il bicarbonato di sodio.\nAzione lievitante.\nAl contrario della lievitazione con lievito di birra provocata dalla presenza di microorganismi che fermentano gli zuccheri, la lievitazione dovuta al cremor tartaro \u00e8 causata dalla reazione tra cremor tartaro (acido tartarico) e bicarbonato di sodio che libera anidride carbonica, creando delle bolle che, dilatandosi durante la cottura, gonfiano il prodotto alimentare. Essi reagiscono secondo la reazione:\nUso in enologia.\nIl \"cremore\" \u00e8 presente sia nell'uva sia nel vino, quindi il suo uso in enologia come correttore d'acidit\u00e0 non viene considerato come un'adulterazione.\nPi\u00f9 esattamente si trovano nella feccia, l'insieme di sostanze che si depositano durante il riposo del vino dopo la fermentazione e che vengono allontanate dal vino mediante travasi."}
{"id": "152854", "revid": "120865136", "url": "https://it.wikipedia.org/wiki?curid=152854", "title": "Bromuro di potassio", "text": "Il bromuro di potassio \u00e8 il sale di potassio dell'acido bromidrico.\nA temperatura ambiente si presenta come un solido bianco inodore, solubile in acqua, in cui \u00e8 completamente dissociato formando una soluzione neutra (pH 7). Soluzioni concentrate di bromuro di potassio irritano la mucosa gastrica provocando nausea e talvolta vomito.\nUsato nel XIX secolo come sedativo e anticonvulsante, oggi trova ancora impiego come farmaco solo in ambito veterinario.\nPreparazione.\nUn metodo per la produzione del bromuro di potassio \u00e8 la reazione tra carbonato di potassio e un bromuro di ferro complesso, Fe3Br8, ottenuto a sua volta dalla reazione di scarti di ferro con un eccesso di bromo in ambiente acquoso:\nUtilizzi.\nDal punto di vista chimico, il bromuro di potassio pu\u00f2 essere una fonte di ioni bromuro e come tale viene utilizzato per la produzione del bromuro d'argento per le pellicole fotografiche:\nViene usato in fotografia come antivelo nelle soluzioni dei bagni di sviluppo.\nInoltre trova impiego nei laboratori chimici nella spettroscopia infrarossa. Essendo trasparente alla luce infrarossa viene usato come supporto per preparare pastiglie in cui il campione da analizzare viene incluso per pressatura o su cui viene spalmato. Queste pastiglie vengono poi poste sul cammino della luce infrarossa per raccoglierne lo spettro.\nEbbe un impiego come farmaco: la scoperta delle sue propriet\u00e0 anticonvulsanti risale al 1857 ed \u00e8 attribuita a Sir Charles Locock, della \"Royal Medical and Chirurgical Society\" di Londra. Fu l'unico farmaco usato per calmare le convulsioni dovute all'epilessia fino al 1912, quando fu soppiantato dal fenobarbital.\nIl bromuro di potassio \u00e8 ancora oggi usato come farmaco anticonvulsante per cani e gatti, solo alcune nazioni ne autorizzano la somministrazione agli esseri umani per rafforzare l'azione del fenobarbital. In alcuni paesi, come gli Stati Uniti, viene utilizzato per indurre la morte ai condannati alla pena capitale."}
{"id": "152855", "revid": "110157", "url": "https://it.wikipedia.org/wiki?curid=152855", "title": "Bromato di potassio", "text": "Il bromato di potassio \u00e8 il sale di potassio dell'acido bromico.\nA temperatura ambiente si presenta come un solido incolore inodore. \u00c8 un composto cancerogeno, tossico.\nIn chimica analitica viene utilizzato nella bromatometria.\n\u00c8 usato come additivo alimentare con l'identificativo E924, in qualit\u00e0 di anti-agglomerante."}
{"id": "152856", "revid": "1543377", "url": "https://it.wikipedia.org/wiki?curid=152856", "title": "Carbonato di potassio", "text": "Il carbonato di potassio (o potassa) \u00e8 il sale di potassio dell'acido carbonico. A temperatura ambiente si presenta come un solido bianco inodore. \u00c8 un composto nocivo e irritante. La potassa viene usata nella produzione artigianale del sapone e del vetro.\nEtimologia.\nIl termine \"potassa\" prende il nome dal tedesco 'Pottasche', composto da \"Pott\" (= vaso) ed \"Asche\" (= cenere).\nQuesta infatti (presumibilmente scoperta nel 1650 da Johann Rudolph Glauber e ricavata per evaporazione del soluto da ceneri in prevalenza di faggi e querce in apposite capanne site in prossimit\u00e0 delle vetrerie silvane 'Waldglash\u00fctten' delle foreste germaniche, ove veniva gi\u00e0 prodotto dal XII secolo il 'vetro silvano', 'Waldglas' anche 'vetro da legna', 'Holzglas' dalle sabbie quarzifere dei Tauri e dal tipico colore verdastro impiegato in finestre e per la realizzazione di semplici contenitori) venne aggiunta per abbassar la temperatura di rammollimento del nuovo 'vetro di potassa' ('Pottascheglas') per migliorarne la trasparenza, permettendo d'estenderne la produzione fino al XIX secolo, superando la crisi del legname del XVII secolo."}
{"id": "152857", "revid": "123328693", "url": "https://it.wikipedia.org/wiki?curid=152857", "title": "Clorato di potassio", "text": "Il clorato di potassio \u00e8 il sale di potassio dell'acido clorico.\nA temperatura ambiente si presenta come un solido bianco inodore e poco solubile in acqua fredda. Mescolato con sostanze combustibili forma miscele infiammabili e facilmente esplosive, si decompone pi\u00f9 facilmente e pi\u00f9 regolarmente in presenza di ossidi e perossidi metallici, specie di transizione, tanto che nella preparazione dell'ossigeno in laboratorio il clorato di potassio si mescola con un piccolo quantitativo di biossido di manganese. \n\u00c8 un composto nocivo. \u00c8 un forte agente ossidante che viene usato per fabbricare fiammiferi, fuochi artificiali ed esplosivi di modesta potenza. A causa della facilit\u00e0 con cui si decompone, nella moderna pirotecnica tende sempre pi\u00f9 ad essere sostituito con il perclorato di potassio (KClO4), pi\u00f9 ricco di ossigeno, ma molto pi\u00f9 stabile e meno sensibile: quest'ultimo, infatti, non esplode facilmente per urto, come invece avviene per il clorato puro (non miscelato con altre sostanze riducenti).\nNotoriamente pericolose le sue miscele con zolfo non tanto per la sensibilit\u00e0 al calore e all'attrito, quanto per la facilit\u00e0 con cui lo zolfo di queste miscele tende ad accendersi spontaneamente a causa della grande tendenza ad ossidarsi superficialmente ad acido solforico, ad opera dell'aria e della luce oltre che di agenti ossidanti come appunto i clorati; acidit\u00e0 che pu\u00f2 essere gi\u00e0 posseduta dallo zolfo prima di essere miscelato, specie se trattasi di fior di zolfo (zolfo sublimato in stato di grande suddivisione).\nIn un passato recente \u00e8 stato utilizzato come antisettico del cavo orale ed anche nella fabbricazione di vecchie e pericolose miscele per fiammiferi, miscelato con zolfo e fissato sulla capocchia veniva acceso quando intinto nell'acido solforico concentrato, che determina la liberazione di acido clorico, energico ossidante che istantaneamente incendia lo zolfo.\nCuriosit\u00e0.\nNel romanzo di fantascienza \"Dalla Terra alla Luna\" di Jules Verne, l'autore ipotizza l'uso della decomposizione del clorato di potassio per produrre l'ossigeno necessario alla sopravvivenza degli \"astronauti\"."}
{"id": "152858", "revid": "125408220", "url": "https://it.wikipedia.org/wiki?curid=152858", "title": "Cromato di potassio", "text": "Il cromato di potassio \u00e8 il sale di potassio dell'acido cromico, il quale per\u00f2 non esiste in forma libera.\nA temperatura ambiente si presenta come polvere cristallina gialla inodore.\nEssendo formato da cromo con valenza 6, il cromato di potassio \u00e8 un composto pericoloso per l'uomo: mutageno, corrosivo, allergenico e pericoloso per l'ambiente.\nAcidificando una soluzione di cromato di potassio si ottiene il corrispondente dicromato, arancione in soluzione acquosa ed anch'esso molto tossico; la reazione \u00e8 poi reversibile, secondo l'equilibrio:"}
{"id": "152859", "revid": "1778710", "url": "https://it.wikipedia.org/wiki?curid=152859", "title": "Citrato di potassio", "text": "Il citrato di potassio (o citrato di tripotassio) \u00e8 il sale di potassio dell'acido citrico.\nA temperatura ambiente si presenta come un solido bianco inodore.\nServe come buffer in bibite dolci. Ha il sapore salato.\nSpesso \u00e8 utilizzato in medicina nella terapia della calcolosi renale, infatti il citrato di potassio aiuta ad alcalinizzare le urine nei casi di ipocitraturia in cui l'eccessiva acidit\u00e0 delle urine porta alla calcolosi."}
{"id": "152860", "revid": "148107", "url": "https://it.wikipedia.org/wiki?curid=152860", "title": "Cianuro di potassio", "text": "Il cianuro di potassio \u00e8 il sale di potassio dell'acido cianidrico.\nAspetto.\nA temperatura e pressione standard si presenta come un solido cristallino bianco e igroscopico; inodore se perfettamente anidro, ma esalante il tipico odore di mandorle amare se umido o a contatto con l'aria.\nTossicologia.\nIl tipico odore di mandorle amare \u00e8 dovuto al rilascio nell'aria di acido cianidrico (infatti le mandorle amare contengono acido cianidrico), il quale, essendo un acido debole, viene spostato dai suoi sali anche a causa dell'anidride carbonica (contenuta nell'aria) in presenza di umidit\u00e0 secondo la reazione:\nIl cianuro di potassio \u00e8 il sale dell'acido cianidrico che pi\u00f9 comunemente viene utilizzato nella ricerca chimica, nelle industrie di estrazione di metalli preziosi e in alcuni processi di sintesi.\nIl cianuro di potassio \u00e8 un potentissimo veleno: lo ione CN- infatti, una volta nel corpo umano, si lega all'atomo di ferro (III) contenuto nell'enzima citocromo ossidasi, inattivandolo irreversibilmente. L'enzima citocromo ossidasi \u00e8 uno degli enzimi pi\u00f9 importanti nel corpo umano: fa in modo che le cellule possano utilizzare l'ossigeno assunto respirando, e senza di esso le cellule morirebbero per mancanza di ossigeno.\nIl cianuro di potassio ha sapore acre e, anche se ingerito in piccole dosi, causa rapidamente morte per anossia istotossica: irritazione-intorpidimento della gola, ansia e confusione, vertigini e dispnea/iperpnea (l'aria sembra mancare, sensazione di soffocamento, respirazione convulsa), la vittima perde velocemente conoscenza, convulsioni e infine morte per arresto respiratorio e cardiocircolatorio.\nLa dose letale del cianuro di potassio varia da 150 a 300\u00a0mg, mentre per l'acido cianidrico (liquido o gassoso) la dose letale oscilla tra i 50 ed i 100\u00a0mg.\nAntidoti.\nGli antidoti contro il cianuro si basano sulla trasformazione, nel corpo della vittima, di parte dell'emoglobina in metaemoglobina, la quale ha la propriet\u00e0 di \"catturare\" gli ioni cianuro prima che essi a loro volta inattivino l'enzima citocromo-ossidasi. Poich\u00e9 il cianuro \"catturato\" dalla metaemoglobina dovr\u00e0 essere eliminato, viene somministrato quindi tiosolfato di sodio nel corpo; l'enzima rodanasi (presente nell'organismo umano) ha cos\u00ec sufficiente zolfo per trasformare gli ioni cianuro in ioni tiocianato, molto meno pericolosi, che vengono eliminati successivamente dal corpo.\nPer produrre metaemoglobina, negli avvelenamenti da cianuro, vengono somministrati nitrito di amile, nitrito di sodio e altri vasodilatatori (nitriti alchilici e organici) in dosi controllate (sono anch'essi tossici) e quindi viene somministrato il tiosolfato di sodio.\nAttualmente si stanno cercando altri antidoti, meno tossici e pi\u00f9 maneggevoli dei nitriti, tra i quali l'idrossicobalamina (vitamina B12) che sarebbe capace di catturare essa stessa il cianuro, a dosi da 20 a 50\u00a0mg per volta.\nUtilizzo.\nIl cianuro di potassio, e lo ione cianuro in generale, \u00e8 molto importante in chimica perch\u00e9 capace di creare complessi solubili con molti metalli (oro, ferro, argento, nichel) e viene quindi sfruttato nelle tecniche di analisi per solubilizzare i vari cationi metallici, come per la cianurazione dell'acciaio. Viene usato anche in fotografia per i bagni di fissaggio, per rimuovere gli alogenuri d'argento.\nIn chimica organica \u00e8 un tipico reagente di sintesi che pu\u00f2 essere addizionato mediante sostituzioni nucleofile, allungando la catena carboniosa. Per la sua grande capacit\u00e0 di complessare i metalli di transizione, \u00e8 usato nella preparazione di sali di potassio e di sodio, tra questi spiccano quelli di oro e argento: KAu(CN)2 , KAu(CN)4 , KAg(CN)2. Questi sono impiegati in galvanica per placcare (doratura o argentatura), sia gioielli sia componenti elettronici."}
{"id": "152861", "revid": "1452073", "url": "https://it.wikipedia.org/wiki?curid=152861", "title": "Ferricianuro di potassio", "text": "Il ferricianuro di potassio (o potassio esacianoferrato (III)) \u00e8 un sale complesso di ferro(III)-cianuro e potassio.\nA temperatura ambiente si presenta come un solido rosso scuro inodore.\nIn soluzione acquosa presenta un colore giallino e un coefficiente di estinzione molare di 1,02 mM\u22121 cm\u22121 a lunghezza d'onda di 420\u00a0nm.\nUsi.\nIl ferricianuro di potassio viene utilizzato nella fotografia chimica come sbiancante dei sali di argento anneriti dal processo di sviluppo, ad es. nel processo di inversione o sviluppo di diapositive, oppure per ottenere il viraggio di immagini in bianco-nero.\nNella sintesi chimica viene comunemente utilizzato come agente ossidante. \u00c8 un ingrediente importante nella diidrossilazione asimmetrica di Sharpless, dove permette il riciclo del tetrossido di osmio, un materiale molto costoso e tossico.\nPericolosit\u00e0.\nIl ferricianuro di potassio pu\u00f2 costituire un pericolo se miscelato con un acido forte, in quanto si produce acido cianidrico, un potentissimo gas velenoso.\nSintesi.\nUna piccola quantit\u00e0 di ferricianuro di potassio pu\u00f2 essere preparata facendo reagire cloro gassoso con del ferrocianuro di potassio sciolto in acqua. In questo modo il cloro viene ridotto a cloruro ed il ferro Fe(II) ossidato a Fe(III).\nLa reazione \u00e8 la seguente:"}
{"id": "152862", "revid": "1543377", "url": "https://it.wikipedia.org/wiki?curid=152862", "title": "Ferrocianuro di potassio", "text": "Il ferrocianuro di potassio (o potassio esacianoferrato (II)) \u00e8 un sale complesso di ferro(II)-cianuro e potassio.\nA temperatura ambiente si presenta come un solido dal colore giallo chiaro (triidrato) inodore. \u00c8 un composto pericoloso per l'ambiente.\nUsi.\nNell'industria dei colori il ferrocianuro di potassio viene fatto reagire con cloruro ferrico o solfato di ammonio per ottenere il pigmento Blu di Prussia o ciano. Nel campo radiografico viene unito ad acqua e sale grosso e si utilizza per schiarire le pellicole. Nel campo enologico viene usato allo scopo di far precipitare il ferro presente in eccessiva quantit\u00e0 nel vino.\nDiversamente dal cianuro di potassio, il ferrocianuro di potassio non \u00e8 un potente veleno. Inoltre a differenza del ferricianuro di potassio, che pu\u00f2 sviluppare acido cianidrico se messo a contatto con acidi, il ferrocianuro di potassio non decompone a cianuro nel corpo.\nAnalisi chimica qualitativa.\nIl ferrocianuro di potassio \u00e8 un importante reagente per il riconoscimento qualitativo di alcuni ioni metallici in soluzioni.\nAnalisi.\nAggiungendo alcune gocce di soluzione di ferrocianuro di potassio a una soluzione da analizzare, se sono presenti ioni Fe3+ si ha formazione del precipitato blu di prussia, cio\u00e8 ferro(III)esacianoferrato(II)\nAggiungendo alcune gocce di soluzione di ferrocianuro di potassio a una soluzione da analizzare, se sono presenti ioni del rame si ha formazione di un precipitato rosso bruno, cio\u00e8 rame esacianoferrato.\nNel caso in cui le soluzioni da analizzare contengano rame o ferro in percentuali infinitesimali oppure siano presenti entrambi, sar\u00e0 molto difficile riconoscere il precipitato, per cui \u00e8 consigliato far gocciolare alcune gocce di liquido da analizzare, alternate ad acqua distillata, sempre sullo stesso punto di carta da filtro fino a raggiungere le dimensioni di 2-3 cm di diametro. Procedere poi con il gocciolamento di soluzione di ferrocianuro di potassio partendo dal centro: si noter\u00e0 la formazione di aloni concentrici colorati in blu scuro (ferro) e rosso cinabro (rame) anche a minime concentrazioni."}
{"id": "152863", "revid": "1915706", "url": "https://it.wikipedia.org/wiki?curid=152863", "title": "Fluoruro di potassio", "text": "Il fluoruro di potassio \u00e8 il sale di potassio dell'acido fluoridrico.\nA temperatura ambiente si presenta come un solido bianco inodore, con un leggero sapore salino. \u00c8, come tutti i composti fluorurati, una sostanza tossica.\nPosto in soluzione acquosa rende la stessa alcalina (la pKa dell'acido fluoridrico vale 3,17, rendendolo di fatto un acido debole).\nSi pu\u00f2 trovare naturalmente nel minerale carobbiite.\nPreparazione.\nIl fluoruro di potassio pu\u00f2 essere estratto tramite raffinazione della carobbiite (essendo per\u00f2 questa rara in natura il metodo trova scarsissima applicazione) oppure per neutralizzazione dell'acido fluoridrico con carbonato di potassio con conseguente creazione di difluoruro di potassio (previa essiccazione della soluzione).\nScaldando il difluoruro si spezza il legame a idrogeno presente tra il fluoro e l'acido fluoridrico permettendo la creazione di fluoruro di potassio.\nFondamentale \u00e8 l'uso di contenitori inerti al fluoro (es. Teflon), in quanto l'acido fluoridrico e il fluoruro intaccano porcellana e vetro, rendendoli solubili.\nAltro metodo per ottenere direttamente fluoruro di potassio \u00e8 una reazione acido-base tra potassa caustica (KOH) e acido fluoridrico (HF).\nApplicazioni.\nQuesto composto \u00e8 un importante agente fluorurante, e trova quindi applicazioni come intermedio per la produzione di pesticidi o come fluorurante organico (in questi casi viene abbinato a un criptando).\nSempre come agente fluorurante si usa per convertire i cloroalcani a fluoroalcani attraverso la reazione di Finkelstein.\nInoltre pu\u00f2 essere utilizzato per lavorare il vetro.\nSicurezza.\nQuesto composto \u00e8 tossico se ingerito o inalato e una dose sufficientemente alta pu\u00f2 portare alla morte.\nA contatto con la pelle provoca ustioni ed \u00e8 potenzialmente corrosivo.\nPer questi motivi il suo utilizzo deve essere attentamente monitorato."}
{"id": "152864", "revid": "287204", "url": "https://it.wikipedia.org/wiki?curid=152864", "title": "Esafluorofosfato di litio", "text": "L'esafluorofosfato di litio \u00e8 un sale complesso di fluoro, fosforo e litio.\nA temperatura ambiente si presenta come una polvere cristallina da incolore a bianco inodore. \u00c8 un composto tossico, corrosivo, dannoso per le mucose, pericoloso se ingerito, inalato o assorbito attraverso la cute.\nLe soluzioni di esafluorofosfato di litio in miscele di carbonati come etilencarbonato, dimetil carbonato, dietil carbonato e/o etilmetil carbonato, con una piccola quantit\u00e0 di uno o pi\u00f9 additivi come fluoroetilene carbonato e vinilen carbonato, fungono da elettroliti all'avanguardia in batterie agli ioni di litio. Questa applicazione sfrutta anche l'inerzia dell'anione esafluorofosfato verso agenti riducenti forti, come il litio metallico.\nIl sale \u00e8 relativamente stabile termicamente, ma perde il 50% in peso a 200 \u00b0C. Si idrolizza vicino a 70 \u00b0C formando gas HF altamente tossico:\nA causa dell'acidit\u00e0 di Lewis degli ioni Li+, LiPF6 catalizza anche la tetraidropiranilazione degli alcoli terziari.\nNelle batterie agli ioni di litio, LiPF6 reagisce con Li2CO3, che pu\u00f2 essere catalizzato da piccole quantit\u00e0 di HF:"}
{"id": "152865", "revid": "6923", "url": "https://it.wikipedia.org/wiki?curid=152865", "title": "Idrossido di potassio", "text": "Lidrossido di potassio (o potassa caustica) \u00e8 il prodotto di idratazione dell'ossido di potassio.\nA temperatura ambiente si presenta come un solido incolore e inodore, spesso commercializzato in forma di gocce. \u00c8 un composto nocivo e corrosivo.\nApplicazioni.\n\u00c8 un prodotto chimico industriale che trova moltissimi utilizzi, ad esempio come elettrolita nelle batterie alcaline, catalizzatore della transesterificazione nel processo di preparazione del biodiesel, anti-schiumogeno nella produzione della carta, regolatore di pH, produzione di polimeri, resine e fibre tessili, nella produzione del sapone (che risulta avere una consistenza pi\u00f9 soffice rispetto a quello ottenuto con l'uso dell'idrossido di sodio, e quindi adatto a produrre saponi liquidi).\nCome additivo alimentare, viene usato in funzione di regolatore di acidit\u00e0. \u00c8 identificato dal numero E525.\nUtilizzato come mezzo per contenere la popolazione di nematodi nel terreno. \u00c8 infatti una molecola in grado di sviluppare una reazione esotermica nel terreno con azione nematocida.\nSintesi.\nIn laboratorio pu\u00f2 essere sintetizzato dal solfato di potassio e idrossido di bario:\no, in alternativa, dal processo di caustificazione del carbonato di potassio con idrossido di calcio:\nUsi.\nViene usato nella produzione di biodiesel, come elettrolita, e veniva utilizzato nella produzione del sapone, dando origine a un prodotto pi\u00f9 morbido di quello ottenuto con l'idrossido di sodio.\nViene inoltre utilizzato, misto all'acqua, in un processo chiamato \"idrolisi alcalina\" in alternativa alla cremazione dei resti di una persona defunta.\nPu\u00f2 inoltre essere utilizzato negli impianti di cattura dell'anidride carbonica dall'atmosfera (impianti DAC - Direct Air Capture). In una tipologia di questi impianti il funzionamento del primo stadio prevede di legare l'anidride carbonica, a quel punto ancora miscelata alle altre componenti atmosferiche, a molecole di idrossido di sodio contenute in una soluzione acquosa, secondo la reazione:\nNel seguito il carbonato di potassio (&lt;chem&gt;K2CO3&lt;/chem&gt;) entra nella prima di un ciclo di reazioni chimiche in una delle quali l'anidride carbonica riappare come unica componente gassosa dei prodotti, per cui risulta facilmente asportabile in forma pura, realizzando cos\u00ec il processo di cattura dall'atmosfera. Alla fine di questo ciclo tutte le altre molecole che vi avevano preso parte come reagenti risultano nuovamente prodotte, con un dispendio di energia pari a 12.8 kJ per mole di &lt;chem&gt;CO2&lt;/chem&gt; catturata.\nCitazioni letterarie.\nNel romanzo di fantascienza \"Dalla Terra alla Luna\" di Jules Verne del 1865, l'autore ipotizza l'uso dell'idrossido di potassio per assorbire l'anidride carbonica prodotta dalla respirazione dagli \"astronauti\"."}
{"id": "152866", "revid": "1543377", "url": "https://it.wikipedia.org/wiki?curid=152866", "title": "Ioduro di potassio", "text": "Lo ioduro di potassio \u00e8 un composto chimico, un farmaco e un integratore alimentare; \u00e8 il sale di potassio dell'acido iodidrico. Come farmaco \u00e8 usato per trattare l'ipertiroidismo, nelle emergenze da radiazioni e per proteggere la ghiandola tiroidea quando vengono utilizzati determinati tipi di radiofarmaci.[5] Nei paesi in via di sviluppo \u00e8 anche usato per trattare la sporotricosi cutanea e la ficomicosi. Come integratore viene utilizzato in coloro che hanno un basso apporto di iodio nella dieta. Si somministra per via orale.\nGli effetti collaterali comuni includono vomito, diarrea, dolore addominale, eruzione cutanea e gonfiore delle ghiandole salivari. Altri effetti collaterali includono reazioni allergiche, cefalea, gozzo e depressione. Sebbene l'uso durante la gravidanza possa danneggiare il bambino, il suo uso \u00e8 comunque raccomandato in caso di emergenze da radiazioni. Lo ioduro di potassio ha la formula chimica KI. Commercialmente \u00e8 prodotto mescolando idrossido di potassio con iodio.\nLo ioduro di potassio \u00e8 stato utilizzato in medicina almeno dal 1820. \u00c8 nell'elenco dei medicinali essenziali dell'Organizzazione mondiale della sanit\u00e0. Lo ioduro di potassio \u00e8 disponibile come farmaco generico e da banco; viene utilizzato anche per la iodizzazione del sale.\nLe soluzioni concentrate di ioduro di potassio disciolgono lo iodio in seguito alla formazione di anioni complessi:\nLe soluzioni degli ioduri infatti solubilizzano lo iodio elementare per formazione dello ione triioduro I3\u2212. Tipico esempio \u00e8 la tintura di iodio, contenente iodio, ioduro di potassio ed etanolo in soluzione acquosa.\nUsi medici.\nIntegratore alimentare.\nLo ioduro di potassio \u00e8 utilizzato come integratore alimentare nei mangimi animali e anche nella dieta umana. Per quest'ultimo, \u00e8 l'additivo pi\u00f9 comune utilizzato per \"iodare\" il sale da cucina (una misura di salute pubblica per prevenire la carenza di iodio nelle popolazioni che consumano pochi frutti di mare). L'ossidazione dello ioduro provoca una lenta perdita del contenuto di iodio dai sali iodati in eccesso che sono esposti all'aria. Il sale di ioduro di metallo alcalino con il tempo e l'esposizione all'eccesso di ossigeno e anidride carbonica, si ossida lentamente in carbonato metallico e iodio elementare, che poi evapora. Lo iodato di potassio (KIO3) viene utilizzato per aggiungere iodio ad alcuni sali in modo che lo iodio non venga perso per ossidazione. Il destrosio o il tiosolfato di sodio vengono spesso aggiunti al sale da cucina iodato per stabilizzare lo ioduro di potassio, riducendo cos\u00ec la perdita della sostanza chimica volatile.\nProtezione tiroidea.\nIl blocco dell'assorbimento dello iodio tiroideo con ioduro di potassio \u00e8 utilizzato nella scintigrafia e nella terapia di medicina nucleare con alcuni composti radioiodati che non sono mirati alla tiroide, come lo iobenguano (MIBG), che viene utilizzato per l'immagine o il trattamento dei tumori del tessuto neurale, o il fibrinogeno iodato, che viene utilizzato nelle scansioni del fibrinogeno per studiare la coagulazione. Questi composti contengono iodio, ma non sotto forma di ioduro. Tuttavia, poich\u00e9 alla fine possono essere metabolizzati o scomposti in ioduro radioattivo, \u00e8 comune somministrare ioduro di potassio non radioattivo per garantire che lo ioduro di questi radiofarmaci non sia sequestrato dalla normale affinit\u00e0 della tiroide per lo ioduro.\nIl dosaggio approvato dalla Food and Drug Administration di ioduro di potassio con iobenguano per questo scopo \u00e8 il seguente (ogni 24 ore): bambini di et\u00e0 inferiore a 1 mese, 16 mg; bambini da 1 mese a 3 anni, 32 mg; bambini da 3 anni a 18 anni, 65 mg; adulti 130 mg. Tuttavia, alcune fonti raccomandano regimi posologici alternativi.\nNon tutte le fonti sono d'accordo sulla durata necessaria del blocco tiroideo, sebbene sembri essere stato raggiunto un accordo sulla necessit\u00e0 del blocco sia per le applicazioni scintigrafiche che terapeutiche dello iobenguano. Lo iobenguano disponibile in commercio \u00e8 etichettato con iodio-123 e l'etichettatura del prodotto raccomanda la somministrazione di ioduro di potassio 1 ora prima della somministrazione del radiofarmaco per tutti i gruppi di et\u00e0, mentre l'Associazione europea di medicina nucleare raccomanda (per lo iobenguano etichettato con uno degli isotopi), che la somministrazione di ioduro di potassio inizi un giorno prima della somministrazione del radiofarmaco e continui fino al giorno successivo all'iniezione, ad eccezione dei neonati, che non necessitano di dosi di ioduro di potassio dopo l'iniezione del radiofarmaco.\nL'etichettatura del prodotto per lo iodio-131 iobenguano diagnostico raccomanda la somministrazione di ioduro di potassio un giorno prima dell'iniezione e continuando da 5 a 7 giorni dopo la somministrazione, in linea con l'emivita molto pi\u00f9 lunga di questo isotopo e il suo maggiore pericolo per la tiroide. Lo iodio-131 iobenguano utilizzato per scopi terapeutici richiede una durata di premedicazione diversa, che inizia 24\u201348 ore prima dell'iniezione di iobenguano e prosegue 10\u201315 giorni dopo l'iniezione.\nIncidenti nucleari.\nIn un evento accidentale o attacco a una centrale nucleare, o in una bomba nucleare, possono essere rilasciati radionuclidi. Di questi prodotti, lo iodio-131 \u00e8 uno dei pi\u00f9 comuni ed \u00e8 particolarmente pericoloso per la tiroide perch\u00e9 pu\u00f2 portare al cancro della tiroide. Saturando il corpo con una fonte di ioduro stabile prima dell'esposizione, inalato o ingerito lo iodio-131 tende ad essere escreto, il che impedisce l'assorbimento di radioiodio da parte della tiroide. Secondo uno studio del 2000\nPer una prevenzione ottimale, lo ioduro di potassio deve essere dosato quotidianamente fino a quando non esiste pi\u00f9 un rischio di esposizione significativa a radioiodio per inalazione o ingestione.\nLe dosi di emergenza di 130 milligrammi di ioduro di potassio forniscono 100 mg di ioduro (gli altri 30 mg sono il potassio nel composto), che \u00e8 circa 700 volte pi\u00f9 grande del normale fabbisogno nutrizionale (vedi dose dietetica raccomandata) di iodio, che \u00e8 di 150 microgrammi (0,15 mg) di iodio (come ioduro) al giorno per un adulto. Una compressa tipica pesa 160 mg, con 130 mg di ioduro di potassio e 30 mg di eccipienti, come agenti leganti.\nLo ioduro di potassio non pu\u00f2 proteggere da nessun altro meccanismo di avvelenamento da radiazioni, n\u00e9 pu\u00f2 fornire alcun grado di protezione contro bombe sporche che producono radionuclidi diversi da quelli di iodio.\nLo ioduro di potassio nel sale iodato non \u00e8 sufficiente per questo uso. Una probabile dose letale di sale (pi\u00f9 di un chilogrammo) sarebbe necessaria per eguagliare lo ioduro di potassio in una compressa.\nL'Organizzazione Mondiale della Sanit\u00e0 non raccomanda la profilassi dello ioduro di potassio per gli adulti di et\u00e0 superiore ai 40 anni, a meno che non si preveda che la dose di radiazioni da iodio radioattivo inalato minacci la funzione tiroidea, poich\u00e9 gli effetti collaterali dello ioduro di potassio aumentano con l'et\u00e0 e possono superare gli effetti protettivi dello ioduro di potassio,\nIl Dipartimento della salute e dei servizi umani degli Stati Uniti d'America ha ribadito questi due anni dopo come \nSSKI (cio\u00e8 la \"soluzione satura di ioduro di potassio\" piuttosto che compresse) pu\u00f2 essere utilizzato in emergenze di contaminazione da radioiodio (come gli incidenti nucleari) per \"bloccare\" l'assorbimento di radioiodio da parte della tiroide, alla dose di due gocce di SSKI al giorno per un adulto. Questo non \u00e8 lo stesso che bloccare il rilascio dell'ormone tiroideo da parte della tiroide, per il quale la dose per adulti \u00e8 diversa, e per cui le pillole anti-radiazioni di ioduro di potassio non sono solitamente disponibili in farmacia, o normalmente utilizzati negli ospedali, o dai medici. Sebbene le due forme di ioduro di potassio siano completamente intercambiabili, normalmente in pratica la soluzione SSKI, che \u00e8 la storica forma medica di iodio ad alte dosi, \u00e8 generalmente utilizzata per tutti gli scopi medici ad eccezione della profilassi con radioiodio. Per la protezione della tiroide dalla contaminazione da iodio radioattivo (iodio-131), viene utilizzata la comoda pillola standard da 130 mg di ioduro di potassio, se disponibile.\nEffetti collaterali.\nC'\u00e8 motivo di cautela nel prescrivere l'ingestione di dosi elevate di ioduro di potassio e iodato, poich\u00e9 il loro uso non necessario pu\u00f2 causare condizioni come i fenomeni di Jod-Basedow, innescare e/o peggiorare l'ipertiroidismo e l'ipotiroidismo e quindi causare condizioni temporanea o addirittura permanente. Pu\u00f2 anche causare scialoadenite (un'infiammazione della ghiandola salivare), disturbi gastrointestinali ed eruzioni cutanee. Lo ioduro di potassio non \u00e8 raccomandato anche per le persone con dermatite erpetiforme e vasculite ipocomplementemica, condizioni legate al rischio di sensibilit\u00e0 allo iodio\nSono stati segnalati alcuni casi di trattamento con ioduro di potassio che ha causato gonfiore della ghiandola parotide (una delle tre ghiandole che secernono la saliva), a causa dei suoi effetti stimolatori sulla produzione di saliva.\nUna soluzione satura di ioduro di potassio (SSKI) viene generalmente somministrata per via orale in dosi da adulti pi\u00f9 volte al giorno (5 gocce di SSKI si presume siano 1\u20443 ml) per il blocco tiroideo (per impedire alla tiroide di espellere l'ormone tiroideo) e occasionalmente questa dose \u00e8 utilizzata anche quando lo ioduro viene usato come espettorante (la dose totale \u00e8 di circa un grammo di ioduro di potassio al giorno per un adulto). Le dosi di anti-radioiodio utilizzate per lo iodio-131 sono tali che il blocco dell'assorbimento \u00e8 inferiore e varia da 100 mg al giorno per un adulto e da meno di 100 mg per i bambini. Tutte queste dosi devono essere confrontate con la dose molto pi\u00f9 bassa di iodio necessaria nella normale alimentazione, che \u00e8 di soli 150 \u03bcg al giorno.\nA dosi massime, e talvolta a dosi molto pi\u00f9 basse, gli effetti collaterali dello ioduro usato per ragioni mediche, in dosi 1000 volte il normale fabbisogno nutrizionale, possono includere: acne, perdita di appetito o disturbi di stomaco (soprattutto durante i primi giorni, mentre il corpo si adatta al farmaco). Gli effetti collaterali pi\u00f9 gravi che richiedono la notifica di un medico sono: febbre, debolezza, stanchezza insolita, gonfiore al collo o alla gola, ulcere della bocca, eruzioni cutanee, nausea, vomito, dolori di stomaco, battito cardiaco irregolare, intorpidimento o formicolio delle mani o dei piedi, o un sapore metallico in bocca.\nIn caso di rilascio di radioiodio, l'ingestione di profilassi di ioduro di potassio, se disponibile, o anche iodato, avrebbe giustamente la precedenza sulla somministrazione di perclorato e sarebbe la prima linea di difesa per proteggere la popolazione da un rilascio di radioiodio. Tuttavia, nel caso di un rilascio di radioiodio troppo massiccio e diffuso per essere controllato dalla scorta limitata di farmaci per la profilassi di ioduro e iodato, l'aggiunta di ioni perclorato alla rete idrica, o la distribuzione di pastiglie di perclorato, servirebbe da soluzione economica ed efficace e come seconda linea di difesa contro il bioaccumulo cancerogeno di iodio radioattivo.\nL'ingestione di farmaci goitrogeni, proprio come lo ioduro di potassio, non \u00e8 priva di pericoli, come l'ipotiroidismo. In tutti questi casi, tuttavia, nonostante i rischi, i benefici della profilassi dell'intervento con ioduro, iodato o perclorato superano il grave rischio di cancro derivante dal bioaccumulo di radioiodio nelle regioni in cui il radioiodio ha sufficientemente contaminato l'ambiente.\nLo ioduro di potassio nella sua forma grezza \u00e8 un lieve irritante e deve essere maneggiato con i guanti e la sovraesposizione cronica pu\u00f2 avere effetti negativi sulla tiroide. Lo ioduro di potassio \u00e8 un possibile teratogeno.\nUsi industriali.\nLo ioduro di potassio viene utilizzato con il nitrato d'argento per produrre lo ioduro d'argento (AgI), una sostanza chimica importante nella fotografia su pellicola. Lo ioduro di potassio \u00e8 un componente in alcuni disinfettanti e prodotti chimici per il trattamento dei capelli. Lo ioduro di potassio \u00e8 anche usato come agente di estinzione della fluorescenza nella ricerca biomedica, un'applicazione che sfrutta l'estinzione collisionale di sostanze fluorescenti da parte dello ione ioduro. Tuttavia, per diversi fluorofori l'aggiunta di ioduro di potassio in concentrazioni \u03bcM-mM provoca un aumento dell'intensit\u00e0 della fluorescenza e lo ioduro agisce come potenziatore della fluorescenza.\nLo ioduro di potassio \u00e8 un componente nell'elettrolita delle celle solari sensibilizzate con coloranti (DSSC) insieme allo iodio.\nLo ioduro di potassio trova le sue pi\u00f9 importanti applicazioni nella sintesi organica principalmente nella preparazione di ioduri arilici nella reazione di Sandmeyer, a partire dalle arilammine. Gli ioduri arilici sono a loro volta usati per attaccare i gruppi arilici ad altri organici mediante sostituzione nucleofila, con lo ione ioduro come gruppo uscente.\nChimica.\nLo ioduro di potassio \u00e8 un composto ionico formato dagli ioni K+ e I\u2212. Cristallizza nella struttura del cloruro di sodio. Viene prodotto industrialmente trattando idrossido di potassio con iodio.\n\u00c8 un sale bianco, che \u00e8 il composto ioduro pi\u00f9 significativo dal punto di vista commerciale. Assorbe l'acqua meno facilmente dello ioduro di sodio, rendendolo pi\u00f9 facile da lavorare.\nI campioni invecchiati e impuri sono gialli a causa della lenta ossidazione del sale in carbonato di potassio e iodio elementare.\nChimica inorganica.\nPoich\u00e9 lo ione ioduro \u00e8 un agente riducente blando, I\u2212 viene facilmente ossidato a I2 da potenti agenti ossidanti come il cloro:\nQuesta reazione \u00e8 impiegata nell'isolamento dello iodio da fonti naturali. L'aria ossida lo ioduro, come evidenziato dall'osservazione di un estratto viola quando i campioni invecchiati di ioduro di potassio vengono risciacquati con diclorometano. Poich\u00e9 si forma in condizioni acide, l'acido iodidrico (HI) \u00e8 un agente riducente pi\u00f9 forte.\nCome altri sali di ioduro, lo ioduro di potassio forma I3\u2212 quando combinato con iodio elementare:\nDiversamente da I2, i sali I3\u2212 possono essere altamente solubili in acqua. Attraverso questa reazione, lo iodio viene utilizzato nelle titolazioni redox. Il KI3 acquoso, (\"soluzione di Lugol\"), viene utilizzato come disinfettante e come incisore per superfici dorate.\nLo ioduro di potassio e il nitrato d'argento sono usati per produrre ioduro d'argento, che viene utilizzato per pellicole fotografiche ad alta velocit\u00e0 e per la semina delle nuvole:\nChimica organica.\nLo ioduro di potassio funge da fonte di ioduro nella sintesi organica. Un'applicazione utile \u00e8 nella preparazione di ioduri arilici dai sali di arenediazonio.\nLo ioduro di potassio, agendo come fonte di ioduro, pu\u00f2 anche fungere da catalizzatore nucleofilo per l'alchilazione di cloruri, bromuri o mesilati alchilici.\nStoria.\nLo ioduro di potassio \u00e8 stato utilizzato in medicina almeno dal 1820. Uno dei suoi primi usi fu per curare la sifilide\n\u010cernobyl'.\nIl valore dello ioduro di potassio come agente radioprotettivo (bloccante della tiroide) \u00e8 stato dimostrato in seguito al disastro del reattore nucleare di \u010cernobyl' nell'aprile 1986: una soluzione satura di ioduro di potassio (SSKI) \u00e8 stata somministrata a 10,5 milioni di bambini e 7 milioni di adulti in Polonia come misura preventiva contro l'accumulo di iodio-131 radioattivo nella ghiandola tiroidea.\nI rapporti differiscono sul fatto che le persone nelle aree immediatamente circostanti la stessa \u010cernobyl' abbiano ricevuto il supplemento. Tuttavia, la Commissione per la regolamentazione nucleare (NRC) degli Stati Uniti ha riferito che \nCon il passare del tempo, le persone che vivono in aree irradiate in cui non era disponibile lo ioduro di potassio hanno sviluppato un cancro alla tiroide a livelli epidemici, motivo per cui la Food and Drug Administration statunitense ha riportato che \n\u010cernobyl' ha anche dimostrato che la necessit\u00e0 di proteggere la tiroide dalle radiazioni era maggiore del previsto. Entro dieci anni dall'incidente, \u00e8 diventato chiaro che il danno alla tiroide causato dallo iodio radioattivo rilasciato era praticamente l'unico effetto negativo sulla salute che poteva essere misurato. Come riportato dall'NRC, gli studi successivi all'incidente hanno mostrato che \nMa altrettanto importante per la questione dello ioduro di potassio \u00e8 il fatto che il rilascio di radioattivit\u00e0 non \u00e8 un evento \"localo\". I ricercatori dell'Organizzazione Mondiale della Sanit\u00e0 hanno localizzato e contato accuratamente le vittime del cancro di \u010cernobyl' e sono rimasti sorpresi nello scoprire che Di conseguenza, molte pi\u00f9 persone del previsto sono state colpite dalle radiazioni, che hanno indotto le Nazioni Unite a riferire nel 2002 che \nNagasaki.\nQuesti risultati erano coerenti con gli studi sugli effetti dei precedenti rilasci di radioattivit\u00e0. Nel 1945 milioni di giapponesi furono esposti alle radiazioni delle armi nucleari e gli effetti possono ancora essere misurati. Oggi, quasi la met\u00e0 (44,8%) dei sopravvissuti alla bomba di Nagasaki ha una malattia tiroidea identificabile, con un editoriale sul Journal of the American Medical Association che riporta che \nTest sulle armi nucleari.\nLo sviluppo del cancro alla tiroide tra i residenti nel Pacifico settentrionale a causa di ricadute radioattive in seguito ai test sulle armi nucleari degli Stati Uniti negli anni '50 (su isole quasi 200 miglia sottovento rispetto ai test) \u00e8 stato determinante nella decisione del 1978 della FDA di presentare una richiesta di disponibilit\u00e0 di ioduro di potassio per la protezione della tiroide in caso di rilascio da una centrale nucleare commerciale o di incidente nucleare correlato alle armi. Notando che l'efficacia dello ioduro di potassio era \"praticamente completa\" e scoprendo che lo iodio sotto forma di ioduro di potassio era sostanzialmente superiore ad altre forme, incluso lo iodato (KIO3) in termini di sicurezza, efficacia, mancanza di effetti collaterali e velocit\u00e0 di insorgenza, la FDA ha invitato i produttori presentare domande per produrre e commercializzare lo ioduro di potassio.\nFukushima.\nIl 16 marzo 2011 \u00e8 stato riferito che compresse di ioduro di potassio sono state somministrate preventivamente ai membri dell'equipaggio della marina statunitense che volavano entro 70 miglia nautiche dalla centrale nucleare di Fukushima Dai-ichi danneggiata dal terremoto (magnitudo 8,9/9,0) e dal conseguente tsunami l'11 marzo 2011. Le misure sono state viste come precauzioni e il Pentagono ha affermato che nessuna forza statunitense ha mostrato segni di avvelenamento da radiazioni. Entro il 20 marzo, la Marina degli Stati Uniti ha incaricato il personale che si trovava entro 100 miglia dal reattore di assumere le pillole.\nPaesi Bassi.\nNei Paesi Bassi, il deposito centrale delle pillole di iodio si trova a Zoetermeer, vicino a L'Aia. Nel 2017, il governo olandese ha distribuito pillole a centinaia di migliaia di residenti che vivevano a una certa distanza dalle centrali nucleari e soddisfacevano altri criteri.\nBelgio.\nA partire dal 2020, le compresse di ioduro di potassio sono messe a disposizione gratuitamente per tutti i residenti in tutte le farmacie del paese.\nFormulazioni.\nTre societ\u00e0 (Anbex, Inc., Fleming Co e Recipharm of Sweden) hanno soddisfatto i severi requisiti della FDA per la produzione e il test dello ioduro di potassio e offrono prodotti (rispettivamente IOSAT, ThyroShield e ThyroSafe) disponibili per l'acquisto. Nel 2012, Fleming Co ha venduto tutti i suoi diritti sui prodotti e l'impianto di produzione ad altre societ\u00e0 e non esiste pi\u00f9. ThyroShield non \u00e8 attualmente in produzione. L'impianto di produzione svedese di Thyrosafe, che produce una compressa di ioduro di potassio a met\u00e0 potenza per la protezione della tiroide dalle radiazioni, \u00e8 stato menzionato nella \"Critical Foreign Dependencies Initiative\" del 2008 trapelata da WikiLeaks nel 2010.\nLe compresse di ioduro di potassio vengono fornite per scopi di emergenza relativi al blocco dell'assorbimento di radioiodio, una forma comune di avvelenamento da radiazioni dovuto alla contaminazione ambientale da parte del prodotto di fissione di breve durata come lo iodio-131.\nPer i motivi sopra indicati, le gocce terapeutiche di SSKI, o compresse da 130 mg di ioduro di potassio usate per incidenti da fissione nucleare, non vengono utilizzate come integratori alimentari, poich\u00e9 una goccia di SSKI o una compressa di emergenza nucleare fornisce da 300 a 700 volte pi\u00f9 iodio rispetto al fabbisogno nutrizionale quotidiano per un adulto. Compresse nutrizionali di ioduro contenenti 0,15 mg di ioduro o di ioduro di potassio (come l'estratto di alghe) sono commercializzate come integratori, ma non devono essere confuse con le preparazioni farmaceutiche a dosi molto pi\u00f9 elevate.\nLo ioduro di potassio pu\u00f2 essere convenientemente preparato come soluzione satura, abbreviato SSKI. Questo metodo di somministrazione dello ioduro di potassio non richiede un metodo per pesare lo ioduro di potassio in modo che possa essere utilizzato in una situazione di emergenza. I cristalli di ioduro di potassio vengono semplicemente aggiunti all'acqua fino a quando lo ioduro di potassio non si dissolver\u00e0 pi\u00f9 e si trover\u00e0 invece sul fondo del contenitore. Con acqua pura, la concentrazione di ioduro di potassio nella soluzione dipende solo dalla temperatura. Lo ioduro di potassio \u00e8 altamente solubile in acqua, quindi SSKI \u00e8 una fonte concentrata di ioduro di potassio. A 20 \u00b0C la solubilit\u00e0 dello ioduro di potassio \u00e8 di 140-148 grammi per 100 grammi di acqua. Poich\u00e9 i volumi di ioduro di potassio e acqua sono approssimativamente additivi, la soluzione SSKI risultante conterr\u00e0 circa 1000 mg di ioduro di potassio per millilitro (mL) di soluzione. Questo \u00e8 il 100% peso/volume (notare le unit\u00e0 di concentrazione di massa) di ioduro di potassio, ossia un grammo di ioduro di potassio per ml di soluzione, il che \u00e8 possibile perch\u00e9 SSKI \u00e8 significativamente pi\u00f9 denso dell'acqua pura, circa 1,67 g/mL. Poich\u00e9 lo ioduro di potassio \u00e8 circa il 76,4% di ioduro in peso, SSKI contiene circa 764 mg di ioduro per ml. Questa concentrazione di ioduro permette di calcolare la dose di ioduro per goccia, se si conosce il numero di gocce per millilitro. Per SSKI, una soluzione pi\u00f9 viscosa dell'acqua, si presume che siano 15 gocce per ml; la dose di ioduro \u00e8 quindi di circa 51 mg per goccia. \u00c8 convenzionalmente arrotondato a 50 mg per goccia.\nIl termine SSKI \u00e8 utilizzato anche, soprattutto dai farmacisti, per indicare un U.S.P. formula di soluzione pre-preparata, ottenuta aggiungendo ioduro di potassio all'acqua per preparare una soluzione contenente 1000 mg di ioduro di potassio per ml di soluzione (soluzione di ioduro di potassio al 100% in peso/volume), per approssimare da vicino la concentrazione di SSKI prodotta dalla saturazione.\nLe soluzioni sature di ioduro di potassio possono essere un trattamento di emergenza per l'ipertiroidismo (la cosiddetta tempesta tiroidea), poich\u00e9 elevate quantit\u00e0 di ioduro sopprimono temporaneamente la secrezione di tiroxina dalla tiroide. La dose inizia in genere con una dose di carico, quindi 1\u20443 ml di SSKI (5 gocce o 250 mg di iodio come ioduro), tre volte al giorno.\nLe soluzioni di ioduro a base di poche gocce di SSKI aggiunte alle bevande sono state utilizzate anche come espettoranti per aumentare il contenuto d'acqua delle secrezioni respiratorie.\nSSKI \u00e8 stato proposto come trattamento topico per la sporotricosi, ma non sono stati condotti studi per determinare l'efficacia o gli effetti collaterali di tale trattamento.\nLo ioduro di potassio \u00e8 stato utilizzato per il trattamento sintomatico di pazienti con eritema nodoso per lesioni persistenti la cui causa rimane sconosciuta. \u00c8 stato anche utilizzato nei casi di eritema nodoso associato al morbo di Crohn.\nPer il suo alto contenuto di potassio, SSKI \u00e8 estremamente amaro, e se possibile va somministrato in una zolletta di zucchero o in una pallina di pane. Pu\u00f2 anche essere miscelato in volumi molto pi\u00f9 grandi di succhi.\nN\u00e9 le compresse SSKI n\u00e9 lo ioduro di potassio vengono utilizzate come integratori alimentari, poich\u00e9 il fabbisogno nutrizionale di iodio \u00e8 di soli 150 microgrammi (0,15 mg) di iodio al giorno. Pertanto, una goccia di SSKI fornisce 50/0,15 = 333 volte il fabbisogno giornaliero di iodio e una compressa di ioduro di potassio standard fornisce il doppio."}
{"id": "152868", "revid": "767487", "url": "https://it.wikipedia.org/wiki?curid=152868", "title": "Iodato di potassio", "text": "Lo iodato di potassio \u00e8 il sale di potassio dell'acido iodico. La sua formula \u00e8 KIO3. Deriva dall'acido iodico, la cui formula \u00e8 HIO3.\nA temperatura ambiente si presenta come un solido bianco inodore, in ambiente acido si comporta da ossidante, ossia acquistando elettroni riduce il proprio numero di ossidazione mentre fa aumentare quello dell'altra specie coinvolta.\n\u00c8 sovente utilizzato come standard per titolazioni di iodimetria.\nViene anche addizionato al sale da cucina per produrre sale iodato."}
{"id": "152869", "revid": "124701985", "url": "https://it.wikipedia.org/wiki?curid=152869", "title": "Metabisolfito di potassio", "text": "Il metabisolfito di potassio (o pirosolfito di potassio o disolfito di potassio) \u00e8 il sale di potassio dell'acido disolforoso.\nA temperatura ambiente si presenta come un solido bianco dall'odore appena pungente. \u00c8 un composto irritante.\n\u00c8 usato come additivo alimentare, conosciuto come E224. Ha delle limitazioni nell'uso e pu\u00f2 causare gravi allergie nelle persone sensibili.\nIl metabisolfito di potassio \u00e8 un inibitore dell'enzima della polifenol-ossidasi.\nUsi.\nIl metabisolfito di potassio \u00e8 un comune additivo del vino o del mosto, nei quali forma il gas biossido di zolfo (SO2). Serve a prevenire la crescita dei microrganismi e agisce come potente antiossidante, proteggendo il colore e i delicati profumi del vino. Esso viene anche utilizzato per raffinare l'oro. Se aggiunto all'Acido cloroaurico si ottiene un precipitato di oro 24K in polvere di colore marrone. In laboratorio il metabisolfito di potassio \u00e8 anche una fonte di diossido di zolfo, ad esempio facendolo reagire con acido cloridrico libera questo gas incolore tossico e soffocante.\nIl metabisolfito di potassio viene anche usato in fotografia analogica come ingrediente del bagno di fissaggio."}
{"id": "152870", "revid": "287204", "url": "https://it.wikipedia.org/wiki?curid=152870", "title": "Nitrito di potassio", "text": "Il nitrito di potassio \u00e8 il sale di potassio dell'acido nitroso.\nA temperatura ambiente si presenta come un solido da bianco a giallognolo inodore, solubile in acqua.\n\u00c8 un forte ossidante e pu\u00f2 accelerare la combustione di altri materiali. Come altri sali di nitrito come il nitrito di sodio, il nitrito di potassio \u00e8 tossico se ingerito e test di laboratorio suggeriscono che potrebbe essere mutageno o teratogeno. \nScoperta.\nIl nitrito \u00e8 presente a livello di tracce nel suolo, nelle acque naturali, nei tessuti vegetali e animali e nei fertilizzanti. La forma pura di nitrito fu inizialmente prodotta dal chimico svedese Carl Wilhelm Scheele che lavorava nel laboratorio della sua farmacia a K\u00f6ping. Riscald\u00f2 il nitrato di potassio a fuoco rosso per mezz'ora e ha ottenuto quello che ha riconosciuto come un nuovo \"sale\". I due composti (nitrato di potassio e nitrito) sono stati caratterizzati da Eug\u00e8ne-Melchior P\u00e9ligot e la reazione \u00e8 stata stabilita essere:\nProduzione.\nIl nitrito di potassio pu\u00f2 essere ottenuto riducendo il nitrato di potassio. La produzione di nitrito di potassio mediante assorbimento di ossidi di azoto in idrossido di potassio o carbonato di potassio non viene impiegata su larga scala a causa del prezzo elevato di queste sostanza. Inoltre, il fatto che il nitrito di potassio sia altamente solubile in acqua rende difficile il recupero del solido.\nReazioni.\nLa miscelazione di cianammide e KNO2 produce cambiamenti da solidi bianchi a liquidi gialli e poi a solidi arancioni, formando gas cianogeno e ammoniaca. Non viene utilizzata energia esterna e le reazioni vengono eseguite con una piccola quantit\u00e0 di O2.\nIl nitrito di potassio forma nitrato di potassio quando riscaldato in presenza di ossigeno da 550 \u00b0C a 790 \u00b0C. La velocit\u00e0 di reazione aumenta con la temperatura, ma l'entit\u00e0 della reazione diminuisce. A 550 \u00b0C e 600 \u00b0C la reazione \u00e8 continua e alla fine si completa. Da 650 \u00b0C a 750 \u00b0C, come nel caso della decomposizione del nitrato di potassio, il sistema raggiunge l'equilibrio. A 790 \u00b0C, si osserva per la prima volta una rapida diminuzione del volume, seguita da un periodo di 15 minuti durante i quali non si verificano variazioni di volume. Segue quindi un aumento del volume dovuto principalmente allo sviluppo di azoto, che \u00e8 attribuito alla decomposizione del nitrito di potassio.\nIl nitrito di potassio reagisce a una velocit\u00e0 estremamente bassa con una soluzione di ammoniaca liquida di ammide di potassio a temperatura ambiente e in presenza di ossido ferrico o ossido di cobalto, formando azoto e idrossido di potassio.\nUsi medici.\nL'interesse per un ruolo medico per il nitrito inorganico \u00e8 stato inizialmente suscitato a causa dello spettacolare successo dei nitriti organici e dei composti correlati nel trattamento dell'angina pectoris. Mentre lavorava con Butter alla Royal Infirmary di Edimburgo nel 1860, Brunton not\u00f2 che il dolore dell'angina poteva essere attenuato dalla puntura venosa e concluse erroneamente che il dolore doveva essere dovuto all'elevata pressione sanguigna. Come trattamento per l'angina, la riduzione del sangue circolante per via venosa era scomoda. Pertanto, decise di provare l'effetto su un paziente di inalare nitrito di amile, un composto recentemente sintetizzato e uno che il suo collega aveva mostrato di abbassare la pressione sanguigna negli animali. Il dolore associato a un attacco anginale \u00e8 scomparso rapidamente e l'effetto \u00e8 durato per diversi minuti, generalmente abbastanza a lungo per consentire al paziente di riprendersi riposando. Per un certo periodo, il nitrito di amile \u00e8 stato il trattamento preferito per l'angina, ma a causa della sua volatilit\u00e0, \u00e8 stato sostituito da composti chimicamente correlati che hanno avuto lo stesso effetto.\n\u00c8 stato notato l'effetto del nitrito di potassio sul sistema nervoso, sul cervello, sul midollo spinale, sul polso, sulla pressione arteriosa e sulla respirazione di volontari umani sani, cos\u00ec come la variabilit\u00e0 tra individui. L'osservazione pi\u00f9 significativa \u00e8 stata che anche una piccola dose di 30 mg somministrata per via orale ha causato inizialmente un aumento della pressione arteriosa, seguito da una moderata diminuzione. Con dosi maggiori, si \u00e8 verificata un'ipotensione pronunciata. Si \u00e8 anche notato che il nitrito di potassio, comunque somministrato, ha un profondo effetto sull'aspetto e sulla capacit\u00e0 di trasportare ossigeno del sangue. Si \u00e8 confrontata inoltre l'azione biologica del nitrito di potassio con quella degli nitriti di amile ed etile e si \u00e8 concluso che la somiglianza dell'azione dipende dalla conversione dei nitriti organici in acido nitroso.\nLe soluzioni di nitrito acidificato sono state utilizzate con successo per generare NO e indurre vasodilatazione in studi su vasi sanguigni isolati e lo stesso meccanismo di reazione \u00e8 stato proposto per spiegare l'azione biologica del nitrito.\nAltri usi.\nIl nitrito di potassio viene utilizzato nella produzione di sali per il trasferimento di calore. Come additivo alimentare E249, il nitrito di potassio \u00e8 un conservante simile al nitrito di sodio ed \u00e8 approvato per l'uso in UE, USA, Australia e Nuova Zelanda (dove \u00e8 elencato con il suo numero INS 249).\nPericolosit\u00e0.\nQuando reagisce con acidi, il nitrito di potassio forma ossidi di azoto tossici. La fusione con sali di ammonio provoca effervescenza e sviluppo di fiamme. Le reazioni con agenti riducenti possono provocare incendi ed esplosioni.\nRequisiti di conservazione.\nIl nitrito di potassio viene immagazzinato con altri agenti ossidanti ma separato da infiammabili, combustibili, agenti riducenti, acidi, cianuri, composti di ammonio, ammidi e altri sali azotati in un luogo fresco, asciutto e ben ventilato."}
{"id": "152871", "revid": "287204", "url": "https://it.wikipedia.org/wiki?curid=152871", "title": "Ossalato di potassio", "text": "L'ossalato di potassio \u00e8 il sale di potassio dell'acido ossalico.\nA temperatura ambiente si presenta come un solido bianco inodore. \u00c8 un composto nocivo.\nL'ossalato di potassio trova impiego anche in fotografia come rivelatore per la stampa al platino e come ingrediente nella preparazione dello sviluppo all'ossalato ferroso. \u00c8 utile anche per accelerare lo sviluppo delle pellicole e delle stampe in bianco e nero."}
{"id": "152872", "revid": "124809559", "url": "https://it.wikipedia.org/wiki?curid=152872", "title": "Perclorato di potassio", "text": "Il perclorato di potassio \u00e8 il sale di potassio dell'acido perclorico.\nA temperatura ambiente si presenta come un solido bianco inodore. \nIn medicina viene usato come farmaco antitiroideo per curare l'ipertiroidismo, di solito in combinazione con un altro farmaco.\n\u00c8 un composto nocivo e un forte ossidante.\n\u00c8 uno degli ossidanti maggiormente utilizzati in pirotecnica, rientrando nelle composizioni di razzi come carica propulsiva, di stelle e petardi, come componente della polvere flash M-100 assieme alla polvere di alluminio.\nCon sostanze riducenti forma miscele esplosive (ne \u00e8 un esempio la polvere flash, usata nella crezione dei petardi).\nQueste miscele presentano una sensibilit\u00e0 agli urti e alle cariche elettrostatiche in misura molto minore rispetto a quelle a base di clorato di potassio. \nPossiede la pi\u00f9 ridotta solubilit\u00e0 in acqua tra tutti i perclorati (2,08 g KClO4 in 100 g H2O a 25\u00a0\u00b0C)."}
{"id": "152873", "revid": "1452073", "url": "https://it.wikipedia.org/wiki?curid=152873", "title": "Periodato di potassio", "text": "Il periodato di potassio \u00e8 il sale di potassio dell'acido periodico con formula chimica KIO4. A differenza di periodati, come il periodato di sodio e l'acido periodico, \u00e8 disponibile solo nella forma di \"meta-periodato\"; non \u00e8 infatti mai stato riportato in letteratura l'orto-periodato di sodio (K5IO6).\nCaratteristiche.\nA temperatura ambiente si presenta come un solido bianco inodore.\nIn analisi chimica quantitativa il metaperiodato di potassio \u00e8 impiegato per determinare il manganese presente in un campione di acciaio, in quanto \u00e8 in grado di ossidare lo ione Mn2+ a ione Mn7+ (permanganato) la cui colorazione violetta si presta alla determinazione tramite analisi UV - Vis.\nPreparazione.\nIl periodato di potassio pu\u00f2 essere preparato per ossidazione di una soluzione acquosa di iodato di potassio (KIO3) da parte di cloro e idrossido di sodio.\nSi pu\u00f2 ottenere anche per ossidazione elettrochimica dello iodato di potassio, anche se la bassa solubilit\u00e0 del KIO3 rende questo metodo poco pratico."}
{"id": "152874", "revid": "287204", "url": "https://it.wikipedia.org/wiki?curid=152874", "title": "Perossidisolfato di potassio", "text": "Il perossidisolfato di potassio (o persolfato di potassio) \u00e8 il sale di potassio dell'acido perossidisolforico. A temperatura ambiente si presenta come un solido bianco inodore. \u00c8 un composto nocivo, irritante, allergenico. \u00c8 l'iniziatore usato nelle polimerizzazioni in emulsione, nello specifico nella FRP (free radical polymerization). \u00c8 inoltre un potente ossidante\nPreparazione.\nIl persolfato di potassio pu\u00f2 essere preparato mediante elettrolisi di una soluzione fredda di bisolfato di potassio in acido solforico ad alta densit\u00e0 di corrente.\nPu\u00f2 anche essere preparato aggiungendo bisolfato di potassio a una soluzione di perossidisolfato d'ammonio. In linea di principio pu\u00f2 essere preparato mediante ossidazione chimica del solfato di potassio usando fluoro.\nUsi.\nQuesto sale viene utilizzato per avviare la polimerizzazione di vari alcheni che portano a polimeri importanti dal punto di vista commerciale come la gomma SBR, il politetrafluoroetilene e materiali correlati. In soluzione, il dianione si dissocia per dare radicali:\n\u00c8 usato nella chimica organica come agente ossidante, ad esempio nell'ossidazione di Erbs dei fenoli e l'ossidazione di Boyland-Sims delle aniline.\nCome agente sbiancante forte ma stabile trova impiego anche in varie decoloranti e schiarenti per capelli. \u00c8 stato usato come agente miglioratore per la farina con il numero E E922, sebbene non sia pi\u00f9 approvato per questo uso all'interno dell'UE.\nPrecauzioni.\nIl sale \u00e8 un forte ossidante ed \u00e8 incompatibile con i composti organici. Il contatto prolungato con la pelle pu\u00f2 provocare irritazione."}
{"id": "152875", "revid": "110157", "url": "https://it.wikipedia.org/wiki?curid=152875", "title": "Idrogenofosfato di potassio", "text": "L'idrogenofosfato di potassio (o fosfato di potassio bibasico) \u00e8 un sale di potassio dell'acido fosforico.\nA temperatura ambiente si presenta come un solido bianco inodore. Generalmente cristallizza come triidrato, avente formula K2HPO4 \u00b7 3H2O."}
{"id": "152876", "revid": "2173588", "url": "https://it.wikipedia.org/wiki?curid=152876", "title": "Fosfato di potassio", "text": "Il fosfato di potassio \u00e8 il sale di potassio dell'acido fosforico.\nA temperatura ambiente si presenta come un solido bianco inodore. \u00c8 un composto che causa irritazione della pelle."}
{"id": "152877", "revid": "121510765", "url": "https://it.wikipedia.org/wiki?curid=152877", "title": "Disolfato di potassio", "text": "Il Disolfato di potassio (o pirosolfato di potassio) \u00e8 il sale di potassio dell'acido disolforico (o acido pirosolforico) di formula K2S2O7, che in condizioni normali si presenta come un solido cristallino bianco inodore.\nSintesi e reazioni del composto.\nIl composto si ottiene per pirolisi dell'Idrogenosolfato di potassio ad una temperatura superiore a quella di fusione, in modo da provocare l'eliminazione di una molecola d'acqua. Inoltre, per riscaldamento a temperature pi\u00f9 alte, il pirosolfato di potassio si decompone in solfato di potassio liberando anidride solforica. Questa reazione \u00e8 dunque utilizzata anche per la sintesi dell'anidride solforica, in cui il pirosolfato di potassio \u00e8 uno stadio intermedio.\nLa prima reazione \u00e8 reversibile, e infatti il pirosolfato di potassio in soluzione acquosa \u00e8 instabile e idrolizza generando due ioni solfato e due protoni, oltre a due ioni di potassio; le soluzioni di disolfato di potassio sono quindi particolarmente acide.\nIl pirosolfato di potassio, come anche gli altri sali del pirosolfato, viene utilizzato in chimica analitica per solubilizzare gli ossidi metallici difficilmente solubili negli acidi, come l'ossido di alluminio calcinato. I pirosolfati agiscono infatti trasformandosi in solfati solubili."}
{"id": "152878", "revid": "110157", "url": "https://it.wikipedia.org/wiki?curid=152878", "title": "Antimoniato di potassio", "text": "L'antimoniato di potassio (o esaidrossoantimoniato (V) di potassio) \u00e8 un sale complesso di antimonio e potassio.\nA temperatura ambiente si presenta come un solido bianco inodore. \u00c8 un composto nocivo, pericoloso per l'ambiente.\nPropriet\u00e0.\nL'antimoniato di potassio \u00e8 un solido bianco inodore. \u00c8 considerato non infiammabile e poco solubile in acqua. Il valore del pH \u00e8 compreso tra 7,5 e 9.\nUtilizzo.\nIl composto viene utilizzato per la rilevazione dello ione sodio (Na+). Questo produce lo ione potassio e l'esaidrossoantimonato di sodio (V).\nIstruzioni di sicurezza.\nIl solido pu\u00f2 essere tossico se ingerito o inalato. Pu\u00f2 portare a un calo della pressione sanguigna e diarrea, oltre a disturbi funzionali dei reni.\nCon gli acidi sono possibili reazioni violente In caso di incendio si possono formare ossido di potassio e ossidi di antimonio.[4] "}
{"id": "152879", "revid": "287204", "url": "https://it.wikipedia.org/wiki?curid=152879", "title": "Sorbato di potassio", "text": "Il sorbato di potassio (E202) \u00e8 il sale di potassio dell'acido sorbico.\nA temperatura ambiente si presenta come un solido bianco inodore. \u00c8 un composto irritante. \nEssendo molto pi\u00f9 solubile in acqua (58%) dell'acido sorbico gli viene preferito per la conservazione di sistemi acquosi.\nIl rapporto tra la concentrazione di sorbato di potassio e quella equivalente di acido sorbico \u00e8 1,35.\nGrazie alle sue propriet\u00e0 antifungine e antibatteriche, il sorbato di potassio trova impiego come conservante nell'industria alimentare, sotto la denominazione E202. \u00c8 usato principalmente nei latticini e nel pane di segale, ma si pu\u00f2 anche trovare in frutta candita, sidro, succhi di frutta concentrati, creme per ripieni e guarnizioni, albicocche secche, prugne secche, pizze surgelate, macedonie di frutta, capsule di gelatina, margarina, bevande analcoliche e zuppe. Funziona meglio in ambienti con un pH inferiore a 6,5. La sua DGA \u00e8 di 3\u00a0mg per kg di massa corporea. Sono state segnalate sporadiche reazioni avverse come eritemi e dermatiti sia allergiche che pseudoallergiche.\nTrova impiego come conservante nella cosmesi.\nIl suo utilizzo nel cosmetico \u00e8 autorizzato alla massima concentrazione dello 0,81% (corrispondenti allo 0,6% in acido).\nIl nome INCI del sorbato di potassio \u00e8 "}
{"id": "152880", "revid": "1664419", "url": "https://it.wikipedia.org/wiki?curid=152880", "title": "Tiocianato di potassio", "text": "Il tiocianato di potassio (o solfocianuro di potassio) \u00e8 il composto di formula KSCN ed \u00e8 il sale di potassio dell'acido tiocianico. A temperatura ambiente si presenta come un solido bianco inodore. \u00c8 un sale importante contenente l'anione tiocianato, SCN\u2212, uno degli pseudoalogenuri. Il composto ha un punto di fusione relativamente basso rispetto alla maggioranza dei sali inorganici.\nUso in sintesi chimica.\nIl KSCN in soluzione acquosa reagisce in modo pressoch\u00e9 quantitativo con Pb(NO3)2 formando Pb(SCN)2. Il tiocianato di piombo \u00e8 stato usato per convertire cloruri acilici in tiocianati.\nKSCN converte il carbonato di etilene in solfuro di etilene:\nA questo scopo KSCN deve essere ben secco; l'acqua \u00e8 rimossa fondendo KSCN sotto vuoto. In una reazione simile KSCN converte l'ossido di cicloesene nel corrispondente solfuro:\nKSCN serve inoltre per la sintesi del solfuro di carbonile:\nAltri usi.\nSoluzioni acquose diluite di KSCN si usano a volte in film e a teatro per ottenere un effetto sangue moderatamente realistico. La soluzione di KSCN \u00e8 incolore e pu\u00f2 essere dipinta su una superficie o tenuta come tale. Quando la soluzione incolore viene a contatto con una soluzione contenente ioni Fe3+ (ad esempio cloruro ferrico) si forma una colorazione rosso sangue, dovuta ad un complesso tra ferro e ione tiocianato. Ad esempio \u00e8 facile creare il trucco delle stimmate. Le due soluzioni sono incolori, e si pongono separatamente su ciascuna mano; mettendo in contatto le mani ha luogo la reazione e si ottiene l'effetto delle stimmate."}
{"id": "152881", "revid": "15756", "url": "https://it.wikipedia.org/wiki?curid=152881", "title": "Solfuro di potassio", "text": "Il solfuro di potassio \u00e8 il sale di potassio dell'acido solfidrico.\nA temperatura ambiente si presenta come un solido rosso dall'odore caratteristico. \u00c8 un composto corrosivo, pericoloso per l'ambiente. \u00e8 anche uno dei prodotti della combustione della polvere nera.\nIl solfuro di potassio \u00e8 ingrediente base per la preparazione del cosiddetto fegato di zolfo, utilizzato per anticare e brunire i metalli.\n\u00c8 usato in fotografia tradizionale per ottenere la solfurazione delle fotografie in bianco e nero, per ottenere il caratteristico tono seppiato."}
{"id": "152882", "revid": "124209596", "url": "https://it.wikipedia.org/wiki?curid=152882", "title": "Solfato di potassio", "text": "Il solfato di potassio \u00e8 il sale di potassio dell'acido solforico.\nA temperatura ambiente si presenta come un solido incolore inodore.\nViene impiegato come fertilizzante, con una composizione NPK 0-0-50 e nella produzione di stick per barba insieme a solfato di alluminio e ad acqua in caso di tagli da rasoio, per fermare velocemente la fuoriuscita di sangue.\n\u00c8 stato estratto per anni dalla miniera, oggi dismessa, di Pasquasia in Sicilia in provincia di Enna. \u00c8 uno dei prodotti della combustione della polvere nera."}
{"id": "152883", "revid": "110157", "url": "https://it.wikipedia.org/wiki?curid=152883", "title": "Tartrato di potassio", "text": "Il tartarato di potassio \u00e8 il sale di potassio dell'acido tartarico, e ha formula chimica K2C4H4O6. \nViene a volte confuso con il bitartrato di potassio, pi\u00f9 conosciuto come \"cremor tartaro\", con il quale condivide la sigla E336 come additivo alimentare, quando viene impiegato come agente lievitante.\nA temperatura ambiente si presenta come un solido bianco inodore. Generalmente cristallizza come semidrato, pertanto la sua formula \u00e8 2C4H4K2O6 \u00b7 H2O. \nSintesi.\nIl tartrato di potassio si pu\u00f2 produrre facendo reagire l'acido tartarico con il tartrato di sodio e potassio (sale di Rochelle) e il solfato di potassio; la reazione \u00e8 seguita da filtrazione, purificazione, precipitazione ed essiccazione. "}
{"id": "152884", "revid": "287204", "url": "https://it.wikipedia.org/wiki?curid=152884", "title": "Tellurito di potassio", "text": "Il tellurito di potassio \u00e8 il sale di potassio dell'acido telluroso.\nA temperatura ambiente si presenta come un solido bianco inodore. \u00c8 un composto tossico, irritante.\nViene ridotto a tellurio metallico dal \"Corynebacterium diphtheriae\"; questa propriet\u00e0 permette di allestire terreni selettivi per il suo isolamento."}
{"id": "152885", "revid": "110157", "url": "https://it.wikipedia.org/wiki?curid=152885", "title": "Tetrationato di potassio", "text": "Il tetrationato di potassio \u00e8 il sale di potassio dell'acido tetrationico.\nA temperatura ambiente si presenta come un solido bianco inodore."}
{"id": "152886", "revid": "287204", "url": "https://it.wikipedia.org/wiki?curid=152886", "title": "2-ossobutirrato di sodio", "text": "Il 2-ossobutirrato di sodio (o 2-chetobutirrato di sodio) \u00e8 il sale di sodio dell'acido 2-ossobutirrico.\nA temperatura ambiente si presenta come un solido biancastro dall'odore caratteristico (sgradevole). \u00c8 un composto irritante."}
{"id": "152889", "revid": "287204", "url": "https://it.wikipedia.org/wiki?curid=152889", "title": "Oswiecim", "text": ""}
{"id": "152891", "revid": "123172306", "url": "https://it.wikipedia.org/wiki?curid=152891", "title": "Renato Ruggiero", "text": "Biografia.\nPrimi incarichi.\nLaureatosi in giurisprudenza all'Universit\u00e0 di Napoli nel 1953, Renato Ruggiero entra in carriera diplomatica nel 1955, ed \u00e8 subito inviato in Brasile, presso il consolato italiano a San Paolo. Nel gennaio 1959, \u00e8 assegnato all'ambasciata italiana a Mosca e, nel 1962, all'ambasciata italiana a Washington. Nel 1964 rientra in Italia per ricoprire l'incarico di capo-segreteria della Direzione generale per gli Affari politici del Ministero degli Affari esteri; nel 1966 \u00e8 consigliere presso l'ambasciata di Belgrado.\nCarriera diplomatica.\nNel 1969, Ruggiero \u00e8 inviato a Bruxelles alla rappresentanza italiana permanente presso la Comunit\u00e0 europea. Nel luglio 1970 \u00e8 Capo di gabinetto del Presidente della Commissione europea Franco Maria Malfatti. In questo ruolo, partecipa ai negoziati che portano all'ingresso nella CEE di Gran Bretagna, Danimarca e Irlanda. Dopo le dimissioni di Malfatti (giugno 1972), Ruggiero resta per un breve periodo alla Presidenza della Commissione CEE come consigliere politico del nuovo Presidente Sicco Mansholt, per essere poi incaricato della Direzione generale per la Politica regionale della Commissione europea (1973-77).\nNel 1977 diviene portavoce di Roy Jenkins, successivo Presidente della Commissione europea, che assiste nei negoziati per il lancio del Sistema monetario europeo. Tra il 1978 e il 1980, Ruggiero rientra a Roma ed \u00e8 consigliere diplomatico del Presidente del Consiglio Giulio Andreotti e Capo di Gabinetto di due Ministro degli affari esteri (Arnaldo Forlani e Franco Maria Malfatti); in tali vesti \u00e8 tra i negoziatori dell'entrata dell'Italia nel Sistema monetario europeo e si occupa anche di situazioni critiche quali la Crisi di Sigonella.\nNel 1980 Ruggiero ottiene il grado di ambasciatore ed \u00e8 nuovamente inviato a Bruxelles come rappresentante permanente dell'Italia presso la Comunit\u00e0 europea, sino al 1984. In seguito rientra in Italia, come direttore generale per gli affari economici della Farnesina (1984-1985) e, per due anni, dal 1985 al 1987, \u00e8 Segretario generale del Ministero degli esteri, la pi\u00f9 alta carica della diplomazia italiana.\nCarriera politica.\nDopo le elezioni politiche del 1987, Ruggiero entra in politica, ed \u00e8 nominato Ministro del commercio con l'estero nel Governo Goria (28 luglio 1987-13 aprile 1988), in quota PSI; \u00e8 confermato al medesimo ministero nei successivi governi De Mita e Andreotti, sino al 12 aprile 1991.\nTra il 1991 e il 1995 \u00e8 responsabile delle relazioni internazionali del gruppo FIAT, e riveste vari incarichi dirigenziali e di consulenza presso societ\u00e0 italiane ed europee.\nNel 1995 \u00e8 eletto direttore generale del WTO, con sede a Ginevra, carica che terr\u00e0 sino al 1999; durante tale periodo promuove la liberalizzazione su scala mondiale delle telecomunicazioni, delle tecnologie informatiche e dei servizi finanziari. In seguito \u00e8 nominato Presidente dell'ENI e (a settembre 1999) vicepresidente internazionale e Presidente per l'Italia di Schroder Salomon Smith Barney.\nL'11 giugno 2001 Renato Ruggiero \u00e8 chiamato da Silvio Berlusconi a ricoprire la carica di Ministro degli esteri nel suo secondo governo. Tale nomina sorprende favorevolmente gli ambienti politici, sia per l'indiscusso prestigio del neo-ministro, sia per la sua sostanziale indipendenza dai partiti politici. Ma dopo appena sei mesi, Ruggiero rassegna le dimissioni per incompatibilit\u00e0 della sua politica europeista e liberista con il localismo della Lega Nord, alleato di governo.\nNegli anni successivi ha lavorato nel sistema bancario: in Svizzera come presidente di Citigroup e vicepresidente della Citigroup European Investment Bank; in Italia come presidente del Comitato consultivo internazionale di UniCredit\nTra il 2006 e il 2008, Ruggiero ha ricoperto l'incarico di consigliere per la Costituzione europea del Presidente del Consiglio Romano Prodi. \n\u00c8 morto il 4 agosto 2013 all'et\u00e0 di 83 anni."}
{"id": "152892", "revid": "981156", "url": "https://it.wikipedia.org/wiki?curid=152892", "title": "Universit\u00e0 degli Studi di Perugia", "text": "L'Universit\u00e0 degli Studi di Perugia \u00e8 un'universit\u00e0 statale italiana fondata nel 1308, uno degli atenei pi\u00f9 antichi d'Italia e del mondo.\nIdentit\u00e0 visiva.\nL'emblema ufficiale dell'Universit\u00e0 ritrae a sinistra, su sfondo blu, sant'Ercolano, uno dei santi protettori della citt\u00e0, e a destra, su sfondo rosso, il grifo, simbolo della citt\u00e0. Rappresentano rispettivamente i poteri ecclesiastici e civili, che diedero lustro all'Ateneo durante il Medioevo. Venne creato a seguito della disposizione del Ministero della pubblica istruzione emessa nel 1925, con la quale si richiese a tutti gli atenei nazionali di dotarsi di un proprio sigillo riproducente lo stemma storico. Nel secondo dopoguerra fu realizzato un nuovo sigillo circolare bipartito, nel quale \u00e8 stata apposta la scritta circolare \"Studium Generale Civitatis Perusii A.D. MCCCVIII\".\nStoria.\nFu una tra le prime libere universit\u00e0 sorte in Italia, eretta a \"Studium Generale\" l'8 settembre 1308, come attesta la bolla papale \"Super specula\" di Clemente V. Un'istituzione che educava alle arti della medicina e della legge esisteva comunque sin dagli inizi del Duecento, finanziata principalmente dal comune di Perugia. Prima del 1300 si attesta le presenza di diverse \"universitates scholarium\". Il giurista civile Iacopo da Belviso vi insegn\u00f2 dal 1316 al 1324. Il 1\u00ba agosto del 1318 papa Giovanni XXII diede all'Universit\u00e0 il diritto di conferire lauree in legge civile e canonica, ed il 18 febbraio 1328 in medicina e nelle arti.\nIl 19 maggio 1355 l'imperatore Carlo IV promulg\u00f2 un editto a rafforzare le bolle papali e ad elevare l'Universit\u00e0 al rango di imperiale, al fine di favorire la rinascita della citt\u00e0 dopo le ondate pestilenziali degli anni 1348-49. Nel 1362 fu fondato dal cardinale Niccol\u00f2 Capocci il \"Collegium Gregorianum\" (successivamente rinominato \"Sapienza vecchia\"), che all'atto della costituzione poteva ospitare sino a quaranta giovani. In visita alla citt\u00e0 l'11 ottobre 1371, Gregorio XI elev\u00f2 la neonata facolt\u00e0 di teologia al livello di \"Studium Generale\". Questa facolt\u00e0 venne soppressa, e le sue propriet\u00e0 consegnate all'universit\u00e0, nel 1811. Nel 1426 nacque su iniziativa di Benedetto Guidalotti, vescovo di Recanati, e con l'approvazione di Martino V, il \"Collegio di San Girolamo\".\nDurante la repubblica giacobina, nel 1798, l'Universit\u00e0 cambi\u00f2 sede, dalla piazza del Sopramuro (Matteotti), in seguito all'esproprio del vecchio convento olivetano di Montemorcino (1740, Luigi Vanvitelli), dove stabil\u00ec la propria residenza. La biblioteca universitaria, istituita nel Trecento, ha un catalogo di oltre 200.000 volumi e antichi testi provenienti soprattutto dalle corporazioni religiose soppresse.\nIn seguito rinominato \"Sapienza nuova\", si trattava di un ostello gratuito per studenti forestieri che non si potevano pagare gli studi, e si fuse con l'universit\u00e0 nel 1829. Con la restaurazione pontificia (1814-1860) la Sapienza Nuova venne riaperta da Pio VII con il nome di \"Collegio Pio\" ed il 27 agosto 1824 Leone XII ne fece il collegio principale dell'universit\u00e0. Oltre al futuro papa Giulio III Ciocchi del Monte, laureatosi in giurisprudenza, famosi studenti dell'Ateneo furono San Giovanni da Capestrano, studente di diritto civile e canonico dal 1401 al 1411 e Cesare Borgia, che rimase nella citt\u00e0 baglionesca dal 1489 al 1491: rientrato a Roma invi\u00f2 ai Priori una missiva di elogi per gli studi fatti e per il \"buon carattere\" dei perugini.\nCon l'Unit\u00e0 d'Italia, nel 1860 l'Universit\u00e0 di Perugia fu posta sotto la giurisdizione del Rettore e del consiglio cittadino, che, stabiliti nuovi statuti, modellati su quelli dell'Universit\u00e0 di Bologna, li sottopose all'approvazione del governo. Negli anni trenta, grazie a Paolo Orano (1935-1944), prima docente poi rettore dell'ateneo perugino, si aggiunsero, a Giurisprudenza e Medicina e Chirurgia, le Facolt\u00e0 di Scienze politiche, Medicina veterinaria, Chimica e Agraria.\nDurante il rettorato di Giuseppe Ermini (1945-1976) l'Universit\u00e0 di Perugia visse un periodo di consolidamento ed espansione con l'istituzione di nuove facolt\u00e0: scienze (1957), lettere e filosofia (1958), magistero (1965), ingegneria (1968) \u2013 inizialmente solo biennio propedeutico \u2013 ed economia (1969).\nStruttura.\nIl rettorato e l'amministrazione centrale dell'ateneo hanno sede a Perugia e nell'area cittadina sono dislocati i sedici dipartimenti che erogano la maggior parte dei corsi dell'offerta formativa. Strutture universitarie decentrate sono presenti anche ad Assisi, Foligno, Narni e Terni.\nA seguito dell'entrata in vigore della riforma Gelmini, dal 1\u00ba gennaio 2013 l'Universit\u00e0 \u00e8 suddivisa in quattordici dipartimenti:\nRadiophonica \u00e8 la radio ufficiale online per studenti e televisione per le universit\u00e0 umbre. Nato nel 2008 con il supporto della Regione Umbria e dall'Agenzia per il diritto all'istruzione universitaria dell'Umbria ADISU insieme all'Associazione culturale L'Officina Musicale. L'emittente \u00e8 associata al network RadUni."}
{"id": "152894", "revid": "1543377", "url": "https://it.wikipedia.org/wiki?curid=152894", "title": "M76 (astronomia)", "text": "M 76 (nota talvolta anche come Piccola Dumbell, Piccola Nebulosa Manubrio, Nebulosa Tappo di Sughero, Nebulosa Farfalla o con le sigle NGC 650 e NGC 651) \u00e8 una nebulosa planetaria visibile nella costellazione di Perseo. \u00c8 stata scoperta da Pierre M\u00e9chain nel 1780.\nOsservazione.\nM76 \u00e8 individuabile con difficolt\u00e0, sia a causa della sua debole luminosit\u00e0 (si tratta dell'oggetto pi\u00f9 debole fra quelli indicati da Messier), sia perch\u00e9 nei suoi dintorni non si trovano stelle luminose: un metodo per rintracciarla \u00e8 raggiungere la stella , di quarta magnitudine, e poi muoversi di circa un grado verso nord; \u00e8 al di fuori della portata di un binocolo, con l'eccezione di un 11x80, in cui si mostra come un puntino pallido e sfuocato. Un telescopio da 150mm lo mostra come un oggetto allungato in senso nordest-sudovest; strumenti superiori mostrano due lobi, che la fanno rassomigliare alla Nebulosa Manubrio nella costellazione della Volpetta.\nLa sua declinazione \u00e8 molto settentrionale: infatti quest'ammasso si presenta circumpolare da buona parte dell'emisfero boreale, come quasi tutta l'Europa e il Nordamerica; dall'emisfero australe invece \u00e8 possibile osservarla solo in prossimit\u00e0 dell'equatore e del tropico del Capricorno. Il periodo migliore per la sua osservazione nel cielo serale \u00e8 quello compreso fra settembre e febbraio.\nStoria delle osservazioni.\nM76 fu scoperta da Giovanni Battista Hodierna nel 1754 e in seguito riscoperta indipendentemente da Charles Messier nel 1764: quest'ultimo la descrisse come una nebulosa estremamente debole che al minimo accenno di inquinamento luminoso diviene invisibile. William Herschel si convinse di avere a che fare con un oggetto nebuloso doppio non risolvibile, cos\u00ec la consider\u00f2 come due oggetti separati; questo l'errore venne poi ripreso anche dal New General Catalogue, in cui \u00e8 indicata con una doppia numerazione. Il pastore Webb la paragon\u00f2 a M27, definendola come una sua piccola miniatura.\nCaratteristiche.\nLa nebulosa possiede due numeri NGC perch\u00e9 si sospettava che fosse una nebulosa doppia con le due componenti in contatto. Invece NGC 651 \u00e8 soltanto la parte a nord-est della nebulosa. L'aspetto della nebulosa piccola campana muta assomiglia in una certa misura a quello della nebulosa Manubrio M27.\n\u00c8 uno degli oggetti Messier pi\u00f9 deboli con la sua magnitudine visuale di 10,1. La zona pi\u00f9 brillante della nebulosa ha un diametro di 65 secondi d'arco, mentre l'alone ha un'estensione di 290 secondi d'arco. La stella centrale ha magnitudine di 16,6 e una temperatura di 140.000 K; probabilmente raffreddandosi diventer\u00e0 una nana bianca in una decina di milioni di anni."}
{"id": "152895", "revid": "287204", "url": "https://it.wikipedia.org/wiki?curid=152895", "title": "M76", "text": ""}
{"id": "152896", "revid": "339392", "url": "https://it.wikipedia.org/wiki?curid=152896", "title": "NGC 650", "text": ""}
{"id": "152897", "revid": "339392", "url": "https://it.wikipedia.org/wiki?curid=152897", "title": "NGC 651", "text": ""}
{"id": "152900", "revid": "1766026", "url": "https://it.wikipedia.org/wiki?curid=152900", "title": "Jean Sibelius", "text": "Le sue composizioni pi\u00f9 note sono le sette sinfonie, il concerto per violino e orchestra, il poema sinfonico \"Finlandia\", la \"Valse triste\", la suite \"Karelia\" e l'altro poema sinfonico \"Il cigno di Tuonela\" (un movimento della suite \"Lemmink\u00e4inen\"). Egli per\u00f2 scrisse molta altra musica, tra cui altri pezzi ispirati al \"Kalevala\", oltre cento \"Lieder\" per voce e pianoforte, musiche di scena per 13 drammi, un'opera (\"Jungfrun i tornet\"), musica da camera tra cui un quartetto d'archi, musica per pianoforte, musica corale e musica rituale massonica.\nBiografia.\nJean Sibelius nacque nel 1865 a H\u00e4meenlinna nel Granducato di Finlandia, sotto il dominio russo. La sua famiglia, per met\u00e0 svedese, decise consapevolmente di mandare Jean in un'importante scuola di lingua finlandese. Ci\u00f2 deve vedersi come parte della pi\u00f9 ampia crescita del movimento dei fennomani, un'espressione del nazionalismo romantico che sarebbe diventata una parte cruciale della produzione artistica e delle idee politiche di Sibelius. Egli mor\u00ec a causa di un'emorragia cerebrale.\nStile musicale.\nJean Sibelius fece parte di un gruppo di compositori che accettarono esteriormente le norme di composizione della fine del XIX secolo, ma cerc\u00f2 di semplificare radicalmente la costruzione interna della musica. Come nel caso di Anton\u00edn Dvo\u0159\u00e1k, ci\u00f2 lo port\u00f2 a ricercare melodie idiomatiche, con un carattere nazionale identificabile; ma port\u00f2 anche un approccio unico e idiosincratico alle tecniche di sviluppo. Nella prima fase della sua attivit\u00e0 Sibelius fu influenzato da Ferruccio Busoni e P\u00ebtr Il'i\u010d \u010cajkovskij; l'influenza di quest'ultimo \u00e8 particolarmente evidente nella sua sinfonia corale \"Kullervo\", del 1891, cos\u00ec come nella sua Sinfonia n. 1 in mi minore del 1899. In effetti l'influenza di questi due compositori \u00e8 evidente fino al suo concerto per violino del 1903. In seguito egli rimosse progressivamente gli indicatori formali della sonata dalle sue opere e persegu\u00ec l'idea di sviluppare continuamente cellule e frammenti, fino a giungere ad una grandiosa composizione finale. La sintesi era spesso cos\u00ec completa che si pensava che partisse dalla composizione finita e lavorasse a ritroso.\nSibelius cre\u00f2 molta della sua musica con melodie che hanno delle implicazioni modali molto potenti e che vengono protratte su diverse note. Il suo linguaggio armonico \u00e8 spesso moderato e riduttivo in confronto a molti dei suoi contemporanei, e fa uso frequente delle note di pedale. Sibelius ebbe a dire: \"la musica spesso si smarrisce senza un pedale.\" A causa di ci\u00f2, la musica di Sibelius viene talvolta considerata non abbastanza complessa, ma fu immediatamente rispettato dai suoi colleghi, compreso Gustav Mahler. Pi\u00f9 tardi nel corso della sua vita venne esaltato dal critico Olin Downes, ma attaccato da Virgil Thomson. Forse una ragione per cui Sibelius si attrasse le ire dei critici \u00e8 che in ognuna delle sue sette sinfonie approcci\u00f2 i problemi fondamentali di forma, tonalit\u00e0 e architettura in modi unici e personali. In definitiva per superare il sistema tonale, gi\u00e0 portato agli estremi da Wagner, Sibelius intraprese la strada opposta a quella della Seconda scuola di Vienna. Se compositori come Arnold Sch\u00f6nberg e Alban Berg abbandonarono la tonalit\u00e0 per costruire \"ex novo\" un sistema armonico proprio, Sibelius cerc\u00f2 nuova ispirazione partendo dalla tradizione pi\u00f9 antica, dagli antichi \"modi\", rimasti quasi inutilizzati nella musica colta successiva al medioevo, ma ancora vivi nella musica tradizionale e popolare.\nSibelius si sforz\u00f2 viepi\u00f9 di usare nuovi accordi, compreso il nudo tritono, per esempio nella Sinfonia n. 4, e semplici strutture melodiche per costruire lunghi movimenti musicali. Spesso alterna parti melodiche ad accordi squillanti degli ottoni che erompono e si dissolvono, o punteggia la musica con frasi ripetitive che si contrappongono alla melodia e contromelodia. Le sue opere sono ricche di riferimenti letterari non sempre espliciti. La Seconda Sinfonia ha un andamento che richiama la figura di Don Giovanni che s'insinua al chiaro di luna mentre la dura quarta sinfonia riunisce l'opera per la pianificata sinfonia \"Montagna\" con un poema sinfonico che s'ispirava all'opera di Edgar Allan Poe \"Il Corvo\". Scrisse inoltre molti poemi sinfonici ispirati dalla poesia finlandese, esordendo con \"En Saga\" e culminando con \"Tapiola\" (1926), la sua ultima opera maggiore.\nPubblic\u00f2 solo pochi pezzi minori dopo il 1926, e si dice abbia distrutto il manoscritto della Sinfonia n. 8 una volta completata. Le sue ultime opere maggiori sono delle sinfonie Sesta e Settima, musiche per \"La tempesta\" di William Shakespeare e \"Tapiola\". Nel 1958 il quotidiano \"Manchester Guardian\" riassunse lo stile delle sue ultime opere dicendo che mentre altri erano impegnati nella confezione di cocktail, lui serviva al pubblico pura acqua gelida. Ma per circa trent'anni, dopo la Grande Guerra ed un'operazione di sospetto cancro alla gola, Sibelius evit\u00f2 di parlar della propria musica e non compose praticamente altro.\nSibelius ha avuto fortuna artistica varia; ciononostante resta uno dei pi\u00f9 popolari compositori sinfonici del XX secolo i cui interi cicli sinfonici vengono reiteratamente registrati. A suo tempo, tuttavia, si concentr\u00f2 soprattutto sulla pi\u00f9 remunerativa musica da camera e solo occasionalmente per il palcoscenico. Attualmente Paavo Berglund e Sir Colin Davis sono considerati i maggiori interpreti del suo lavoro. Altre raccolte classiche di sinfonie si devono a John Barbirolli, Leonard Bernstein, Herbert von Karajan e Vladimir A\u0161kenazi. Di recente Osmo V\u00e4nsk\u00e4 e la Orchestra Sinfonica di Lahti hanno pubblicato un'opera omnia di Sibelius ben accolta dalla critica e che include brani inediti o ritirati, come la prima versione della Quinta sinfonia (1915), mentre il noto pianista finlandese Olli Mustonen ha inciso l'opera omnia per pianoforte per l'etichetta Ondine.\nComposizioni scelte.\nOrdinate cronologicamente per data di composizione (non di pubblicazione o di prima esecuzione).\nOmaggi.\nIl grafico finlandese Erik Bruun us\u00f2 Jean Sibelius come tema per la banconota da 100 marchi dell'ultima serie di tale valuta.\nA Jean Sibelius \u00e8 intitolato l'omonimo parco ad Helsinki, all'interno del quale si trova il monumento \"Passio musicae\", dedicato al compositore"}
{"id": "152901", "revid": "125342543", "url": "https://it.wikipedia.org/wiki?curid=152901", "title": "Ok, il prezzo \u00e8 giusto!", "text": "Ok, il prezzo \u00e8 giusto! \u00e8 stato un game show, adattamento dell'originale statunitense \"The Price Is Right\", trasmesso sulle reti Mediaset dal 21 dicembre 1983 fino al 13 aprile 2001; la curatrice \u00e8 stata Fatma Ruffini, mentre la produttrice \u00e8 stata Margherita Caligiuri. \u00c8 stata una delle trasmissioni pi\u00f9 longeve dell'editore - 3466 puntate - e tra le poche a essere trasmesse su tutte le tre reti generaliste del gruppo. Dopo \"L'eredit\u00e0\" e \"La ruota della fortuna\", \u00e8 il terzo quiz pi\u00f9 longevo della TV italiana, nonch\u00e9 la quarta versione pi\u00f9 longeva dell'originale format statunitense.\nStoria.\nIl programma era la versione italiana del gioco a premi statunitense \"The Price Is Right\", format andato in onda sulle reti NBC e ABC dal 1956 al 1965 e in seguito riproposto con successo sulla CBS a partire dal 4 settembre 1972 e tuttora trasmesso.\nIn Italia esord\u00ec su Italia 1 il 21 dicembre 1983 e qui and\u00f2 in onda fino al 24 giugno 1987, mentre dal 9 settembre 1987 al 29 giugno 1988 pass\u00f2 su Rete 4; successivamente venne trasmesso dal 12 settembre 1988 al 29 giugno 1996 su Canale 5, e infine per le ultime edizioni (dal 9 settembre 1996 al 13 aprile 2001) torn\u00f2 di nuovo in onda su Rete 4.\nLa scenografia del programma fu realizzata da Graziella Evangelista dalla stagione 1983-1984 fino alla prima met\u00e0 della stagione 1993-1994; in seguito venne invece realizzata da Stefania Conti, dalla seconda met\u00e0 della stagione 1993-1994 alla stagione 1995-1996; in seguito fu invece affidata alla coppia di scenografi composta da Alida Cappellini e Giovanni Licheri, dalla stagione 1996-1997 alla stagione 1998-1999 ed infine da Enrico Dusi dalla stagione 1999-2000 alla chiusura del programma.\nIl conduttore interagiva con una voce fuori campo (detta \"voce misteriosa\") che aveva il compito di annunciare i concorrenti, descrivere i premi e supportare il conduttore con comunicazioni o precisazioni; la voce apparteneva ad una persona posta dentro una cabina a vetri riflettenti mimetizzata con la scenografia, dietro la gradinata sulla quale sedeva il pubblico.\nLe voci sono state interpretate da alcuni doppiatori come:\nPer le prime cinque stagioni, il programma and\u00f2 in onda il mercoled\u00ec in prima serata (dal 21 dicembre 1983 al 24 giugno 1987 su Italia 1 e dal 9 settembre 1987 al 29 giugno 1988 su Rete 4).\nDalla stagione 1988\u20131989, il game show pass\u00f2 definitivamente alla fascia preserale andando in onda su Canale 5, dal luned\u00ec al sabato.\nPer un breve periodo, dal 7 gennaio al 29 giugno 1991, in seguito ad un calo di ascolti, \"Ok, il prezzo \u00e8 giusto!\" venne spostato nella fascia del mezzogiorno di Canale 5 subito dopo \"Il pranzo \u00e8 servito\", andando sempre in onda dal luned\u00ec al sabato, e lo spazio lasciato vuoto dal game show in fascia preserale venne riempito da un'ora extra di \"Bim Bum Bam\"; il programma torn\u00f2 al preserale nel settembre dello stesso anno dopo una rapida ricrescita degli ascolti.\nInoltre, dal 10 settembre 1989 al 27 ottobre 1991, il game show and\u00f2 in onda anche la domenica, sempre su Canale 5 in fascia preserale (anche nel periodo in cui le puntate feriali vennero trasferite nella fascia del mezzogiorno); le puntate domenicali avevano una durata maggiore rispetto a quelle degli altri giorni della settimana (ed infatti vi partecipavano quattro concorrenti per ogni manche, cos\u00ec come avveniva quando il game-show era trasmesso in prima serata), ed oltre ai consueti momenti di gioco vi erano anche degli spazi musicali, in cui Iva Zanicchi si esibiva con le sue canzoni pi\u00f9 famose e reinterpretava anche famosi brani musicali, sia italiani che internazionali.\nNel febbraio del 1996 il programma, messo in difficolt\u00e0 dalla concorrenza del nuovo game show \"Luna Park\" in onda alla stessa ora su Rai 1, cerc\u00f2 di risollevare gli ascolti introducendo un gioco telefonico, al quale prendevano parte i telespettatori che seguivano il game show. Tale gioco, chiamato \"Indovina la Vetrina\", consisteva nell'indovinare il prezzo giusto della vetrina persa da uno dei finalisti della puntata, e quando ci\u00f2 non accadeva il premio si accumulava a quello della sera successiva, fino a che qualcuno non indovinava il prezzo giusto. A differenza della puntata registrata qualche giorno prima, il gioco telefonico andava in onda in diretta, costringendo cos\u00ec Iva Zanicchi a recarsi ogni sera negli studi per una manciata di minuti di gioco, dovendosi inoltre vestire e pettinare come nella puntata appena trasmessa per dare ai telespettatori una sensazione di continuit\u00e0. Tale espediente non ebbe successo, e gli ascolti infatti continuarono a calare tanto che, nell'autunno seguente, \"Ok, il prezzo \u00e8 giusto!\" venne spostato su Rete 4 fino alla chiusura cinque anni dopo.\nDal 1989 al 1998, nel periodo estivo, venivano trasmesse le repliche della stagione appena conclusa, sempre nello stesso slot orario, ad eccezione delle estati del 1992 e del 1993, in cui il game show and\u00f2 invece in onda con puntate inedite, e nell'estate del 1994, in cui vennero trasmesse le puntate estive dei due anni precedenti.\nConduzione.\nIl primo presentatore fu Gigi Sabani, che condusse il programma dal 21 dicembre 1983 al 17 dicembre 1986, ma la presentatrice pi\u00f9 longeva e ricordata \u00e8 stata Iva Zanicchi (che lo defin\u00ec \"Il trionfo del consumismo\"), che lo present\u00f2 per tredici anni, dal 7 gennaio 1987 fino al 30 giugno 2000, per circa 3000 puntate; per brevi periodi il programma \u00e8 stato condotto anche da Emanuela Folliero e Maria Teresa Ruta: la prima nella primavera del 1999 (dal 10 maggio al 25 giugno), nel periodo in cui la Zanicchi era occupata con le elezioni per il Parlamento europeo del 1999 e non poteva dunque apparire in video a causa della par condicio, mentre la seconda ne ha condotto invece l'ultima edizione, andata in onda dall'11 settembre 2000 al 13 aprile 2001.\nVallette.\nA supporto del conduttore vi era un gruppo di vallette al quale spettava il compito di mostrare i premi in palio nelle vetrine e gli oggetti-invito. Per sedici anni ci furono solo donne, mentre nelle ultime due edizioni furono presenti anche dei valletti uomini. Valletti maschi sono stati presenti anche nella prima parte del 1987, in contemporanea con l'arrivo alla conduzione di Iva Zanicchi.\nRegolamento del gioco.\nDopo la scelta di quattro concorrenti fra il pubblico, iniziava il gioco consistente in due manches dal medesimo funzionamento: veniva presentato un prodotto (detto \"oggetto-invito\") all'interno di una vetrina aperta dalla formula \"Apriti, sesamo!\", del quale bisognava indovinare il prezzo; il concorrente che indovinava il prezzo giusto, o si avvicinava di pi\u00f9 alla cifra corretta senza superarla, si aggiudicava l'oggetto-invito ed accedeva, dopo aver fatto una breve intervista con il presentatore in cui parlava di s\u00e9, ad un altro gioco con in palio un ulteriore premio in denaro od in prodotti e, in ogni caso, veniva ammesso al gioco finale della ruota. Il posto lasciato vacante era quindi colmato con una nuova chiamata tra il pubblico di un nuovo concorrente e il tutto si ripeteva per quattro volte (fino a che il programma and\u00f2 in onda in prima serata) ed in seguito per tre volte (dopo il passaggio del programma in fascia preserale).\nI vincitori di ogni manche si sfidavano poi alla ruota, in cui chi si avvicinava di pi\u00f9 a 100 senza superarlo, con un massimo di due giri di ruota, accedeva alla fase finale; se invece si centrava il valore 100 presente sulla ruota al primo giro si vinceva un milione di lire. \u00c8 durante questo gioco che nacque uno dei tormentoni del programma: l'incitamento durante il primo giro di ruota da parte del pubblico che gridava \"Cento, cento, cento...\" per tifare i concorrenti; se alla fine del gioco due o pi\u00f9 concorrenti avevano totalizzato lo stesso punteggio, si procedeva allo spareggio, con i concorrenti che dovevano nuovamente sfidarsi alla ruota, questa volta per\u00f2 con un solo giro a disposizione per ognuno.\nNella fase finale, veniva presentata la prima vetrina ed il finalista che durante la puntata aveva vinto di pi\u00f9, poteva scegliere se tenerla o cambiarla per una seconda vetrina misteriosa, cedendo la prima all'altro finalista; se decideva di tenere la prima vetrina, la vetrina \"misteriosa\" veniva abbinata all'altro finalista; in entrambi i casi, i due giocatori dovevano indovinare il valore della propria vetrina e chi si avvicinava maggiormente alla somma esatta, senza superarla, vinceva la puntata e tutti i premi della propria vetrina finale.\nNelle ultime due edizioni venne modificata la parte finale del programma: i due finalisti si sfidavano di nuovo alla ruota (stavolta per\u00f2 con un solo giro a disposizione) e chi totalizzava il punteggio maggiore (in caso di parit\u00e0 si procedeva allo spareggio) accedeva al gioco finale, nella quale venivano mostrate due vetrine delle quali il concorrente doveva indovinare il prezzo; prima di mostrare i premi, veniva mostrato un tabellone in cui vi erano varie cifre e il concorrente doveva quindi premere un pulsante, e la cifra che usciva fuori era la cifra \"di sforamento\", entro la quale si poteva sforare il prezzo delle vetrine. Il concorrente vinceva se la cifra da lui indicata si avvicinava al reale prezzo del premio tenuto conto della cifra di sforamento (che per\u00f2 era valida solo se il prezzo indicato dal concorrente era inferiore a quello giusto, mentre, se era superiore, il concorrente \"sballava\" e non si aggiudicava le vetrine finali).\nGiochi interni.\nProva in cui, dati due prezzi di un prodotto, bisognava indovinare quello giusto;\nProva in cui, dato il prezzo di un prodotto, bisognava togliere una cifra per trovare il costo corretto;\nProva in cui bisognava assegnare, in 45 secondi di tempo, i prezzi giusti a quattro prodotti;\nIn questa prova, venivano mostrati cinque carrellini con cinque prodotti, aventi un prezzo sottoindicato, e il concorrente doveva indovinare se il prezzo indicato era vero o falso; dopodich\u00e9, a seconda di quante volte indovinava il prezzo dei carrellini, aveva delle possibilit\u00e0 di scoprire qual era il prezzo giusto del premio in vetrina. In caso di vittoria, il concorrente vinceva il premio in vetrina e gli oggetti dei carrellini che indovinava, altrimenti, vinceva soltanto gli oggetti dei carrellini indovinati;\nProva in cui veniva messo in palio sempre un viaggio pi\u00f9 una cifra in denaro. Dato il totale, il concorrente doveva scrivere su un assegno quanto, secondo lui, era rappresentato dalle spese extra, escludendo quindi il valore del viaggio: se il valore indicato dal concorrente era giusto (o comunque rientrava nella cifra di sforamento), il concorrente vinceva il viaggio pi\u00f9 la cifra in denaro.\nIn questa prova, il concorrente doveva indovinare cifra per cifra (ad esclusione dei tre zeri finali), il prezzo esatto del premio in vetrina: all'inizio del gioco venivano date al concorrente otto fiches, e, se il concorrente sbagliava una cifra, doveva rendere il numero di fiche corrispondenti alla differenza (ad esempio: la prima cifra era 2 e il concorrente diceva 5, questi doveva rendere tre fiches). Il concorrente vinceva la prova se alla fine riusciva a scoprire tutto il prezzo avendo ancora almeno una fiche;\nDato il premio della vetrina, il concorrente su un tavolo da gioco doveva tirare dei dadi, che corrispondevano alle cifre del prezzo del premio che doveva indovinare (erano esclusi i tre zeri finali); ogni dado corrispondeva a una cifra del prezzo (esempio: il primo dado corrispondeva alla prima cifra) il concorrente, una volta tirato il dado, doveva indovinare se la cifra corrispondente del prezzo giusto era pi\u00f9 alta o pi\u00f9 bassa del punteggio uscito nel dado (se la cifra corrispondeva al punteggio del dado si indovinava sempre), e se riusciva a indovinare tutte le cifre egli si aggiudicava il premio;\nIn questa prova, venivano presentati i tre prodotti in palio, con le cifre dei loro prezzi disordinate ed una di troppo (il prezzo del primo premio aveva tre cifre, il secondo quattro, il terzo cinque) esclusi i tre zeri finali; stava al concorrente mettere le cifre del prezzo di ogni prodotto nel giusto ordine, eliminando quella in pi\u00f9. Una volta indovinato il prezzo di un prodotto si passava a quello successivo, e si vinceva ordinando le cifre dei prezzi dei tre prodotti correttamente; se il concorrente riusciva a indovinare, avendo dieci possibilit\u00e0, tutti i prezzi, vinceva tutti e tre i premi, altrimenti vinceva solo quelli di cui indovinava il prezzo (due, uno o, nel caso pi\u00f9 sfortunato, nessuno);\nDati i due premi della vetrina, il concorrente per\u00f2 poteva portarne a casa solamente uno (in genere c'erano un premio maggiore e uno pi\u00f9 modico); in un tabellone vi erano due spazi in cui comparivano i prezzi dei due premi, e sotto ad essi un terzo spazio indicanti le cifre del cosiddetto \"salvadanaio\". Una volta scelto il premio che voleva portare a casa, il concorrente doveva indovinarne il prezzo chiamando tutte le cifre dal 1 al 9 a sua scelta (infatti ogni cifra compariva solamente una volta o nel primo premio o nel secondo premio o nel salvadanaio), sperando di formare interamente per primo il prezzo del premio scelto; questo gioco poteva avere tre conclusioni: si poteva vincere o il premio scelto o l'altro premio (nel caso che alla chiamata delle cifre si scopriva per primo il prezzo dell'altro premio), oppure nel caso pi\u00f9 sfortunato, si vinceva il \"salvadanaio\", ovvero il prezzo corrispondente (in lire) alla cifra finita nell'ultimo spazio del tabellone.\nProva in cui, dati tre premi, bisognava indovinare il pi\u00f9 caro;\nProva in cui, dati i due premi della vetrina (i cui prezzi erano \"scontati\"), per vincere, il concorrente doveva indovinare quali dei due prodotti aveva ricevuto lo sconto maggiore;\nDati sempre i due premi della vetrina, il concorrente, in un tabellone con nove caselle composte da due numeri, doveva indovinare (avendo quattro possibilit\u00e0) quali sono le due caselle aventi i quattro numeri che formavano il prezzo dei due premi messi in palio; in caso di perdita il concorrente portava a casa il premio in denaro composto dalla somma delle cifre delle caselle scelte (in centinaia di migliaia di lire);\nDescritti cinque prodotti di drogheria, il concorrente ne doveva scegliere uno, e moltiplicare il suo prezzo per una cifra a sua scelta in modo da raggiungere una certa cifra prestabilita (il centro): il prezzo dei prodotti veniva scoperto solo dopo che il concorrente aveva gi\u00e0 scelto per quante volte moltiplicare la cifra, ed aveva tre possibilit\u00e0 per indovinare e portarsi a casa il premio della vetrina. Se il concorrente non indovinava, venivano invece scoperti ulteriormente i dischi dei prodotti scelti dal concorrente: se in uno di questi vi era raffigurato il \"centro\", il concorrente vinceva comunque il premio in palio;\nProva in cui bisognava cercare di fare Tris (o filetto), grazie alle X che si vincevano (massimo 2) indovinando i prezzi dei prodotti proposti; il concorrente partiva con una X omaggio, e la colonna centrale del tabellone era coperta (nascondendo il posizionamento di un'ulteriore X);\nProva in cui il concorrente doveva mandare in buca una pallina giocando a minigolf; dati sei prodotti, bisognava ordinarli per prezzo e, per ogni risposta esatta, ci si avvicinava alla buca per il tiro;\nProva in cui, dati quattro prodotti, bisognava indovinare i tre che non avevano il prezzo-trappola, comunicato all'inizio del gioco;\nProva in cui, dati i due prodotti esposti nella vetrina, bisognava indovinare il prezzo intermedio;\nin questa prova, dati i tre premi della vetrina, venivano mostrati al concorrente tre carrellini con dei prodotti con un prezzo indicato sotto; il concorrente doveva indovinare se il prezzo in questione fosse vero o falso; se indovinava, riceveva una pallina che doveva tirare in una pista (simile a quella di un minigolf), dove a un certo punto vi era un salto che andava a finire su un gruppo di tre cerchi concentrici; se la pallina finiva sul terzo (pi\u00f9 piccolo e quindi il pi\u00f9 difficile da centrare) vinceva il premio in vetrina corrispondente al carrellino, mentre, se prendeva gli altri due, vinceva una somma in denaro, cio\u00e8 100.000 lire per il primo cerchio (pi\u00f9 grande) e 200.000 lire per il secondo (intermedio). Il tutto si ripeteva per tre volte, dopodich\u00e9, nel caso in cui il concorrente non riusciva a centrare il cerchio pi\u00f9 piccolo in una o in tutte le occasioni, un quarto carrellino dava la possibilit\u00e0 di tirare una quarta pallina bonus, che, se centrava il cerchio pi\u00f9 piccolo, faceva portare a casa al concorrente tutti e tre i premi della vetrina.\nUno dei mini-giochi pi\u00f9 difficili, ma dai premi sempre prestigiosi: il concorrente doveva formare il prezzo giusto della vetrina prendendo le cifre dai prezzi esatti dei quattro carrellini (una cifra del prezzo-vetrina corrispondeva ad un carrellino); dopo aver digitato il prezzo, il conduttore \"tentava\" il concorrente, proponendogli di lasciar perdere la vetrina per portarsi a casa i quattro carrellini. Qualora non accettasse la proposta, gli proponeva comunque di cambiare qualche cifra. Se il concorrente rifiutava ambedue le tentazioni (o accettava la seconda), si procedeva alla verifica del prezzo giusto.\nUno dei mini-giochi con i premi pi\u00f9 ricchi. In una cassaforte contenente due premi, uno modico e un altro prestigioso (spesso un'automobile od un ciclomotore), il concorrente per vincere doveva mettere in ordine corretto le prime tre cifre del prezzo del premio minore, che andavano a formare la combinazione della cassaforte; se la combinazione (e dunque il prezzo) erano quelli giusti, la cassaforte si apriva e si vincevano entrambi i premi, altrimenti la porta restava bloccata e non si vinceva nulla;\nProva in cui, dati due premi in vetrina, bisognava indovinare in 30 secondi di tempo i loro prezzi;\nin questa prova, descritti i quattro premi della vetrina, il concorrente ne doveva scegliere due: una volta scoperti i prezzi, le cifre scoperte (esclusi gli zeri finali) andavano a formare il punteggio del concorrente come se fossero carte da Poker; il concorrente doveva decidere se, tenere quel punteggio oppure cederlo al banco, per andare a scoprire le cifre degli altri due premi. il concorrente vinceva la prova se riusciva ad avere un punteggio pi\u00f9 alto rispetto al banco;\nI premi in vetrina dati in questo prova erano tre: uno da tre cifre, l'altro da quattro, e l'ultimo da cinque. Dato il prezzo \"delle caramelle\" di due cifre, bisognava indovinare la cifra nascosta del premio da tre cifre, ottenendola dal prezzo iniziale. Si procedeva altrettanto per i restanti due premi;\nIl prezzo del premio \u00e8 indicato con tipicamente quattro (ma a volte pi\u00f9) fiches con una sola cifra. I gettoni sono mostrati in ordine numerico, seguiti da tre gettoni colpo contrassegnati da una X. Il giocatore estrae un gettone e, se \u00e8 un numero, gli viene chiesto a quale posizione appartiene il numero nel prezzo del premio. Se \u00e8 nel prezzo del premio, il chip viene scartato. In caso contrario, la fiche ritorna nel sacchetto e il giocatore pesca di nuovo. Se il giocatore pesca un colpo, sul tabellone viene segnato un colpo (X) e il gettone viene scartato. Il giocatore vince se riesce a posizionare correttamente tutte le cifre nel prezzo del premio, e perde la partita disegnando i tre colpi. \nI premi dati nel gioco erano cinque, uno ricco e quattro modici carrellini. Date 6 cifre, bisognava posizionarle correttamente nei prezzi dei premi. Indicati poi quanti premi venivano indovinati, si potevano cambiare nuovamente le cifre oppure fermarsi e procedere direttamente alla verifica;\nProva in cui, dati sei prodotti di drogheria, bisognava indicare i tre aventi il prezzo pi\u00f9 caro;\nProva in cui, per vincere il premio in vetrina, date tre coppie di carrellini, bisognava indicare per ogni coppia quello pi\u00f9 caro, e la somma dei prezzi dei carrellini scelti doveva superare quella dei restanti;\nProva in cui bisognava indicare il prezzo di tre carrellini, senza superare complessivamente 120.000 lire.\nDati quattro prodotti, bisognava indovinare se il loro prezzo dichiarato era pi\u00f9 alto o pi\u00f9 basso di quello reale; si vinceva se la casella \"Jolly\" corrispondeva a uno dei prodotti il cui prezzo veniva indovinato.\nDato il premio della vetrina, su di un tabellone erano esposte le quattro cifre del prezzo di questo (erano esclusi gli zeri finali), che per\u00f2 erano tutte sbagliate, in quanto in realt\u00e0 ogni cifra del prezzo giusto era o di un'unit\u00e0 pi\u00f9 alta o di un'unit\u00e0 pi\u00f9 bassa rispetto a quella esposta sul tabellone (ad esempio, nel tabellone la cifra era 1967, la cifra del prezzo giusto era 2858); il concorrente doveva dunque modificare cifra per cifra il prezzo del tabellone, per formare quello giusto; dopo la prima serie di modifiche, veniva chiamata la campana, che indicava, a seconda dei rintocchi, quanti cambi di cifra il concorrente aveva indovinato, dopodich\u00e9 questi aveva un'ultima possibilit\u00e0 di cambiare le cifre del tabellone ancora sbagliate, dopodich\u00e9 si apriva una tenda nella parte bassa del tabellone in cui era scritto il prezzo giusto del premio in vetrina: se la cifra corretta coincideva con quella scritta dal concorrente questi si aggiudicava il premio; nel caso in cui il concorrente indovinasse tutte le cifre alla prima serie di cambi (e dunque i rintocchi di campana fossero quattro) questi si aggiudicava subito il gioco.\nProva nel quale era possibile vincere fino a 5.000.000 di lire; indovinando i prezzi di vari prodotti, si conquistavano le chance di dare un pugno a una delle caselle del tabellone (da qui il nome del gioco), nelle quali erano nascosti degli assegni pi\u00f9 o meno cospicui;\nProva avente lo stesso meccanismo del gioco del Punchingball e anche qui si poteva vincere fino a 5.000.000 di lire; il gioco consisteva in una ruota da girare avente le sembianze per l'appunto di un girasole, in cui in ogni petalo era scritta una cifra diversa;\nAnche qui il premio massimo era pari a 5.000.000 di lire. Bisognava lasciar scivolare un disco su di una parete in pendenza disseminata di paletti metallici e, a seconda del punto in cui si fermava il disco alla fine del percorso, si vinceva un premio pi\u00f9 o meno alto; il concorrente poteva lanciare un massimo di cinque dischi, uno per ogni risposta esatta data all'interno della prova. Nelle ultime edizioni, se il concorrente vinceva almeno 2.000.000 di lire, poteva giocare anche per un'auto, rinunciando per\u00f2 alla somma accumulata fino a quel momento; Considerato dal franchise come il gioco pi\u00f9 popolare della storia. \nProva in cui, dati sei prodotti di drogheria, bisognava indicare i quattro aventi il prezzo minore a quello riportato all'inizio del gioco. Per ogni prodotto indovinato, si aggiungeva uno zero alla cifra gi\u00e0 vinta (1.000 lire, per un totale di 10.000.000 di lire, nelle puntate serali e 500 lire, per un totale di 5.000.000 di lire, in quelle quotidiane). Successivamente, cambi\u00f2 il suo nome in Vinci gli zeri;\nProva in cui, dati anche qui sei prodotti alimentari (e tre prezzi comunicati via telefono da un concorrente), bisognava abbinarli a tre dei sei prodotti. Per ogni prezzo indovinato, si vinceva una determinata somma, divisa tra il concorrente in studio e il partecipante al telefono.\nSpin-off.\nVisto il successo del programma, negli anni vennero realizzati alcuni spin-off del game-show:\nSigle.\nLa sigla di testa \u00e8 un brano strumentale composto da Augusto Martelli dal titolo \"Hey It's Okay!\", che nella versione natalizia aveva un coro che cantava \"Tanti auguri, tanti auguri ok!\".\nLe sigle di coda erano successi della conduttrice che si sono alternate nel corso degli anni:\nControversie.\nNella puntata di sabato 19 marzo 1994, in piena campagna elettorale, cogliendo l'occasione della festa del pap\u00e0, Iva Zanicchi esord\u00ec con la frase \u00ab\"Faccio gli auguri al mio vero pap\u00e0 e al pap\u00e0 putativo di tutti gli italiani, Silvio Berlusconi, e spero che tra una settimana potremo festeggiare tutti quanti.\"\u00bb; la conduttrice invit\u00f2 quindi a votare per il patron della Fininvest nelle elezioni politiche, che si sarebbero svolte otto giorni dopo."}
{"id": "152903", "revid": "287204", "url": "https://it.wikipedia.org/wiki?curid=152903", "title": "Funzione cubica", "text": "In matematica per funzione cubica si intende una funzione data da un'espressione della forma \ndove \"a\" \u00e8 un numero reale o complesso diverso da zero; in altre parole una funzione cubica \u00e8 una funzione data da un polinomio di terzo grado. La derivata di una funzione cubica \u00e8 una funzione quadratica, mentre l'integrale indefinito di una funzione cubica \u00e8 una funzione di quarto grado.\nDerivata e punti critici.\nLa derivata della funzione cubica, formula_2 e la richiesta formula_3 implicano \nQuesta espressione simile alla formula per la soluzione dell'equazione quadratica, pu\u00f2 essere usata per trovare i punti critici di una funzione cubica. Si trova quindi che \nCubiche bipartite.\nLa curva di equazione \nviene chiamata cubica bipartita. Essa si incontra nella teoria delle curve ellittiche.\nSi pu\u00f2 ottenere il suo grafico con qualche strumento per la raffigurazione delle funzioni reali applicato alla funzione \ncorrispondente alla met\u00e0 superiore della cubica bipartita. Essa \u00e8 definita nell'insieme dell'asse reale \nFormula per le radici.\nLa formula generale che consente di trovare i valori esatti delle radici delle funzioni cubiche \u00e8 piuttosto complicata. Quindi pu\u00f2 essere opportuno servirsi in alternativa del test della radice razionale o ricercare una soluzione numerica.\nRiferiamoci alle costanti che compaiono nell'espressione \nValutiamo \ne successivamente \nLe soluzioni sono date da"}
{"id": "152905", "revid": "9", "url": "https://it.wikipedia.org/wiki?curid=152905", "title": "Beat-boxer", "text": ""}
{"id": "152908", "revid": "15756", "url": "https://it.wikipedia.org/wiki?curid=152908", "title": "Sojuz (lanciatore)", "text": "Sojuz (, \"unione\") \u00e8 una famiglia di sistemi di lancio non riutilizzabili sviluppati da RKK Energija e prodotti dal RKC Progress a Samara, in Russia. Con pi\u00f9 di 1700 voli all'attivo dal suo debutto nel 1966, il Sojuz \u00e8 il lanciatore pi\u00f9 utilizzato al mondo.\nDal 2011 al 2020, \u00e8 stato l'unico mezzo che potesse portare astronauti verso la Stazione Spaziale Internazionale a causa del pensionamento dello Space Shuttle, ma il 30 maggio 2020 la Crew Dragon prodotta da SpaceX in collaborazione con la NASA ha trasportato un equipaggio verso la stazione.\nI veicoli Sojuz sono usati come lanciatori delle capsule Sojuz con equipaggio Sojuz nell'ambito del programma Sojuz, nonch\u00e9 per lanciare i veicoli Progress senza equipaggio di rifornimento per la Stazione Spaziale Internazionale e per lanci commerciali gestiti da Starsem e Arianespace. Tutti i razzi Sojuz usano propellente a base di RP-1 e ossigeno liquido (LOX), con l'eccezione del Sojuz-U2, che usava Syntin, una variante del RP-1, con LOX. La famiglia Sojuz \u00e8 un sottoinsieme della famiglia di lanciatori R-7.\nI Sojuz possono partire da vari spazioporti sparsi per il globo, dal Cosmodromo di Bajkonur, dal Cosmodromo di Pleseck, dal Cosmodromo Vosto\u010dnyj e dal Centre spatial guyanais.\nStoria.\nIl lanciatore venne prodotto nel 1966 e derivava dai razzi Voschod che a loro volta derivavano dai razzi Vostok, basati sui razzi 8K74 noti anche come R-7, un missile balistico intercontinentale. Inizialmente il Sojuz era prodotto come razzo a tre stadi con lo stadio superiore chiamato Block I; aveva una lunghezza totale di 45,60\u00a0m, una massa di e un diametro di 10,30\u00a0m per il primo stadio e 2,95\u00a0m per il secondo stadio; poteva lanciare in un'orbita bassa (200\u00a0km di altezza) un carico utile di 6\u00a0450\u00a0kg.\nDal razzo R-7 deriv\u00f2 anche la variante Molnija con quattro stadi che era in grado di immettere i satelliti in orbite molto ellittiche. Un'altra variante del razzo Sojuz era il Sojuz-U, che fu lanciata per la prima volta nel 1973; questa versione del razzo aveva una lunghezza di 50,70\u00a0m ed era in grado di portare in orbita bassa (200\u00a0km) un carico utile di 7\u00a0200\u00a0kg.\nLa produzione del Sojuz ebbe un picco tra gli anni sessanta ed ottanta quando divenne il lanciatore pi\u00f9 utilizzato al mondo con pi\u00f9 di 850 lanci con lo stesso modello di razzo. Il razzo \u00e8 basato su un modello molto vecchio ma anche molto affidabile ed economico, due condizioni molto apprezzate dai clienti commerciali.\nNei primi anni novanta si \u00e8 iniziato il progetto per ammodernare il lanciatore Sojuz ridisegnandolo con un quarto stadio \"Fregat\". Il motore Fregat venne sviluppato dalla NPO Lavochkin basandosi sul modello della sonda Phobos. Sebbene l'Agenzia Spaziale Russa e il Ministero della difesa russo avessero firmato un contratto nel 1993 per il \"Rus\" (da russificazione e ammodernamento del Sojuz) decisero in seguito di cambiarne il nome in Sojuz 2. Successivamente il progetto venne abbandonato per scarsit\u00e0 di fondi. Nel giugno del 1996 venne creata la Starsem, dalla societ\u00e0 arrivarono i fondi per creare una variante meno ambiziosa del precedente progetto Sojuz-Fregat detta anche Sojuz U/Fregat. Questa variante era un Sojuz U leggermente modificato con un quarto stadio \"Fregat\". La variante aveva una lunghezza di ed era in grado di trasportare un carico utile fino a in un'orbita di di altezza e di in orbita di trasferimento geostazionaria. Nell'aprile del 1997 Starsem ottenne un contratto dall'Agenzia Spaziale Europea per lanciare con due razzi Sojuz-Fregat i quattro satelliti del programma Cluster. Prima di aver introdotto il nuovo modello di lanciatore, Starsem lanci\u00f2 24 satelliti della costellazione Globalstar in 6 lanci utilizzando lo stadio riutilizzabile \"Ikar\" tra il 22 settembre 1999 e il 22 novembre 1999.\nDopo i test preliminari, svoltisi il 9 febbraio 2000 e il 20 marzo 2000, il nuovo lanciatore venne usato per lanciare i satelliti Cluster il 16 giugno 2000 e il 9 agosto 2000. Nel maggio 2001 entr\u00f2 in uso la versione Sojuz FG, che poteva lanciare in orbita bassa (200\u00a0km) un carico utile di 7\u00a0100\u00a0kg; questa versione venne usata per i lanci del veicolo spaziale Sojuz verso la Stazione Spaziale Internazionale. Un'ulteriore e pi\u00f9 potente variante del razzo Sojuz-Fregat, la \"Sojuz FG/Fregat\" (che poteva mettere in orbita bassa un carico utile di 7\u00a0800\u00a0kg), lanci\u00f2 la missione Mars Express da Baikonur nel giugno 2003. Ora il lanciatore Sojuz-Fregat viene utilizzato per trasportare carichi commerciali.\nIl primo sviluppo del Sojuz-2, chiamato \"Sojuz-2-1a\" (dotato del sistema di guida digitale e del terzo stadio modificato ma non dei nuovi motori) \u00e8 partito il 4 novembre 2004 da Pleseck per un volo suborbitale. La versione completa del Sojuz-2, chiamata \"Sojuz-2-1b\", \u00e8 stata utilizzata il 19 ottobre 2006 per lanciare il satellite MetOp-A dal Cosmodromo di Bajkonur.\nIl lungo successo dei lanci Sojuz \u00e8 stato interrotto il 15 ottobre 2002 quando un Sojuz U lanciando un satellite Foton-M1 (Foton-13) da Pleseck esplose dopo 29 secondi dalla partenza. Una persona mor\u00ec e otto furono ferite. Un altro fallimento si ebbe il 21 giugno 2005 durante il lancio di un satellite di comunicazione militare Molniya dal sito di lancio di Pleseck. Il lancio utilizzava una variante a quattro stadi del razzo Sojuz chiamato \"Molnija-M\". Il volo termin\u00f2 sei minuti dopo la partenza quando il terzo stadio non si accese o il secondo stadio non si separ\u00f2 dal terzo. Il secondo e il terzo stadio del razzo si schiantarono nella regione di Tjumen' in Siberia.\nIl lanciatore Sojuz (la nuova versione Sojuz/ST) \u00e8 entrato a febbraio 2007 a far parte dei razzi utilizzati dall'Agenzia Spaziale Europea per i suoi lanci e per le sue attivit\u00e0 commerciali. Il primo lancio \u00e8 stato effettuato il 21 ottobre 2011 (primi due satelliti di Galileo IOV). Il razzo \u00e8 gestito da una societ\u00e0 mista euro-russa ed \u00e8 lanciato dal \"Centre spatial guyanais\" nella Guyana francese (una piattaforma di lancio dedicata \u00e8 stata costruita negli ultimi anni proprio per questo scopo).\nStadi.\nPrimo stadio.\nIl primo stadio \u00e8 composto da quattro razzi conici disposti attorno al secondo stadio, un po' come se fossero dei booster laterali, alimentati a ossigeno liquido e RP-1. Ognuno dei 4 componenti ha una massa totale di 44,5 tonnellate, di cui 39,2 costituite dal propellente; sono alti 19,6 metri e hanno un diametro di 2,68 metri. Ogni razzo laterale del primo stadio ha un solo motore RD-107, con un impulso specifico di 245 secondi al livello del mare e di 310 nel vuoto. La camera di combustione raggiunge una pressione di 58,5 bar e il motore \u00e8 capace di erogare una spinga di 838 kN alla partenza.\nSecondo stadio.\nIl secondo stadio \u00e8 formato da un singolo elemento cilindrico di 2,95 metri di diametro, \u00e8 insolitamente pi\u00f9 alto del primo stadio con 28 metri di lunghezza. La massa a pieno carico \u00e8 di 105,4 tonnellate, di cui 95,4 costituite solamente dal propellente. IL motore \u00e8 un RD-108 simile a quello del primo stadio, con una spinta di 779 kN, impulso specifico di 264 secondi al livello del mare e 311 nel vuoto; la pressione raggiunta in camera di combustione \u00e8 di soli 51 bar.\nTerzo stadio.\nIl terzo stato ha due varianti, il Block I e Improved Block-I (usato nel Sojuz-2-1b), entrambe usate solamente nel vuoto. Con una massa totale di 25,2 tonnellate, ne contiene circa 22 di propellente. \u00c8 alto solo 6,7 metri e ha un diametro di 2,66 metri. Nella versione Block I il motore RD-0110 ha una spinta di 298 kN, un impulso specifico di 330 secondi e la camera di combustione raggiunge una pressione di 68 bar. La versione migliorata, con il motore RD-0124, l'impulso specifico sale a 359 s e la pressione a 162 bar."}
{"id": "152909", "revid": "1543377", "url": "https://it.wikipedia.org/wiki?curid=152909", "title": "Nebulosa Civetta", "text": "La nebulosa Civetta (nota anche come Nebulosa Gufo o con le sigle M 97 o NGC 3587) \u00e8 una nebulosa planetaria visibile nella costellazione dell'Orsa Maggiore; \u00e8 stata scoperta da Pierre M\u00e9chain nel 1781. Il nome \"Nebulosa Gufo\" \u00e8 stato invece assegnato da William Parsons nel 1848 a causa delle due macchie scure, che assomigliano agli occhi di un gufo.\nM97 \u00e8 una delle nebulose planetarie pi\u00f9 complesse. Il suo aspetto \u00e8 stato interpretato come una sfera senza poli, con gli occhi del gufo in corrispondenza delle zone povere di materia ai poli. La sua et\u00e0 \u00e8 stimata in 6.000 anni.\nOsservazione.\nM97 \u00e8 al limite estremo della visibilit\u00e0 con un binocolo, anche se si osserva nelle notti pi\u00f9 propizie; le sue piccole dimensioni apparenti e la sua relativamente bassa luminosit\u00e0 fanno in modo che gli strumenti minimi richiesti per la sua individuazione senza difficolt\u00e0 siano dei piccoli telescopi amatoriali. Un telescopio da 150mm di apertura \u00e8 in grado, con dei potenti oculari, di mostrare alcuni dettagli, sebbene i due punti scuri che rappresentano gli \"occhi\" del gufo si mostrino solo ad ingrandimenti maggiori. La sua posizione \u00e8 facilmente reperibile, grazie alla vicinanza con la stella Merak ().\nLa sua declinazione \u00e8 molto settentrionale: infatti questa nebulosa si presenta circumpolare da gran parte dell'emisfero boreale, come tutta l'Europa e il Nordamerica; dall'emisfero australe invece \u00e8 possibile osservarla solo fino alle latitudini temperate medio-basse. Il periodo migliore per la sua osservazione nel cielo serale \u00e8 quello compreso fra gennaio e agosto.\nStoria delle osservazioni.\nM\u00e9chain, lo scopritore della nebulosa, la descrive come una semplice macchia in prossimit\u00e0 di , affermando che \u00e8 difficile da osservare; la sua prima osservazione di quest'oggetto risale al febbraio del 1781. William Herschel la descrisse come una nebulosa dalla luminosit\u00e0 uniforme e tent\u00f2 di risolverla in stelle, ma non riuscendoci credette di aver a che fare con un oggetto estremamente lontano; in seguito fu riosservata da Lord Rosse, che identific\u00f2 due stelle molto piccole nei pressi della regione centrale. Cerc\u00f2 anche di capirne la natura, conducendo diverse decine di osservazioni fra il 1848 e il 1874 e producendo un gran numero di disegni: da uno di questi \u00e8 stato in seguito tratto il nome proprio che la nebulosa porta tuttora.\nCaratteristiche.\nM97 \u00e8 una delle pi\u00f9 grandi nebulose planetarie conosciute, in termini assoluti: si estende per un diametro di quasi 3 anni luce e la sua magnitudine apparente \u00e8 pari a 9,9; la stella centrale invece \u00e8 una nana bianca estremamente calda, di quattordicesima magnitudine, la cui temperatura superficiale si aggira sugli 85.000 kelvin e la sua massa sarebbe pari a 0,7 masse solari. La distanza dell'oggetto \u00e8 stata a lungo oggetto di dibattito: le stime variavano da un minimo di 1600 anni luce fino ad un massimo di ben 12.000, il che l'avrebbe posta ben oltre il bordo del piano galattico; oggi si tende ad accettare un valore di 2600 anni luce. La massa totale della nebulosa \u00e8 di 0,15 masse solari e la sua densit\u00e0 \u00e8 estremamente bassa, circa un decimo di quella media delle altre planetarie; ci\u00f2 sarebbe indice dell'elevata et\u00e0 della nebulosa, dato che col tempo si \u00e8 notevolmente espansa e i suoi gas si sono rarefatti. L'et\u00e0 sarebbe dunque sui 6000 anni.\nIl suo aspetto particolare sarebbe invece dovuto alla sua forma a toro o a cilindro torico, visto da una prospettiva obliqua."}
{"id": "152910", "revid": "79573548", "url": "https://it.wikipedia.org/wiki?curid=152910", "title": "Cubica", "text": ""}
{"id": "152911", "revid": "1305772", "url": "https://it.wikipedia.org/wiki?curid=152911", "title": "M97", "text": ""}
{"id": "152912", "revid": "78273", "url": "https://it.wikipedia.org/wiki?curid=152912", "title": "NGC 3587", "text": ""}
{"id": "152916", "revid": "78273", "url": "https://it.wikipedia.org/wiki?curid=152916", "title": "Messier 97", "text": ""}
{"id": "152917", "revid": "336528", "url": "https://it.wikipedia.org/wiki?curid=152917", "title": "Bienne", "text": "Bienne (ufficialmente Biel/Bienne, in cui \"Biel\" \u00e8 la denominazione in tedesco e \"Bienne\" quella in francese; in italiano \"Bienna\", desueto; in romancio \"Bienna\") \u00e8 un comune svizzero di 56\u00a0640 abitanti del Canton Berna, nella regione del Seeland (circondario di Bienne, del quale \u00e8 il capoluogo); ha lo status di citt\u00e0.\n\u00c8 la decima citt\u00e0 della Svizzera per numero di abitanti ed \u00e8 la citt\u00e0 elvetica bilingue (cio\u00e8 con due lingue ufficiali usate affiancate) pi\u00f9 popolosa (56,54% di germanofoni e 32,69% di francofoni), a cavallo della frontiera linguistica fra la Svizzera tedesca e quella francese.\nGeografia fisica.\nSituata ai piedi dei primi contrafforti del Massiccio del Giura, \u00e8 affacciata sull'estremit\u00e0 nordorientale del Lago di Bienne.\nOrigine del nome.\nIl toponimo deriva dal gallico \"Belena\".\nStoria.\nNel 1900 ha inglobato il comune soppresso di Vingelz, nel 1917 quello di B\u00f6zingen, nel 1920 quelli di Madretsch e Mett.\nNel 2002 \u00e8 stata una delle citt\u00e0 organizzatrici dell'esposizione nazionale EXPO.02 con le citt\u00e0 di Neuch\u00e2tel, Yverdon e Morat; Bienne \u00e8 stata il capoluogo dell'omonimo distretto fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nBienne \u00e8 ufficialmente un comune bilingue tedesco/francese. Le due lingue sono parificate in tutti gli ambiti, e la segnaletica stradale \u00e8 interamente bilingue.\nCultura.\nEventi.\nDal 2008 vi si svolgono annualmente gli Incontri di Bienne, un festival plurilingue per scrittori e traduttori che si svolge all'Istituto letterario svizzero.\nGeografia antropica.\nUrbanistica.\nNel 2004 Bienne ricevette il Premio Wakker per i miglioramenti urbanistici apportati alla citt\u00e0: \u00abIn questi ultimi dieci anni, la citt\u00e0 di Bienne \u00e8 riuscita a rivalorizzare i propri spazi pubblici e un patrimonio edificatorio unico ereditato dal XX secolo ma trascurato a lungo. Sono state create diverse piazze e zone pedonali, mentre numerosi edifici del secolo scorso sono stati vincolati e ristrutturati. Grazie ai concorsi di architettura, la qualit\u00e0 estetica delle nuove costruzioni \u00e8 nettamente migliorata. Le autorit\u00e0 comunali cercano di indirizzare attivamente l'evoluzione urbanistica con l'acquisizione di determinate aree e cedendone il diritto di superficie\u00bb.\nQuartieri.\nI quartieri di Bienne sono:\nEconomia.\nLa regione del Seeland, pur essendo una zona economica estremamente dinamica e multiculturale in cui si parlano tedesco e francese, rimane tuttavia legata alle proprie tradizioni, in particolare all'artigianato dei fabbricanti di orologi. Qui si producono orologi famosi in tutto il mondo come Swatch, Omega, Rado o Rolex. L'industria orologiera e, in parte, anche l'industria di precisione si sono concentrate in questo territorio grazie a una rete di produttori, fornitori e scuole specializzate.\nLa regione ospita varie imprese svizzere come Feintool, Mikron e il Gruppo Swatch, ma anche numerose imprese estere come Harting, Festo, Movado Group, Fossil o La Montre Herm\u00e8s. Inoltre, le sedi dell'Ufficio federale delle comunicazioni e di imprese come Orange, Sunrise, Swiss teletext TXT, Viasuisse, IXOS e SAP fanno di Bienne e del Seeland una roccaforte del comparto delle comunicazioni.\nInfrastrutture e trasporti.\nStoricamente agevolata nelle comunicazioni dalla presenza del lago, Bienne \u00e8 servita dall'omonima stazione nella quale fermano servizi passeggeri operati da FFS e BLS.\nNel 2005 Bienne ricevette il riconoscimento principale del Prix Velo per le infrastrutture a testimonianza di una politica tesa a favorire la sicurezza dei ciclisti.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nDal 1968 vi si tiene annualmente il Torneo scacchistico internazionale di Bienne, che \u00e8 il torneo di scacchi pi\u00f9 importante della Svizzera."}
