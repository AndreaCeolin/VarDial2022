{"id": "259089", "revid": "125491201", "url": "https://it.wikipedia.org/wiki?curid=259089", "title": "Competenza comunicativa", "text": "La competenza comunicativa \u00e8 un termine linguistico collegato non solo all'abilit\u00e0 di applicare le regole grammaticali di una lingua per formare enunciati corretti, ma anche di sapere quando usare correttamente questi enunciati. Il termine \u00e8 stato coniato da Dell Hymes nel 1966, in risposta all'inadeguatezza della distinzione di Noam Chomsky tra competenza e prestazione. Hymes dunque affermava che una persona era dotata di competenza comunicativa quando era capace di scegliere \u201cquando parlare, quando tacere, e riguardo a che cosa parlare, a chi, quando, dove, in che modo\u201d. \nStoria.\nLa competenza appare il livello pi\u00f9 alto delle conoscenze: in essa vengono combinate abilit\u00e0 e conoscenze, per eseguire un'attivit\u00e0. Si sviluppa lentamente, ma una volta formata \u00e8 permanente.\nIn un altro senso Chomsky ha introdotto negli anni Cinquanta nella sua teoria il contrasto tra competenza ed esecuzione (in inglese performance, che non \u00e8 la \u201ccompetenza performativa\u201d): la competenza \u00e8 il sistema di conoscenze, regole, cio\u00e8 meccanismi di funzionamento che rende possibile la comprensione o produzione di frasi, anche mai sentite prima, mentre la realizzazione effettiva di tali frasi basate sulla competenza \u00e8 chiamata esecuzione.\nQuesti due concetti paiono richiamare la dicotomia saussuriana \"langue vs. parole\", ma si tratta di una somiglianza superficiale: i concetti chomskyiani ad esempio sono concetti della psicolinguistica, si applicano al singolo parlante, all'individuo, mentre quelli saussuriani sono semiotico-linguistici che si riferiscono ad una comunit\u00e0.\nLa sociolinguistica degli anni Settanta, specialmente ad opera dell'antropologo Hymes, allargando il concetto di competenza chomskyano ha elaborato il concetto di \u201ccompetenza comunicativa\u201d, che include la competenza linguistica, quella sociolinguistica e quella pragmatica (cio\u00e8 referenziale). \u201cLa competenza comunicativa \u00e8 il sistema di conoscenze posseduto da un parlante per l'uso contestualmente appropriato ed efficace di una lingua.\u201d\nLa competenza comunicativa \u00e8 in contrasto con la concezione tradizionale della linguistica che ha accentuato lo studio idealizzato e senza contesto della grammatica. Oggi gli studiosi sono d'accordo che la competenza non deve essere limitata alla capacit\u00e0 dell'individuo di decidere se una frase \u00e8 grammaticale o agrammaticale. Il movimento linguistico che ha sottolineato l'importanza della competenza comunicativa ha avuto un forte impatto anche sulla glottodidattica e ha contribuito in modo notevole alla formazione dell'approccio comunicativo.\nDescrizione.\nPer \"competenza comunicativa\" intendiamo la capacit\u00e0 di ricavare un numero di informazioni comprendendo alcune parole, interpretando il contesto in cui queste frasi sono emesse e sfruttando la nostra conoscenza generale del mondo. La nostra conoscenza del mondo, la lettura dei contesti dove avviene lo scambio comunicativo, le inferenze permettono ad ognuno di noi di orientarsi, senza ricorrere alla competenza linguistica, la quale si articola in capacit\u00e0 di \u201dfare lingua\u201d, \u201cfare con la lingua\u201d, conoscere i linguaggi verbali e non verbali.\nSecondo uno scritto del 1980 di Canale e Swain, diventato un classico della linguistica applicata, la competenza comunicativa consta di quattro componenti:\nUna ricerca pi\u00f9 recente sulla competenza comunicativa eseguita da Bachman (1990) la raggruppa nell'ampia titolatura di \"competenza d'organizzazione\", che include sia la competenza grammaticale e discorsiva (o testuale), e la \"competenza pragmatica\", che include sia la sociolinguistica che la competenza di eseguire atti illocutori.\nTramite l'influenza dell'\"insegnamento linguistico comunicativo\" si \u00e8 ampiamente convenuto che la competenza comunicativa dovrebbe essere il fine dell'educazione linguistica, in contrasto con le posizioni precedenti che davano priorit\u00e0 alla competenza grammaticale. La comprensione della competenza comunicativa \u00e8 stata influenzata dal campo della pragmatica e dalla filosofia del linguaggio che riguarda gli atti linguistici come venivano descritti da John Searle e da John Langshaw Austin. Un aspetto comune a queste teorie \u00e8 l'aspirazione a far s\u00ec che l'apprendente sviluppi la competenza comunicativa. Questa include:\nLa competenza comunicativa non solo richiede che il parlante abbia queste conoscenze, ma anche che sviluppi l'abilit\u00e0 d'usarle Dell Hymes, 1971\nEventi.\nLa comunicazione avviene in contesti situazionali attraverso eventi ossia: il luogo, il tempo, l'argomento e il ruolo dei partecipanti.\nIn ogni evento comunicativo vi sono:\nLa competenza comunicativa in ambito linguistico.\nLa competenza comunicativa impone la conoscenza del sistema linguistico (cio\u00e8 sapere se o in che misura qualcosa \u00e8 formalmente possibile all'interno di una data lingua), ma non si limita ad essa, in quanto la competenza puramente linguistica circoscrive la descrizione a un parlante-ascoltatore ideale; che conosce perfettamente la propria lingua; che non \u00e8 sottoposto ai condizionamenti di ordine psicologico e sociologico nell'applicazione delle proprie conoscenze ai fini dell'esecuzione; che appartiene, infine, a una comunit\u00e0 linguistica omogenea. Per formare una competenza comunicativa, concorrono, quindi, altre componenti:\nLa competenza comunicativa in psicologia.\nUn'importante competenza comunicativa consiste nell'assumere posture corporee che mostrino genuino interesse per chi fruisce di una seduta psicologica o psicoterapica. Uno psicologo e uno psicoterapeuta devono essere consapevoli del loro linguaggio corporeo e dei sottili messaggi che invia. Gestire la voce con cura e attenzione per creare sintonia comunicativa rappresenta un'altra cruciale competenza comunicativa per il successo del colloquio psicologico e della psicoterapia. Il professionista modula il proprio tono di voce in modo che venga percepito come utile e incoraggiante. \nInoltre, domande che prevedono risposte aperte possono risultare efficaci nel favorire un fruitore della psicoterapia o della consulenza psicologica (counseling) ad aprirsi per parlare di s\u00e9 e dei propri problemi e disagi esistenziali. Psicoterapeuti e psicologi mantengono il contatto visivo con il cliente e non permettono che il telefono o altro fattori simili lo distraggano in modo che lo spazio dello studio dello psicologo o del psicoterapeuta possa esser percepito come un luogo in cui costruire fiducia e un solido rapporto basato su scambi relazionali e comunicativi efficaci e genuini.\nLa competenza comunicativa nel marketing.\nLa parola inglese marketing vuol dire fare mercato. Si tratta di un processo includente la pianificazione ed esecuzione di una serie di attivit\u00e0 che vanno dall'ideazione, attribuzione di prezzo, promozione e distribuzione di idee, prodotti e servizi. Il suo scopo \u00e8 quello di sviluppare scambi che soddisfino il bisogno di persone e organizzazioni. La comunicazione \u00e8 uno strumento basilare del marketing come lo \u00e8 la produzione e la distribuzione. La comunicazione su internet aumenta il coinvolgimento dei destinatari, grazie all'interattivit\u00e0, reciprocit\u00e0, significativit\u00e0, istantaneit\u00e0, multimedialit\u00e0 del medium. Permette, infatti, una fruizione personalizzata dei contenuti. Il mondo del commercio si avvale sia della comunicazione \"persuasiva\" che di quella \"obiettiva\".\nLa comunicazione del marketing \u00e8 orientata all'aumento del fatturato, miglioramento delle posizioni di mercato, immagine, valorizzazione della marca. Viene svolta tramite:\na) Il prodotto: qualit\u00e0, rispondenza ai bisogni del consumatore; ma anche dalla confezione (packaging): un elemento di distinzione tra tanti prodotti uguali che pu\u00f2 indurre all'acquisto. Ma \u00e8 la marca che ricorda soprattutto il prodotto e fedelizza il consumatore. Si tratta di un capitale immateriale la cui costruzione necessita di tempo, costanza ed \u00e8 di facile dispersione. La comunicazione del marketing si avvale anche di altri strumenti persuasori che sono dei servizi accessori: comodit\u00e0 del luogo, presenza di ampi parcheggi, finanziamenti al consumo.\nb) Il posto, cio\u00e8 il luogo di vendita. Il consumatore \u00e8 sempre meno fedele alla marca del prodotto e sempre pi\u00f9 al punto di vendita abituale. Anche i fornitori hanno modificato le loro strategie comunicative. Le piccole aziende che non possono progettare ingenti campagne pubblicitarie puntano sul posizionamento del proprio prodotto sullo scaffale (trade marketing).\nc) Il prezzo pu\u00f2 essere funzionale alla domanda del prodotto oppure tenere conto dei prezzi dei concorrenti, dei prezzi di produzione del prodotto; il prezzo pu\u00f2 essere un prezzo di lancio del prodotto, tenuto basso per raggiungere un alto volume di vendite; possono esserci prezzi diversi a seconda del canale utilizzato: (piccola, grande distribuzione); un prezzo civetta, cio\u00e8 che attira il consumatore per la sua convenienza \"vendite sotto costo\".\nd) La promozione: riguarda la comunicazione aziendale in senso stretto: sales promotion, fiere specializzate, relazioni pubbliche, direct marketing (sviluppa relazioni con i clienti, presenta un nuovo prodotto con azioni personalizzate), pubblicit\u00e0 (si occupa di promuovere un prodotto, informare il consumatore, rafforzare l'immagine e la notoriet\u00e0 di una marca). Il saper essere comunica quanto il saper fare.\nLa competenza comunicativa nella pubblicit\u00e0.\nSiamo soliti definire la pubblicit\u00e0 una strategia di comunicazione organizzata da un'agenzia pubblicitaria, un'arte di convincere i consumatori della bont\u00e0 di un prodotto per il suo acquisto. Ricorre all'uso ricorsivo di immagini e di un linguaggio suadente. Siamo in presenza di una comunicazione costruita per convenienza: \u00e8 previsto un ritorno sull'investimento (ROI, \"return on investment\").\nIl Carosello, nato nel 1957, aveva regole rigide: all'inizio quattro spot di un minuto e 45 secondi, di cui solo 20-30 secondi dedicati al prodotto. Gli anni 80 vedono la nascita delle tiv\u00f9 private che si autofinanziano con la pubblicit\u00e0, segnano un cambio del linguaggio con l'uso degli spot (in inglese significa \u201cmacchia, punto) che parlano del piacere della vita. Sono pi\u00f9 brevi, grazie alle aumentate capacit\u00e0 di sintesi delle tecnologie della comunicazione e il contemporaneo incremento della competenza comunicativa del pubblico. Lo spot veicola spesso messaggi stereotipati: italiani dongiovanni, farfalloni, amanti del caff\u00e8 ecc. Per raggiungere i suoi scopi la pubblicit\u00e0 ricorre a linguaggi diversi: quello verbale, iconico, mimico, gestuale, sonoro, filmico. Utilizza un po' tutti i media a disposizione: stampa quotidiana, periodica, emittenti televisive, radiofoniche, posta, affissioni, internet. I testi pubblicitari devono essere brevi, sintetici. Vengono utilizzate anche le regole della retorica come metafora, sineddoche, iperbole, conosciute fin dall'antichit\u00e0. Esse sono delle modalit\u00e0 di strutturazione del pensiero. Il testo mediale pu\u00f2, quindi, anche contribuire alla conoscenza della vita di un paese. \nUna protagonista del messaggio pubblicitario \u00e8 la donna, che l'antropologia (Claude Lev\u00ec Strauss) ha definito un archetipo della comunicazione, che parla alla nostra memoria ancestrale. La sua rappresentazione \u00e8 spesso lontana dalla realt\u00e0 quotidiana. \u00c8 una donna determinata, seduttrice, manager, vendicativa, perfetta e realizzata domestica. Il suo ruolo sempre pi\u00f9 rilevanza in concomitanza della \u201cfemminizzazione\u201d del corpo maschile, il quale nel modo di vestire, camminare, cura di s\u00e9, guardare in camera sempre pi\u00f9 ricorda quello della donna. La semiotica ha studiato il testo pubblicitario quale forte veicolo di significati. La campagna pubblicitaria \u00e8 una strategia di comunicazione organizzata da un'agenzia. \u00c8 preceduta da un'attivit\u00e0 di studio, ricerca, pianificazione dei media e un budget. \nLa competenza comunicativa si esplica nelle diverse fasi del lavoro che vede brief (documento che il committente trasmette all'agenzia pubblicitaria contenente le sue richieste) il suo inizio. La ricerca motivazionale ha sottolineato l'importanza dei fattori emotivi nel messaggio pubblicitario. Il bombardamento di messaggi pubblicitari cui l'uomo \u00e8 esposto fin dall'infanzia richiede al fruitore il possesso di competenze che lo mettano in grado di comprendere la strutturazione dei testi, le implicazioni emotive, sviluppando un'autonomia di giudizio.\nLa competenza comunicativa nella sordit\u00e0.\nLa competenza comunicativa \u00e8 quella capacit\u00e0 che ci permette di estrarre un certo numero di informazioni dalle frasi grazie alla comprensione di alcune parole, grazie alla capacit\u00e0 di interpretare il contesto in cui queste frasi sono emesse e grazie alla nostra logica e alla nostra conoscenza dei fatti del mondo.\nImmaginiamo di dover indovinare il significato di una frase di una lingua che non conosciamo. Se identifichiamo le parole GATTO TOPO MANGIARE possiamo pensare che voglia dire \u201cIl gatto vuole mangiare il topo\u201d, ma se scopriamo che tale frase \u00e8 scritta in un racconto per bambini, nulla ci impedisce di ipotizzare che possa voler dire \u201cIl topo si \u00e8 mangiato il gatto\u201d!\nLa nostra competenza comunicativa, aiutata dalle nostre conoscenze del mondo e dalla nostra capacit\u00e0 di leggere i contesti e fare inferenze, ci permette dunque di orientarci, di capire alcune informazioni importanti anche senza mettere in gioco una Competenza Linguistica, ma ha dei forti limiti.\nLa competenza comunicativa in ambito lavorativo.\nLa competenza comunicativa in ambito lavorativo si pu\u00f2 identificare come insieme di capacit\u00e0 e conoscenze determinanti in termini di realizzazione di progetto professionale. La competenza comunicativa richiede nella dimensione lavorativa competenze trasversali utili al fine di adattarsi agli stimoli del contesto in cui si svolge la professione come ad esempio la capacit\u00e0 di gestione del tempo o il team building."}
{"id": "259091", "revid": "124984188", "url": "https://it.wikipedia.org/wiki?curid=259091", "title": "Parco regionale del Mincio", "text": "Il parco regionale del Mincio \u00e8 un'area naturale protetta della Lombardia situata nella provincia di Mantova. Interessa la valle del fiume Mincio, dal lago di Garda alla confluenza nel Po.\nStoria.\nIl parco fu istituito grazie alla legge regionale n. 47 datata 8 settembre 1984. Giuridicamente era un consorzio di enti locali.\nNel novembre 2011 lo statuto del parco del Mincio \u00e8 stato emendato per adeguarlo alla legge regionale n. 12 del 4 agosto 2011 \"Nuova organizzazione degli enti gestori delle aree protette e modifiche alle leggi regionali 86/83 e n. 16/07\". Il consorzio si \u00e8 trasformato in ente pubblico con l'assemblea che ora si chiama Comunit\u00e0 del Parco.\nTerritorio.\nIl parco ha un'estensione territoriale molto ampia, circa 16.000 ettari, tra cui spiccano la riserva naturale Complesso morenico di Castellaro Lagusello, il Centro Parco Bertone, la riserva naturale Vallazza e la riserva naturale Valli del Mincio.\nSpazia dalle colline moreniche alla pianura terrazzata, dalla zona meandriforme a paleoalvei al complesso dei laghi di Mantova.\nUn'eccezionale variet\u00e0 di situazioni, in cui si trovano anche notevoli elementi architettonici e artistici tra cui il santuario di Santa Maria delle Grazie, la Villa al Parco Bertone e numerose ville dei tempi dei Gonzaga.\nIl territorio del parco \u00e8 attraversato dalla pista ciclabile Mantova-Peschiera, che si snoda per quasi 40\u00a0km, parte dei quali in sede propria con tratti non asfaltati, costeggiando il corso del fiume Mincio.\nComuni.\nVi fanno parte i comuni di Mantova, Ponti sul Mincio, Monzambano, Volta Mantovana, Goito, Marmirolo, Porto Mantovano, Rodigo, Curtatone, Borgo Virgilio, Bagnolo San Vito, Roncoferraro e Sustinente.\nAvifauna.\nFra le specie di uccelli, le pi\u00f9 comuni sono l'airone bianco, l'airone cenerino, l'airone guardabuoi, l'airone rosso, la cicogna bianca, la nitticora, lo svasso maggiore, la garzetta, il pendolino, il martin pescatore, il gruccione, la folaga, il cannareccione, il nibbio bruno, il falco pellegrino e il falco di palude. Sono inoltre in aumento gli avvistamenti di ibis sacro."}
{"id": "259092", "revid": "767487", "url": "https://it.wikipedia.org/wiki?curid=259092", "title": "Future (gruppo musicale)", "text": "I Future sono stati un gruppo musicale italiano, attivo negli anni ottanta.\nNel 1985 partecipa al Festival di Castrocaro.\nSuccessivamente la band \u00e8 in gara per tre volte al Festival di Sanremo.\nNel 1987 presentarono \"Briciole di pane\", classificandosi al terzo posto nella sezione \"Nuove Proposte\". L'anno seguente vinsero nella stessa categoria con il brano \"Canta con noi\".\nNel 1989 la manifestazione cambi\u00f2 direzione artistica e ne fu modificato anche il regolamento. L'organizzatore Adriano Aragozzini non accett\u00f2 che il gruppo fosse ammesso alla sezione principale della gara, come era successo solitamente in precedenza all'artista vincitore delle \"Nuove Proposte\" ed il brano \"Non ti tradire mai\" non partecip\u00f2 al Festival. Il singolo che pubblicarono nel 1989, \"La legge,\" con il brano escluso sul lato B, era ispirato polemicamente a questo episodio.\nL'anno seguente fu invece ammessa la canzone \"Ti dir\u00f2\", che per\u00f2 partecip\u00f2 alla sezione \"Novit\u00e0\", ottenendo la promozione alla serata finale.\nIn occasione del loro debutto nel 1987, il presentatore Pippo Baudo scelse di chiamarli pronunciando il loro nome com'era scritto, invece che nella pronuncia inglese di \"futuro\"."}
{"id": "259094", "revid": "22356", "url": "https://it.wikipedia.org/wiki?curid=259094", "title": "Aliwalia", "text": ""}
{"id": "259095", "revid": "22356", "url": "https://it.wikipedia.org/wiki?curid=259095", "title": "Alwalkeria", "text": ""}
{"id": "259098", "revid": "228587", "url": "https://it.wikipedia.org/wiki?curid=259098", "title": "Antonio Fusco", "text": ""}
{"id": "259099", "revid": "22356", "url": "https://it.wikipedia.org/wiki?curid=259099", "title": "Andesaurus", "text": ""}
{"id": "259100", "revid": "22356", "url": "https://it.wikipedia.org/wiki?curid=259100", "title": "Anserimimus", "text": ""}
{"id": "259101", "revid": "22356", "url": "https://it.wikipedia.org/wiki?curid=259101", "title": "Antrodemus", "text": ""}
{"id": "259102", "revid": "84184", "url": "https://it.wikipedia.org/wiki?curid=259102", "title": "Immine", "text": "Le immine sono composti organici che derivano formalmente da aldeidi e chetoni per sostituzione dell'atomo di ossigeno carbonilico con un atomo di azoto. Sono quindi caratterizzate dalla presenza del gruppo funzionale &gt;C=N-, con C e N ibridati \"sp\"2, gruppo comune anche a ossime, idrazoni, arilidrazoni e semicarbazoni. Questo gruppo \u00e8 per certi versi analogo al carbonile &gt;C=O presente in aldeidi e chetoni (gruppo isoelettronico), ma ci sono importanti differenze. Il doppio legame tra C e N \u00e8 significativamente meno forte di quello tra C e O (\u2248\u00a0615\u00a0kJ/mol contro \u2248\u00a0750\u00a0kJ/mol), appena pi\u00f9 forte di un C=C in un alchene (\u2248\u00a0610\u00a0kJ/mol), e meno polare, per la minore elettronegativit\u00e0 di N rispetto a O. Da un lato, questo consente alle immine la possibilit\u00e0 di oligomerizzare (o anche polimerizzare); dall'altro, in un'immina non protonata l'atomo di carbonio risulta meno elettrofilo rispetto a chetoni e aldeidi ma, se protonata (la protonazione \u00e8 favorita su N, producendo uno ione imminio), diviene un elettrofilo migliore. \nIn effetti l'atomo di azoto imminico ha un doppietto libero, disponibile per la protonazione, il che rende le immine basiche in soluzione acquosa, ma in genere meno delle ammine; questo a differenza di aldeidi e chetoni che non mostrano basicit\u00e0 in acqua. Per esempio, l'immina del cicloesanone (cicloesanimmina) ha pKb\u00a0=\u00a04,8, mentre la cicloesilammina ha pKb\u00a0=\u00a03,4. Questa facilit\u00e0 alla protonazione rende le immine, tramite la conseguente formazione degli ioni imminio, pi\u00f9 reattive di aldeidi e chetoni verso i nucleofili. La presenza del doppietto libero sull'azoto d\u00e0 alle immine la capacit\u00e0 di fungere da leganti verso ioni metallici. Un tipico legante imminico \u00e8 la bis(salicilaldeide)etilendiimmina (salen). \nIn un'immina le valenze libere del gruppo funzionale &gt;C=N- possono essere occupate da atomi H o da gruppi R (R = alchile o arile). Quindi, a seconda della sostituzione sul carbonio (H o R), si hanno tre tipi di immine: \nQui R' \u00e8 una designazione generica che pu\u00f2 rappresentare sia un atomo di idrogeno H, sia un gruppo alchilico (o arilico). Quindi, ciascuno dei tre tipi si scinde ulteriormente in immine primarie (&gt;C=N-H) e immine secondarie (&gt;C=N-R'), o \"N\"-alchil(aril) immine.\nSi formano mediante condensazione tra un'aldeide o un chetone con un'ammina primaria o ammoniaca, secondo la reazione generale seguente:\nLa reazione \u00e8 di equilibrio e viene quindi favorita dalla rimozione di H2O ad opera di agenti disidratanti. Come conseguenza, da un'immina si pu\u00f2 facilmente ottere (o riottenere) il composto carbonilico analogo per idrolisi in acidi diluiti. Le immine derivanti dalla reazione con ammoniaca, cio\u00e8 le immine primarie (&gt;C=NH), sono generalmente instabili (si idrolizzano) e perci\u00f2 difficilmente isolabili, ma sono comunque utili intermedi di reazione. In soluzione acquosa sono presenti in in equilibrio con l'ammoniaca ed il chetone (o l'aldeide) corrispondente, oltre che con l'emiamminale intermedio [&gt;C(OH)(NH2)]. La sostituzione sull'azoto con un gruppo alchilico R o, anche meglio, con un gruppo arilico Ar rende le immine secondarie (&gt;C=N-R) un po' pi\u00f9 stabili e a volte possono essere isolate. Le immine secondarie vengono anche chiamate basi di Schiff, dal nome del chimico Ugo Schiff che le scopr\u00ec. In genere la loro stabilit\u00e0 cresce significativamente se il doppio legame C=N risulta coniugato, sia dal lato C, sia dal lato N, o da entrambi i lati (meglio):\nLe immine non coniugate tendono a oligomerizzare o polimerizzare dando (oligo- o poli-) amminali (&gt;N\u2013CR2\u2013N&lt;). La 1-pirrolina (C4H7N, 3,4-diidro-2\"H\"-pirrolo), per esempio, che \u00e8 un'immina endociclica a 5 termini non coniugata, \u00e8 isolabile, ma allo stato solido \u00e8 costituita in realt\u00e0 dal suo trimero (un triamminale); allo stato liquido il trimero \u00e8 in parziale equilibrio col monomero (meno stabile); in solventi organici \u00e8 presente essenzialmente il monomero, come pure in fase vapore. Comportamento del tutto simile si osserva per l'analoga immina ciclica a 6 termini.\nLe immine cicliche, specialmente a 5 o 6 termini, sono intermedi di sintesi o prodotti finali importanti in sintesi organica, chimica farmaceutica e per le industrie correlate.\nNella sintesi organica le immine, anche quelle poco stabili, sono utili in quanto la loro formazione, anche solo \"in situ\", e la loro successiva idrogenazione catalitica o riduzione con idruri (LiAlH4, NaBH4, NaBH3CN) (amminazione riduttiva) sono modi semplici di introdurre azoto in una molecola:\nLa reazione del gruppo funzionale aldeidico con il gruppo funzionale amminico ha avuto un ruolo fondamentale nello studio della struttura degli zuccheri. Infatti, facendo reagire un monosaccaride con particolari ammine quali l'idrossilammina, l'idrazina e la fenilidrazina, si ottengono le corrispondenti immine (rispettivamente l'ossima, l'idrazone ed il fenilidrazone), le cui caratteristiche fisiche consentono il riconoscimento, la caratterizzazione del monosaccaride e la comprensione della sua struttura chimica.\nLe ammine contribuiscono al processo di degradazione degli amminoacidi nel nostro organismo: un esempio di quanto detto \u00e8 dato dalla reazione dell'amminoacido alanina con l'aldeide piridossale fosfato (un derivato della vitamina B6 per dare un'immina che verr\u00e0 in seguito degradata).\nAll'interno della categoria dei composti imminici, negli ultimi anni stanno assumendo particolare interesse le metallo-immine: si tratta di molecole in cui il gruppo azometinico forma un complesso con un elemento del 3\u00ba o 4\u00ba gruppo della tavola periodica.\nMeccanismo di formazione.\nLa reazione di formazione di una immina inizia con una addizione nucleofila, che prevede la formazione di un intermedio tetraedrico, e procede poi con una successiva eliminazione di una molecola di acqua.\nL'atomo di azoto dell'ammina primaria \u00e8 nucleofilo e attacca il carbonio carbonilico dell'aldeide o del chetone. Si ha il trasferimento di un protone dall'azoto all'ossigeno carbonilico con formazione di un intermedio tetraedrico (un amminoalcol geminale, o emiamminale).\nL'ossidrile cos\u00ec formato viene protonato dall'acido rendendo possibile l'eliminazione di una molecola di acqua e la formazione di uno ione imminio (immina protonata sull'azoto). Con la deprotonazione dell'azoto si ha la formazione del prodotto finale (l'immina) e la riformazione del catalizzatore acido."}
{"id": "259103", "revid": "22356", "url": "https://it.wikipedia.org/wiki?curid=259103", "title": "Aragosaurus", "text": ""}
{"id": "259105", "revid": "22356", "url": "https://it.wikipedia.org/wiki?curid=259105", "title": "Asiaceratops", "text": ""}
{"id": "259106", "revid": "121705640", "url": "https://it.wikipedia.org/wiki?curid=259106", "title": "Piruvato deidrogenasi (complesso enzimatico)", "text": "La piruvato deidrogenasi o PDH \u00e8 un complesso multienzimatico, noto anche come complesso multienzimatico della piruvato deidrogenasi o Pyruvate Dehydrogenase Complex (o PDC), in lingua inglese, che trasforma il piruvato in acetil-CoA per mezzo di un processo chiamato decarbossilazione ossidativa del piruvato, generando molecole di acetil-CoA che entrano generalmente nel ciclo di Krebs.\nSi tratta di un processo di ossidoriduzione non reversibile che avviene nei mitocondri.\nEnzimi coinvolti.\nLa piruvato deidrogenasi \u00e8 un grosso complesso multienzimatico delle dimensioni di alcuni megadalton, composto da diverse decine di tre tipi di subunit\u00e0: piruvato deidrogenasi (E1), lipoammide reduttasi transacetilasi (E2) e diidrolipoil deidrogenasi (E3). Le tre sottounit\u00e0 enzimatiche sono presenti in diverso numero nelle diverse specie, quindi la dimensione del piruvato deidrogenasi pu\u00f2 variare. Nei mammiferi sono importanti componenti del complesso anche due altre tipologie di enzimi: la piruvato deidrogenasi chinasi (PDK) e la piruvato deidrogenasi fosfatasi (PDP).\nCoenzimi coinvolti.\nLe reazioni globali catalizzate dalla \"Piruvato deidrogenasi\" sono:\n5 co-fattori sono richiesti per questo complesso:\nLa tiamina pirofosfato (TPP), cofattore legato all'E1, catalizza la decarbossilazione del piruvato.\nLa TPP rimane legata all'acetato con legami tioesterei. Questo legame porta l'acetato in prossimit\u00e0 del lipoile ossidato, con il quale si esterifica. L'acetato viene transesterificato dal sulfide del 'braccio mobile' del lipoile in coenzima A, dove forma una molecola di Acetil-CoA.\nIl lipoile ridotto diventa ossidato, riducendo il coenzima FAD (Flavin Adenina Dinucleotide) che \u00e8 legato covalentemente a E3. Il FADH2 quindi riduce il coenzima NAD+ (Nicotinamide Adenina Dinucleotide), riportando il complesso del piruvato deidrogenasi allo stato iniziale. L'acetil-CoA \u00e8 quindi libero di entrare nel ciclo dell'acido tricarbossilico (TCA).\nRegolazione.\nIl complesso \u00e8 regolato con meccanismo da inibizione da prodotto e, solo nei mammiferi, in modo covalente. Nell'inattivazione dell'enzima uno specifico residuo di serina di E1 viene fosforilato dalla Piruvato-Deidrogenasi-Chinasi (PDK). La riattivazione avviene grazie ad una specifica fosfoproteina fosfatasi (Piruvato-Deidrogenasi-Fosfatasi, PDP).\nLa regolazione allosterica positiva \u00e8 effettuata da AMP, CoA, NAD+ e Ca2+; quella negativa invece da ATP, acetil-CoA, NADH e acidi grassi a lunga catena. Il piruvato dal canto suo agisce inibendo la PDK e di conseguenza stimolando indirettamente l'attivazione dell'enzima e la conseguente trasformazione del piruvato in acetil-coenzima A. Questa stessa trasformazione \u00e8 stimolata in maniera diretta dall'insulina, ormone che agisce da antagonista sulla PDK e conseguentemente sull'attivazione dell'enzima piruvato-deidrogenasi."}
{"id": "259107", "revid": "1990325", "url": "https://it.wikipedia.org/wiki?curid=259107", "title": "Movimento dei Comunisti Unitari", "text": "Il Movimento dei Comunisti Unitari (MCU) era un partito politico italiano di ispirazione comunista.\nFu fondato il 14 giugno 1995, da una scissione promossa dall'ala destra del Partito della Rifondazione Comunista.\nAlla sua guida si posero Lucio Magri e Famiano Crucianelli, quest'ultimo gi\u00e0 capogruppo alla Camera del PRC e poi coordinatore nazionale del neonato partito.\nIl 14 febbraio 1998 conflu\u00ec nei Democratici di Sinistra..\nStoria.\nLe origini: dal PdUP al PRC (1984-1991).\nI dirigenti e i parlamentari che parteciparono alla scissione provenivano per la maggior parte dal vecchio Partito di Unit\u00e0 Proletaria per il Comunismo, confluito nel Partito Comunista Italiano nel 1984 e poi nel 1989-1991 tra gli oppositori alla \"svolta della Bolognina\" di Achille Occhetto che trasform\u00f2 lo stesso PCI in Partito Democratico della Sinistra.\nAll'interno del PRC l'area Magri degli ex-PdUP si alleava con la corrente di Armando Cossutta, nominando segretario Fausto Bertinotti, per sostituire il primo segretario nazionale, Sergio Garavini, costretto alle dimissioni nel giugno 1993.\nIl dissenso col PRC (1993-1995).\nDalle dimissioni di Garavini inizi\u00f2 a maturare il dissenso dell'area verso la maggioranza del PRC che culmin\u00f2 durante il primo semestre del 1995, quando il PRC, ora guidato da Fausto Bertinotti, dovette scegliere che atteggiamento tenere verso il governo Dini.\nNel PRC la grande maggioranza \u00e8 per il ritorno alle urne e il CPN decide di votare no al governo Dini. Il 25 gennaio 1995 alla Camera Il PRC vota compatto contro il governo Dini.\nIl 1\u00ba febbraio invece nel gruppo comunista al Senato, Umberto Carpi voter\u00e0 la fiducia. Per questo episodio, dieci giorni dopo Carpi sar\u00e0 giudicato e sospeso dal partito per sei mesi.\nPer protesta contro questa decisione, il 16 febbraio Gianfranco Nappi e Martino Dorigo si dimettono dagli incarichi direttivi. Il giorno dopo per solidariet\u00e0 verso Carpi, Garavini si autosospende.\nIl 21 febbraio 13 deputati comunisti sottoscrivono un documento contrario al presidente Cossutta. Il documento \u00e8 firmato da Garavini, Vignali, Altea, Giulietti, Boffardi, Commisso, Calvanese, Sciacca, Scotto di Luzio, Dorigo, Bielli, Vendola e Nappi.\nIl 7 marzo l'ala ribelle porta di nuovo i suoi voti al Senato per approvare la manovra economica bis di Dini. Il 16 marzo alla Camera si arriva al culmine: Dini pone la fiducia sulla manovra finanziaria che passa per 6 voti. Qui i 16 voti dei parlamentari del Prc dissidenti risultano decisivi.\nCrucianelli \u00e8 rimosso da capogruppo e sostituito il 30 marzo dal direttore di \"Liberazione\" Oliviero Diliberto (sostituito al giornale da Lucio Manisco).\nIl partito decide di non prendere provvedimenti disciplinari, ma chiede un \u00abconfronto\u00bb con l'ala ribelle.\nLa scissione (1995).\nIl confronto viene bruscamente interrotto il 14 giugno quando 25 dirigenti, tra cui 14 deputati, 3 senatori e 2 europarlamentari decidono di fuoriuscire dal PRC per dar vita al \"Movimento dei Comunisti per l'Unit\u00e0\", poi \"Comunisti Unitari\".\nI deputati Antonio Saia e Tiziana Valpiana, nonostante il dissenso, decidono di restare, mentre Garavini in luglio rende noto che pur ritenendo \u00abgiusto dimettersi da Rifondazione Comunista\u00bb, non \u00e8 d'accordo sul \u00abcostruire l'ennesimo gruppetto di comunisti\u00bb.\nAtto di nascita dei Comunisti Unitari.\nRoma, 14 giugno 1995\nAl Presidente del Partito della Rifondazione ComunistaAl SegretarioAi membri della Direzione\nCare compagne e cari compagni,\nquesta lettera non annuncia alcuna scissione, semplicemente constata una separazione che \u00e8 gi\u00e0 in atto e che, trascinandosi nell'incertezza, rischia oramai non di stimolare ma di ostacolare un confronto di idee, di impedire anzich\u00e9 promuovere un lavoro comune che pu\u00f2 e deve continuare su molti terreni e su molte scadenze.Le ragioni di questa separazione che per entrambe le parti non sono n\u00e9 mediocri n\u00e9 occasionali, appaiono ora pi\u00f9 chiare che nel passato pi\u00f9 recente.\n1) Si \u00e8 ormai consolidata una svolta di Rifondazione Comunista rispetto al progetto politico approvato dal Congresso, fondato sull'unit\u00e0 a sinistra per una alternativa nel governo del Paese. L'autonomia di Rifondazione comunista \u00e8 divenuta separazione e isolamento. \u00c8 una scelta che non approviamo e crediamo possa produrre guasti gravi.Noi pensiamo che in Italia, e non solo in Italia, siamo ancora nel pieno di una crisi di cui i lavoratori, per primi, pagano il prezzo, e il cui esito mette a rischio la democrazia e l'unit\u00e0 del Paese. Questa crisi non pu\u00f2 essere fronteggiata con piccoli aggiustamenti di politica economica o un semplice ricambio di ceto politico: impone grandi riforme e un nuovo assetto di potere nello Stato e nella societ\u00e0. Nasce da qui la nostra sacrosanta polemica nei confronti del \"moderatismo\". Ma questa esigenza di un nuovo corso si trova a fare i conti con rapporti di forza in Italia e nel mondo, che non solo rendono impensabili rotture immediate e radicali, ma impediscono al movimento di massa nuove conquiste e anche solo un'efficace resistenza ove non si riesca a produrre una svolta politica e ad usare anche gli strumenti di governo. E questa svolta rester\u00e0 impossibile senza ampie alleanze di cui la sinistra sia il motore e l'anima. Per questo la ricostruzione della sinistra e della sua unit\u00e0 \u00e8 il passaggio stretto, ma necessario, della fase attuale. Se continua e si accentua la divaricazione tra una sinistra sempre pi\u00f9 moderata (cui di riformista resti solo il nome) e una sinistra radicale che si rassegna all'isolamento e si accontenta di esibire il proprio antagonismo, la crisi italiana, quali che ne siano i tempi e gli itinerari, si concluder\u00e0 con una sconfitta drammatica e duratura che pregiudica anche le speranze pi\u00f9 lontane. Il risultato del referendum dimostra in maniera esemplare quanto sia ancora torbida e prevalente la minaccia della nuova destra, quanto essa segni le tendenze profonde del paese.Non \u00e8 stata e non \u00e8 certo solo per responsabilit\u00e0 di Rifondazione se una scelta unitaria ristagna o regredisce a pura convenienza elettorale. Ma il gruppo dirigente di Rifondazione ha concorso a questo esito: i suoi comportamenti nelle istituzioni e nel movimento, le sue analisi, il senso comune che diffonde se \u00e8 vero che interpretano una sacrosanta protesta sono per\u00f2 sempre pi\u00f9 rivolte ad accumulare forze, non ad investirle in uno sforzo di cambiamento della sinistra e del Paese.Cos\u00ec \u00e8 stato nei passaggi pi\u00f9 delicati della nostra vicenda politica: nella gestione della lunga crisi del Governo Berlusconi, sino al voto sul Governo Dini;nella scelta dell'ostruzionismo anzich\u00e9 di una efficace battaglia per modificare l'accordo sulle pensioni ,che per riuscire ha bisogno di costruire convergenze; nel rifiuto di costruire un'alleanza per le elezioni politiche che abbia, comunque un contenuto programmatico reciprocamente significativo; nella rimozione dell'esperienza dei progressisti e nel rifiuto di ogni processo federativo, primo atto per la ricostruzione di un luogo unitario a sinistra, rispettoso della pluralit\u00e0 dei soggetti.\n2) Causa e insieme conseguenza di questa svolta politica \u00e8 un mutamento dell'identit\u00e0 del partito. Noi, pur provenendo da storie diverse, abbiamo aderito con convinzione al tentativo di rifondare - cio\u00e8 salvare e trasformare radicalmente - la tradizione comunista italiana. Era un tentativo necessario e siamo fieri di avervi contribuito perch\u00e9 \u00e8 comunque riuscito a tenere in campo forze preziose e dare voce ed organizzazione al rifiuto dell'omologazione. Era anche un tentativo difficilissimo: perch\u00e9 nasceva non sulla spinta di un pensiero forte e di una rivoluzione vittoriosa, ma sotto il segno di una sconfitta. Con quella sconfitta ,le sue cause e le sue conseguenze , non si poteva e non si pur evitare di fare i conti. Essere comunisti infatti non vuol dire solo essere consapevoli delle ingiustizie e alienazioni permanenti che il sistema capitalistico produce, n\u00e9 solo organizzare la risposta di lotta immediata di chi lo subisce: vuol dire iscrivere questa denuncia e questa protesta in un processo reale, individuandone le tappe e le forze motrici, definire un progetto plausibile di societ\u00e0 diversa. Questo sforzo \u00e8 stato sempre inadeguato nella storia concreta del movimento operaio che, non a caso, ha sempre dovuto fare i conti con il massimalismo e l'opportunismo. Ma anche i suoi risultati parziali, teorico-pratici, sono stati rimessi in discussione dai due eventi grandi di questo fine secolo: la ristrutturazione del capitalismo post-fordista e mondializzato, il crollo delle esperienze del socialismo reale nelle societ\u00e0 dell'est. Per questo abbiamo pensato che non dovesse andar perduto il tratto specifico del comunismo italiano che pi\u00f9 si era cimentato nella costruzione di una nuova egemonia. Per questo abbiamo scelto, chiamandoci Rifondazione, di misurarci senza censure con le novit\u00e0 del tempo e le lezioni della storia.Non si pur dire che questo impegno sia stato onorato. \u00c8 anzi prevalsa, dall'inizio, una pur comprensibile esigenza di rimozione. Alla fine, tuttavia, questo vuoto si \u00e8 riempito e si sta riempiendo. Anzich\u00e9 ridefinire una nuova identit\u00e0 comunista si sta risuscitando una parte della cultura minoritaria degli anni '70 fondata sulla dilatazione massimalistica della rivendicazione sindacale e sulla predicazione ideologica dei mali del sistema.Oggi pi\u00f9 di ieri questa scelta non solo \u00e8 priva di prospettiva, ma produce guasti profondi: separa ed isterilisce soggetti, culture, bisogni radicali da forze altrettanto essenziali per la costruzione di un'altra societ\u00e0, e offre loro una visione deformata e consolatoria della realt\u00e0. Il rischio pi\u00f9 grave di questa scelta \u00e8 che essa porta a ritagliarsi uno spazio cui lo stesso sistema la destina.. \u00c8 una cultura diffusa, nasce da cause e spinte reali e con essa occorre fare i conti senza preclusioni e settarismi. Ma per sua natura comporta una rottura sostanziale con il comunismo italiano, riannoda le file di un'altra radice storica, il massimalismo socialista, tanto pi\u00f9 consono alla semplificazione e all'agitazione televisiva.\n3) Malgrado tutto ci\u00f2, e senza tacerlo, abbiamo cercato di agire, e molti che condividono queste posizioni continuano ad agire, come minoranza leale all'interno di Rifondazione. Lo stesso atto di differenziazione in Parlamento lo abbiamo noi stessi avvertito come una scelta grave e non ripetibile. Ma una dialettica che nasce da dissensi tanto rilevanti pur essere praticata all'interno di una stessa organizzazione solo se le si riconosce una legittimit\u00e0, se esiste una reciproca disponibilit\u00e0 al dialogo e sia le regole che il senso comune assicurano tolleranza e rispetto. E se le diversit\u00e0 di opinioni vengono riconosciute come un valore e come una premessa di quella sintesi unitaria che dovrebbe essere uno degli obbiettivi fondamentali nell'impegno dei gruppi dirigenti e del partito Negli ultimi mesi \u00e8 prevalsa la spinta opposta: l'emarginazione, il dileggio, l'uso fazioso di \"Liberazione\" al di l\u00e0 dell'immaginabile, il rifiuto di tener conto dell'obiezione pi\u00f9 ragionevole, un'eccitazione stimolata dall'alto dell'intolleranza diffusa. Insomma, il famoso \"disprezzo\", espressione insensata di fronte ad ogni atto politico, se non poggia sull'attribuzione di losche motivazioni morali. A questo punto la convivenza, almeno per molti di noi, \u00e8 diventata essa stessa stimolo ed occasione per un peggioramento dei rapporti politici e personali. Dobbiamo interrompere questa deriva. Perci\u00f2 la cosa pi\u00f9 importante che vogliamo dirvi in questa lettera riguarda le nostre intenzioni.\nNon vogliamo costruire, comunque lo si chiami, un nuovo partito in concorrenza e in conflitto con Rifondazione. Anzi, vogliamo batterci per l'unit\u00e0 della sinistra ed allo stesso tempo contribuire a rinnovare e sviluppare nel nostro paese una identit\u00e0 comunista; impegnandoci dunque anche contro la discriminazione ideologica e politica verso Rifondazione Comunista. Intendiamo misurarci con la possibilit\u00e0 e la necessit\u00e0 di un'organizzazione federativa delle diverse forze della sinistra, per favorire l'incontro fra diversi soggetti che devono conservare la loro autonomia politica, culturale ed organizzativa.Chiediamo a tutti i comunisti e in primo luogo a noi stessi, di cimentarsi con l'obiettivo politico del governo e di verificare le condizioni politiche e programmatiche di una \"coalizione democratica\". Dovrebbe essere chiaro che il destino di questa alleanza i gi\u00e0 segnato senza una sinistra riconoscibile per valori, cultura e vocazione riformatrice. Infine, vogliamo promuovere forme e occasioni di confronto e di iniziativa politica nelle quali singoli ed organizzazioni diverse possano senza pregiudizio delle proprie appartenenze ritrovare la possibilit\u00e0 di un lavoro comune. Ci auguriamo che questa volont\u00e0 sia reciproca.\nAltea, Lopez, Bielli, Magri, Boffardi (che comunque non aderir\u00e0 ai Comunisti Unitari), Manca, Bolognesi, Napolitano, Calvanese, Nappi, Castellina, Paolini, Commisso, Pettinari, Crucianelli, Rossi, Del Fattore, Sciacca, Dorigo, Scotto di Luzio, Garavini, Serri, Guerra, Vignali\nLe politiche del 1996 e la partecipazione al governo.\nIl movimento si present\u00f2 alle elezioni politiche del 1996 all'interno delle liste del PDS e de l'Ulivo eleggendo complessivamente otto deputati (Angelo Altea, Bielli, Bolognesi, Crucianelli, Mauro Guerra, Nappi, Sciacca e Adriano Vignali).\nPartecip\u00f2 al governo Prodi I con Rino Serri sottosegretario agli Esteri.\nLa confluenza nei DS (1998).\nIl 14 febbraio 1998 i Comunisti Unitari furono cofondatori (con PDS, Cristiano Sociali, Riformatori per l'Europa, Sinistra Repubblicana, Federazione Laburista e Agire Solidale) dei Democratici di Sinistra (DS).\nMagri non ader\u00ec ai DS ritornando alla professione di giornalista per \"il manifesto\", dando vita alla \"Rivista del Manifesto\". Neanche Lopez ader\u00ec ai DS tornando ad insegnare lingua e letteratura latina alla terza universit\u00e0 di Roma.\nI Comunisti Unitari dopo il 1998.\nGran parte degli altri ex-comunisti unitari ha fatto parte della corrente DS capeggiata da Fabio Mussi e Giovanni Berlinguer (il \"Correntone\"). Luciano Pettinari, invece, \u00e8 stato uno dei principali esponenti di un'altra area di minoranza, \"Sinistra DS-Per il socialismo\", guidata da Cesare Salvi. Marida Bolognesi era infine esponente della maggioranza dei DS.\nCon la confluenza dei DS nel Partito Democratico gli ex-MCU collocati nell'area sinistra abbandonarono il partito e parteciparono alla fondazione di Sinistra Democratica per il Socialismo Europeo; Marida Bolognesi si impegn\u00f2 invece nella costruzione dell'area \"A Sinistra\".\nNel febbraio 2008 i principali esponenti di SD transitati per l'MCU passano nel PD (con l'eccezione di spicco di Pettinari) dando vita all'associazione \"Una Sinistra per il Paese\" per poi aderire al PD e fondare \"A Sinistra\".\nStampa.\nCome organi di stampa, l'MCU ha usato il settimanale \"Cominform\" e poi dal giugno 1998, dopo 117 numeri, \"Aprile\" che nel gennaio 2000, dopo 71 numeri, diverr\u00e0 mensile e organo principale dell'area del \"Correntone\" e, poi, di SD e di Sinistra per il Paese."}
{"id": "259108", "revid": "22356", "url": "https://it.wikipedia.org/wiki?curid=259108", "title": "Atlascopcosaurus", "text": ""}
{"id": "259109", "revid": "1573940", "url": "https://it.wikipedia.org/wiki?curid=259109", "title": "Acetiltransferasi del residuo di diidrolipoillisina", "text": "L'acetiltransferasi del residuo di diidrolipoilisina, (o diidrolipoil transacetilasi) \u00e8 un enzima, appartenente alla classe delle transferasi, che, sotto il nome di E2, fa parte del complesso della piruvato deidrogenasi. Catalizza la seguente reazione:\n\"acetil-CoA + enzima N6-(diidrolipoil)lisina \u21c4 CoA + enzima N6-(S-acetildiidrolipoil)lisina\"\nIl suo compito \u00e8 quello di accettare il gruppo acetilico dall'enzima E1 e di farlo reagire con la molecola di coenzima A per formare acetil-CoA, che \u00e8 dunque il suo substrato. Il coenzima lipoato trattiene i due idrogeni ricevuti dalla deidrogenazione."}
{"id": "259111", "revid": "484362", "url": "https://it.wikipedia.org/wiki?curid=259111", "title": "Austrosaurus mckillopi", "text": "L'austrosauro (\"Austrosaurus mckillopi\"), scoperto nel Queensland (Australia) in sedimenti della parte finale del Cretaceo inferiore, \u00e8 un grosso dinosauro conosciuto principalmente per vertebre e ossa delle zampe. Questo animale, di circa 15 metri di lunghezza, era un erbivoro facente parte dei sauropodi, e come tutti gli appartenenti a questo gruppo con ogni probabilit\u00e0 era dotato di un lungo collo e una coda ancor pi\u00f9 lunga.\nUn sauropode enigmatico.\nPer molto tempo si \u00e8 dibattuto delle reali affinit\u00e0 di questo animale: all'inizio \"Austrosaurus\" \u00e8 stato classificato come un cetiosauride, ovvero un membro primitivo dei sauropodi, sopravvissuto misteriosamente fino al Cretaceo. Il motivo di questa classificazione risiede in alcune caratteristiche delle zampe, slanciate ma stranamente primitive, cos\u00ec come le vertebre. Pi\u00f9 tardi \u00e8 stato accostato ai brachiosauridi e ai camarasauridi, ma ora si pensa che \"Austrosaurus\" sia un genere autoctono dei titanosauridi che abbia sviluppato alcune peculiari caratteristiche."}
{"id": "259113", "revid": "1573940", "url": "https://it.wikipedia.org/wiki?curid=259113", "title": "Diidrolipoil deidrogenasi", "text": "La diidrolipoil deidrogenasi, che appartiene alla classe delle ossidoreduttasi, \u00e8 il terzo enzima del complesso della piruvato deidrogenasi. Catalizza la seguente reazione:\nproteina N6-(diidrolipoil)lisina + NAD+ \u21c4 proteina N6-(lipoil)lisina + NADH + H+\nIl suo compito \u00e8 quello di trasferire due atomi di idrogeno al coenzima flavinico FAD, trasformandolo in FADH2. Lo stesso ceder\u00e0 gli atomi di idrogeno al NAD+, riducendolo a NADH + H+.\n\u00c8 presente anche nel complesso della Glicina deidrogenasi."}
{"id": "259115", "revid": "767487", "url": "https://it.wikipedia.org/wiki?curid=259115", "title": "Avipes dillstedtianus", "text": "L'avipede (\"Avipes dillstedtianus\") \u00e8 un genere di dinosauro piuttosto famoso nella letteratura divulgativa di qualche tempo fa, in quanto \u00e8 spesso ritenuto essere uno dei dinosauri pi\u00f9 antichi. Tuttavia gli unici resti conosciuti, risalenti ai primi tempi del Triassico superiore della Germania, sono dei metatarsi fusi insieme, per giunta incompleti. Forse \"Avipes\" non era nemmeno un dinosauro, ma un piccolo tecodonte bipede di circa 1,2 metri di lunghezza."}
{"id": "259117", "revid": "767487", "url": "https://it.wikipedia.org/wiki?curid=259117", "title": "Bahariasaurus ingens", "text": "Bahariasaurus (il cui nome significa \"lucertola di Bahariya\") \u00e8 un genere estinto di dinosauro teropode di incerta classificazione vissuto nel Cretaceo superiore, nel Cenomaniano circa 95 milioni di anni fa, nella moderna Formazione Bahariya, a El-Waha el-Bahariya o Bahariya (in arabo: \u0627\u0644\u0648\u0627\u062d\u0629 \u0627\u0644\u0628\u062d\u0631\u064a\u0629 che significa \"oasi del nord\"), un'oasi in Egitto, e nei Kem Kem Beds, in Nord Africa. L'unica specie ascritta a questo genere \u00e8 \"B. ingens\", e doveva essere uno dei pi\u00f9 grandi teropodi mai vissuti, con dimensioni comparabili a dinosauri come \"Tyrannosaurus\" e il genere contemporaneo \"Carcharodontosaurus\".\nStoria della scoperta.\nPurtroppo, l'olotipo di \"Bahariasaurus\", scoperto e descritto da Ernst Stromer, nel 1934, and\u00f2 distrutto durante la Seconda Guerra Mondiale. L'olotipo distrutto comprendeva tra le altre cose una gigantesca anca di 1,2 metri di lunghezza, ma ora tutto ci\u00f2 che rimane di questo dinosauro sono le descrizioni e i disegni dei resti.\nClassificazione.\nLa classificazione esatta di \"Bahariasaurus\" \u00e8 tuttora incerta, e durante gli anni e i vari studi \u00e8 stato classificato in vari gruppi di teropodi, tra cui Carcharodontosauridae (da Rauhut, nel 1995) e Tyrannosauroidea (da Chure, nel 2000). Un suo potenziale sinonimo \u00e8 il teropode \"Deltadromeus\", un altro dinosauro predatore vissuto in Nord Africa nel Cretaceo superiore, inizialmente classificato come un grande ceratosauro, ed ora classificato come un neovenatoridae. Tuttavia per definire il grado di parentela tra i due e indire una sinonimia sarebbero necessari altri esemplari dei due generi.\n\"Bahariasaurus\", comunque, doveva essere uno dei superpredatori della sua zona (lunghezza di forse 12 metri), assieme a \"Carcharodontosaurus\" e \"Spinosaurus\", ma stranamente era di costituzione leggera, forse di 5 tonnellate. Per lungo tempo questo animale \u00e8 \u201crimbalzato\u201d da una classificazione all'altra, finendo per essere paragonato ai megalosauridi, agli allosauridi, ai tirannosauridi e perfino ai dinosauri struzzo (ornitomimidi).\nNel 2016, la descrizione e l'analisi del megaraptora \"Aoniraptor\", ha fornito ai paleontologi l'ipotesi che il \"Bahariasaurus\" faccia parte insieme ad \"Aoniraptor\" e \"Deltadromeus\" di un nuovo \"clade\", ancora poco conosciuto, di Megaraptora distinti da Megaraptoridae."}
{"id": "259118", "revid": "767487", "url": "https://it.wikipedia.org/wiki?curid=259118", "title": "Becklespinax altispinax", "text": "Il beclespinace (\"Becklespinax altispinax\") era uno strano dinosauro carnivoro del Cretacico inferiore dalla storia tassonomica particolarmente curiosa. Noto solo per tre vertebre dorsali dalle apofisi allungate, questo dinosauro \u00e8 stato scoperto nell'800 nell'Inghilterra meridionale, ma i resti erano stati ascritti a una specie di dinosauro che si basava anche su un dente ritrovato in Germania e denominata \"Altispinax dunkeri\". A rendere pi\u00f9 confusa ancora la questione, altri resti (metatarsi) sono stati ascritti a questa fantomatica specie. Le cose sono state chiarite nei primi anni '90, quando le strane vertebre vennero riclassificate come \"Becklespinax\", i metatarsi come \"Valdoraptor\" e il \u201cdente della discordia\u201d \u00e8 caduto nel calderone dei \"nomina dubia\". \nCaccia.\nPer cibarsi il \"Becklespinax\", un grosso dinosauro carnivoro appartenente ai teropodi tetanuri, cacciava i Sauropodi affondando gli artigli delle sue zampe nel collo delle vittime cosicch\u00e9 i suoi denti affilati potessero facilmente raggiungere i muscoli e gli organi interni, Le sue forti mascelle erano in grado di strappare brandelli di carne, che il dinosauro ingoiava interi. Quando non trovava prede forse si accontentava di carcasse.\nUn enigma a forma di vela.\n\"Becklespinax\" era munito di una breve vela di pelle sul dorso sostenuta dalle alte vertebre, che funzionava forse come termoregolatore o forse come segnale di identificazione intraspecifica. Tempo fa questo animale era considerato un antenato di \"Spinosaurus\", ma in seguito i resti sono stati ritenuti troppo frammentari per poter tentare una classificazione adeguata."}
{"id": "259119", "revid": "1613185", "url": "https://it.wikipedia.org/wiki?curid=259119", "title": "Luigi Rossi", "text": "Biografia.\nRossi nacque a Torremaggiore (Foggia) tra gli ultimi mesi del 1597 e i primi del 1598. La sua data di nascita non \u00e8 certa poich\u00e9 il terremoto del 1627 provoc\u00f2 la quasi completa distruzione degli archivi delle due chiese parrocchiali: San Nicola e Santa Maria della Strada.\nSecondo la tradizione, la famiglia Rossi abitava nel Codacchio (antico quartiere) ovvero nella Torre Mobilia, fortificazione che faceva parte della cinta muraria. Solo dall'atto di morte si desume che Rossi nacque a Torremaggiore e che era figlio di Donato. Dal primo testamento, redatto dal notaio Cermontini di Roma nel novembre del 1641, si desume che Rossi aveva sei fratelli: Dionisio, Giovan Tommaso, Giulio Cesare, Felice Antonio, Giuseppina e Giovan Carlo.\nDa uno scritto autografo conservato al British Museum di Londra si desumono alcune notizie del soggiorno del Rossi a Napoli. Egli, infatti, visse nella citt\u00e0 partenopea per circa quattordici anni. Quindi, lasci\u00f2 Torremaggiore a nove anni, probabilmente con una borsa di studio offerta dal principe de Sangro, feudatario del luogo; studi\u00f2 musica con Jean De Macque, maestro di origine fiamminga, direttore della cappella reale, cio\u00e8 la migliore scuola possibile.\nRossi, oltre a comporre musica, sapeva cantare, suonare l'organo, il ed il liuto. Si trattava, quindi, di un vero \"enfant prodige\". Nel 1620 si trasfer\u00ec a Roma per essere assunto dal principe Marcantonio II Borghese, nipote di papa Paolo V.\nIl 3 luglio 1627 spos\u00f2 Costanza De Ponte, arpista, presso la chiesa di San Lorenzo in Lucina, ma non ebbero figli. Nel 1633 fu assunto come organista presso la chiesa di San Luigi dei Francesi. A Roma fu raggiunto dal fratello Giovan Carlo, arpista, che stava a Torremaggiore.\nNel 1635 Luigi e la moglie furono invitati a Firenze dal granduca Ferdinando. Intanto la famiglia Borghese soffriva un lento declino: il papato era in mano ai Barberini con papa Urbano VIII.\nNel 1641, Rossi fu assunto dal cardinale Antonio Barberini. Fu messa in scena la sua prima grande opera-oratorio: \"Giuseppe, figlio di Giacobbe\" con il libretto di Francesco Buti. Nel novembre dello stesso anno fu colpito da una grave polmonite, ma riusc\u00ec a sopravvivere ed a rimettersi in sesto.\nNel 1642 mise in scena \"Il palazzo incantato di Atlante\", su libretto di monsignor Giulio Rospigliosi, il futuro papa Clemente IX e di Ludovico Ariosto. La costosa rappresentazione al Palazzo Barberini di Roma con Marc'Antonio Pasqualini ebbe uno straordinario successo, tanto che furono necessarie diverse repliche con non pochi problemi di ordine pubblico.\nNel 1644, con l'elezione di papa Innocenzo X, il papato fin\u00ec nelle mani dei Pamphili, filospagnoli e rivali dei Barberini, filofrancesi. Nel 1648, questi ultimi, per evitare guai pi\u00f9 seri, si rifugiarono presso la corte di Parigi. Il regno francese era retto dalla regina Anna d'Austria, madre dell'infante Luigi XIV, futuro Re Sole, con la collaborazione del primo ministro cardinale Giulio Mazzarino. Lo stesso anno, Luigi fu inviato a Parigi, dove mise in scena l'opera \"Orfeo\", su libretto di Francesco Buti. Il successo fu straordinario, e furono necessarie diverse repliche. Persino i nobili e ambasciatori dovettero mettersi in lista d'attesa per ottenere il posto in sala.\nA Parigi, Rossi ricevette la dolorosa notizia della morte dell'amata moglie Costanza. Nel 1647, la monarchia francese fu presa di mira dalla \"Fronda\", un movimento rivoluzionario. Rossi pens\u00f2 bene di lasciare la Francia e di rientrare a Roma, dove riprese il posto di organista a San Luigi dei francesi.\nMor\u00ec il 19 febbraio 1653 e fu sepolto nella basilica di Santa Maria in Via Lata, dove il fratello Giovan Carlo aveva acquistato una tomba.\nOpera.\nEbbe il merito di introdurre il melodramma italiano presso la corte di Francia e di fondare la cantata da camera.\nLuigi Rossi fu autore, tra l'altro, di oltre 200 cantate da camera. Nonostante all'epoca fosse molto conosciuto in tutta Europa, sub\u00ec un lungo periodo d'oblio. Furono gli studiosi francesi come il Castil-Blaze, Romain Rolland e Henri Pruni\u00e8res a riscoprire la sua opera. In seguito, Alberto Cametti raccolse importanti notizie biografiche e Alfred Wotquenne edit\u00f2 un catalogo con tutte le composizioni attribuite con certezza al Rossi. Torremaggiore lo ha onorato dedicandogli una strada, il teatro comunale ed il liceo civico musicale."}
{"id": "259120", "revid": "729019", "url": "https://it.wikipedia.org/wiki?curid=259120", "title": "Betasuchus bredai", "text": "Il betasuco (\"Betasuchus bredai\"), il cui nome significa \u201ccoccodrillo beta\u201d, \u00e8 uno dei rari dinosauri scoperti nei Paesi Bassi, in terreni del Cretacico superiore. Tuttavia, il ritrovamento si riferisce soltanto a uno snello femore di dubbia identit\u00e0: forse \"Betasuchus\", lungo probabilmente 3,5 metri, era imparentato con gli ornitomimidi (o dinosauri struzzo), ma attualmente i paleontologi lo avvicinano pi\u00f9 agli abelisauridi, strani dinosauri teropodi primitivi, diffusi soprattutto nei continenti meridionali. Se cos\u00ec fosse, \"Betasuchus\" sarebbe il rappresentante rinvenuto pi\u00f9 a Nord dell'intero gruppo."}
{"id": "259123", "revid": "767487", "url": "https://it.wikipedia.org/wiki?curid=259123", "title": "Bihariosaurus bauxiticus", "text": "La datazione dei resti di questo dinosauro \u00e8 incerta: alcuni li fanno risalire al Giurassico superiore, altri al Cretaceo inferiore o addirittura al Cretaceo superiore. In ogni caso le ossa, ritrovate in Romania, sono davvero frammentarie. Da quello che pare di capire, il bihariosauro (\"Bihariosaurus bauxiticus\") era un dinosauro erbivoro di media grandezza (lungo forse 6 metri) appartenente agli ornitopodi.\nUn iguanodonte primitivo.\nLe sue caratteristiche piuttosto primitive lo avvicinano a quel gruppo di iguanodonti che include \"Camptosaurus\", \"Draconyx\" e \"Kukufeldia\". \"Bihariosaurus\" deve essere stato, con tutta probabilit\u00e0, un semibipede dal corpo discretamente massiccio e dalla lunga testa bassa."}
{"id": "259124", "revid": "113600779", "url": "https://it.wikipedia.org/wiki?curid=259124", "title": "Borogovia gracilicrus", "text": "La borogovia (\"Borogovia gracilicrus\") era un piccolo dinosauro carnivoro bipede (lunghezza circa 2 metri), avente con ogni probabilit\u00e0 un corpo snello e due lunghe zampe posteriori. Il suo strano nome deriva dai Borogoves, creature inventate da Lewis Carroll per il suo romanzo \u201cAttraverso lo specchio e quel che Alice vi trov\u00f2\u201d. Questo animale, ritrovato in strati del Cretaceo superiore in Mongolia, \u00e8 noto principalmente attraverso ossa degli arti, che comunque permettono di classificarlo come un saurischio teropode appartenente alla famiglia dei troodontidi.\nUn piccolo cacciatore notturno.\nCome tutti i membri della famiglia, \"Borogovia\" deve aver avuto grandi occhi (presumibilmente per cacciare di notte piccole prede) ed essere stato dotato di un cervello piuttosto voluminoso."}
{"id": "259125", "revid": "1573940", "url": "https://it.wikipedia.org/wiki?curid=259125", "title": "Brachylophosaurus canadensis", "text": "Il brachilofosauro (Brachylophosaurus canadensis ) era un dinosauro ornitopode della famiglia Hadrosauridae. Visse in Nord America durante il Cretaceo superiore (dal Santoniano al Campaniano).\nEra un grosso animale erbivoro dall'andatura semibipede, caratterizzato da un cranio dotato di un rigonfiamento delle ossa nasali, con ogni probabilit\u00e0 usato per produrre suoni. \nDescrizione.\nIl becco d'anatra \u00e8 privo di denti, seguito da una centinaia di piccoli denti a crescita continua. Possedeva una piccola cresta o corno sulla testa. Per stabilire la gerarchia molto probabilmente si prendevano a spintoni con il naso.\nUn minuscolo corno sul capo.\nUn'altra caratteristica di questo dinosauro era la presenza, sulla cima del capo, di un piccolissimo corno piatto rivolto all'indietro non utilizzabile per amplificare i suoni quindi usato come riconoscimento intraspecifico. Lungo circa 8-9 metri, il brachilofosauro (il cui nome significa \u201clucertola dalla cresta corta\u201d) vagava in mandrie nelle pianure dell'Alberta e del Montana. \u00c8 probabile che i suoi pi\u00f9 stretti parenti fossero gli adrosauri \"Maiasaura\" e \"Gryposaurus\". Nel 1988 \u00e8 stata descritta un'altra specie di questo animale, \"B. goodwini\", ma forse i resti appartengono alla forma gi\u00e0 nota."}
{"id": "259128", "revid": "125351277", "url": "https://it.wikipedia.org/wiki?curid=259128", "title": "Famiano Crucianelli", "text": "Biografia.\nLaureato in medicina e medico chirurgo, fu tra i fondatori de \"il manifesto\", giornale omonimo del gruppo politico espulso in precedenza dal Partito Comunista Italiano.\nCon \"il manifesto\" partecip\u00f2 alla creazione del Partito di Unit\u00e0 Proletaria per il Comunismo, per il quale fu eletto deputato nel 1979, subentrando a un dimissionario. Venne poi eletto nel 1983 in una lista PCI-PdUP.\nTorn\u00f2 alla Camera con il PRC nel 1992 e nel 1994. Nel marzo del 1995 vot\u00f2 la fiducia al governo Dini, assieme ad altri 14 deputati del PRC che non avevano accettato le direttive imposte dal partito.\nQuesti deputati ribelli costituiranno due mesi dopo il Movimento dei Comunisti Unitari, guidato dallo stesso Crucianelli. Il movimento si presenta alle elezioni politiche del 1996 con il PDS; quindi nel 1996 Crucianelli \u00e8 rieletto deputato nelle liste di questo partito.\nNel 1998 far\u00e0 del MCU uno dei soggetti cofondatori dei Democratici di Sinistra. Rieletto alla Camera nel 2001 con i DS, sosterr\u00e0 la mozione \"Una sinistra forte\", il cosiddetto \"Correntone\" di Giovanni Berlinguer e Fabio Mussi, scrivendo anche sulla rivista di riferimento \"Aprile per la sinistra\", in principio giornale del MCU.\nDal 18 maggio del 2006 all'8 maggio del 2008 ha fatto parte del secondo governo Prodi in qualit\u00e0 di sottosegretario agli Esteri. Nel 2007 ha aderito a Sinistra Democratica, che ha poi abbandonato l'8 febbraio 2008 per aderire al Partito Democratico dove dar\u00e0 vita ad un'associazione \"Per la sinistra\" interna al PD."}
{"id": "259133", "revid": "767487", "url": "https://it.wikipedia.org/wiki?curid=259133", "title": "Chindesaurus bryansmalli", "text": "Scoperto negli anni ottanta nella foresta pietrificata dell'Arizona, questo dinosauro era stato pubblicizzato come \u201cil dinosauro pi\u00f9 antico\u201d, ma in realt\u00e0 il chindesauro (\"Chindesaurus bryansmalli\") \u00e8 vissuto in un'epoca posteriore di quella in cui vissero i suoi parenti pi\u00f9 stretti, i primitivi herrerasauridi, pur nell'ambito del Triassico superiore. \"Chindesaurus\" (il nome significa \u201clucertola fantasma\u201d) \u00e8 comunque un dinosauro molto primitivo, con ossa delle zampe molto antiquate.\nNelle foreste del Nordamerica.\nLungo 3-4 metri, doveva essere un predatore di piccoli animali nelle foreste che popolavano il Nordamerica nel Triassico. Era un carnivoro attivo, dotato di lunghe zampe posteriori e probabilmente di \u201cmani\u201d a cinque dita con artigli atti ad afferrare e ferire."}
{"id": "259136", "revid": "834", "url": "https://it.wikipedia.org/wiki?curid=259136", "title": "Warner Brothers", "text": ""}
{"id": "259137", "revid": "76963", "url": "https://it.wikipedia.org/wiki?curid=259137", "title": "Y\u016bko Ogura", "text": "Ha debuttato nel 2000 a diciassette anni, ha recitato in alcuni spot pubblicitari e dal 2004 ha debuttato come cantante."}
{"id": "259139", "revid": "1670527", "url": "https://it.wikipedia.org/wiki?curid=259139", "title": "Warner", "text": ""}
{"id": "259140", "revid": "22356", "url": "https://it.wikipedia.org/wiki?curid=259140", "title": "Coloradisaurus brevis", "text": "Coloradisaurus brevis \u00e8 un dinosauro saurischio appartenente alla famiglia Massospondylidae, vissuto nel Triassico superiore (Carnico-Norico, tra 221,5 e 205,6 milioni di anni fa), i cui resti fossili sono stati rinvenuti in Argentina (Los Colorados). \u00c8 l'unico membro del genere \"Coloradisaurus\" .\nEtimologia.\nSignifica \"Lucertola Los Colorados\", a causa della conformazione rocciosa in cui \u00e8 stato trovato. Un tempo noto come \"Coloradia\", poi modificato perch\u00e9 gi\u00e0 attribuito ad un lepidottero.\nDescrizione.\nI sauropodomorfi in seguito si evolsero nei giganteschi abitatori delle pianure con colli e code lunghissimi. Questo animale, in realt\u00e0, non era un gigante: i resti noti (un teschio e uno scheletro incompleto) permettono di ricostruire \"Coloradisaurus\" come un dinosauro di medie dimensioni (fino a 4 m di altezza e 1,5 m di lunghezza; un peso di circa 290 kg) affine al pi\u00f9 noto, e pi\u00f9 grande, \"Plateosaurus\" dell'Europa centrale. Il suo parente pi\u00f9 stretto, per\u00f2, era probabilmente il sudafricano \"Massospondylus\". \nA differenza di \"Plateosaurus\", \"Coloradisaurus\" era caratterizzato da un curioso becco rivolto verso il basso, dietro il quale erano presenti piccoli denti adatti a strappare il fogliame.\nCon probabilit\u00e0 il dinosauro poteva reggersi in piedi con l'aiuto delle zampe posteriori e della coda. L'utilit\u00e0 era quella di raggiungere la vegetazione pi\u00f9 alta, e forse anche quella di intimidire i predatori/assalitori. "}
{"id": "259141", "revid": "154893", "url": "https://it.wikipedia.org/wiki?curid=259141", "title": "Warner Bros", "text": ""}
{"id": "259143", "revid": "6923", "url": "https://it.wikipedia.org/wiki?curid=259143", "title": "Rinascita Socialista", "text": "Rinascita Socialista \u00e8 stato un movimento politico italiano esistito dal 1993 al 1995.\nStoria.\nIl movimento nacque all'indomani dell'elezione di Ottaviano Del Turco segretario del Partito Socialista Italiano (29 maggio 1993), per proseguire da sinistra, e sotto un'altra forma, la politica di rinnovamento del socialismo italiano, che aveva tentato invano Giorgio Benvenuto nei suoi 100 giorni da segretario successivi le dimissioni di Bettino Craxi. La nascita dell\u2019associazione venne annunciata con un appello lanciato il 21 maggio 1993 da Giorgio Benvenuto, Enzo Mattina, Valdo Spini, Enrico Manca e altri socialisti che contestualmente si dimisero dagli incarichi di partito; il movimento ebbe inoltre l'appoggio del senatore a vita Francesco De Martino e la partecipazione di Nerio Nesi.\nIl 26 maggio il gruppo esplicit\u00f2 la sua netta contrariet\u00e0 al nuovo vertice socialista. Secondo la neonata area del garofano occorreva un azzeramento di tutti gli organi dirigenti a favore di un ristretto comitato di gestione che portasse il PSI a un'assemblea di rifondazione del partito da tenersi entro luglio. Il 19 luglio l'assemblea dei quadri di Rinascita Socialista sanc\u00ec la scissione dal PSI, anche se alcuni suoi esponenti preferirono continuare a operare anche dentro il PSI.\nGuidato dall'europarlamentare Enzo Mattina, Rinascita Socialista, alle amministrative di Napoli del novembre 1993, fece parte della coalizione vincente di sinistra e in opposizione al centro al quale ader\u00ec il PSI; a sorpresa conquist\u00f2 anche due seggi (Antonio Crocetta e Giuseppe Sarnataro) contro l'unico del PSI.\nRinascita Socialista fu uno degli otto fondatori dell'Alleanza dei Progressisti (1\u00ba febbraio 1994), e alle elezioni politiche del 1994 si present\u00f2 col proprio simbolo del gabbiano solo nella circoscrizione proporzionale Campania 1 e, nel maggioritario della Camera, nel solo collegio di Carrara (dove per\u00f2 RS \u00e8 appoggiato solo dalla Lista Pannella). Per la quota proporzionale alla Camera, RS diede indicazione di voto per il PSI per rendere possibile \u00abuna costituente socialista che sia la base della rinascita di una forza autenticamente socialista, democratica libertaria\u00bb. La lista Rinascita Socialista a livello nazionale ottenne lo 0,03% e non elesse alcun deputato, ma due suoi esponenti furono eletti in altre liste, uno alla Camera (Enzo Mattina, come candidato della coalizione nel collegio di Sala Consilina) e uno al Senato (Francesco Barra, come candidato della coalizione nel collegio Pomigliano d'Arco).\nAgli inizi del 1995 il movimento conflu\u00ec nella Federazione Laburista."}
{"id": "259144", "revid": "1543377", "url": "https://it.wikipedia.org/wiki?curid=259144", "title": "Sci nordico ai XIII Giochi olimpici invernali", "text": "Nello sci nordico ai XIII Giochi olimpici invernali, che si svolsero nel 1980 a Lake Placid (Stati Uniti), vennero assegnate medaglie in dieci specialit\u00e0. \nLe gare di salto con gli sci e di sci di fondo, sia maschili sia femminili, furono considerate valide anche ai fini dei Campionati mondiali di sci nordico 1980, mentre quella di combinata nordica assegn\u00f2 soltanto il titolo olimpico. Poich\u00e9 inoltre la gara femminile di sci di fondo sulla distanza di 20\u00a0km non faceva parte del programma olimpico, le relative medaglie iridate furono assegnate a Falun, in Svezia, in una competizione apposita."}
{"id": "259149", "revid": "767487", "url": "https://it.wikipedia.org/wiki?curid=259149", "title": "Numero di Grashof", "text": "Il numero di Grashof \u00e8 un gruppo adimensionale utilizzato nei fenomeni di trasporto per caratterizzare la trasmissione del calore per convezione naturale.\nInterpretazione fisica.\nEsso \u00e8 dato dal rapporto delle forze di galleggiamento e delle forze viscose di un fluido.\nViene generalizzato dal numero di Hagen.\nDefinizione matematica.\nPu\u00f2 essere espresso nella forma:\nin cui:\nApplicazioni.\nIn combinazione con il numero di Reynolds forma il numero di Richardson (Ri), il quale costituisce un importante criterio di discrimine tra convezione forzata, naturale o mista. In particolare, essendo\nformula_2"}
{"id": "259150", "revid": "436907", "url": "https://it.wikipedia.org/wiki?curid=259150", "title": "Malcolm Young", "text": "Biografia.\nEra il penultimo di sei fratelli, dei quali l'ultimo era Angus. Form\u00f2 la band con il fratello pi\u00f9 piccolo quando avevano 20 e 18 anni, insieme al cantante Dave Evans, sostituito nel 1974 con Bon Scott.\nEra sposato con Linda Young e aveva due figli, Cara e Ross.\nFra i gruppi in cui ha suonato al di fuori degli AC/DC si possono ricordare i \"Belzebub Blues\" e i \"Velvet Underground\" (semplice omonimo del celebre gruppo di Lou Reed).\nAlla fine del Black Ice Tour gli fu diagnosticato un cancro ai polmoni, che i medici sono stati in grado di guarire grazie ad un intervento eseguito in tempi record; tuttavia Young ha lasciato gli AC/DC nell'aprile del 2014 per sottoporsi ad un trattamento per la demenzae, successivamente, nel settembre 2014, il management della band ha annunciato che il suo ritiro sarebbe stato definitivo.\nMorte.\nNonostante avesse vinto il cancro ai polmoni, a Malcolm Young furono diagnosticati, dopo poco tempo, dei problemi cardiaci che costrinsero i medici a inserirgli un pacemaker. Complice anche una forma di demenza, le condizioni di salute di Malcolm peggiorarono progressivamente fino a condurlo alla morte il 18 novembre 2017 all'et\u00e0 di 64 anni.\nTecnica.\nLa tecnica di chitarra ritmica di Malcolm Young (la maggior parte delle linee soliste venivano affidate ad Angus) era molto apprezzata dagli esperti del settore. Alcuni dei riff pi\u00f9 famosi degli AC/DC, tra cui quello di \"Back in Black\", sono stati ideati proprio da Malcolm e spesso nascevano da un incastro di accordi aperti, relative varianti e potenti power chord, con l'onnipresente distorsione. Ed \u00e8 proprio per la semplice formula dei tre accordi che il 27 luglio 2019, Scott Ian, chitarrista degli Anthrax lo ha definito il chitarrista ritmico migliore di sempre.\nEquipaggiamento.\nDurante la sua carriera, Young ha usato una Gretsch Jet Firebird del 1963 a cui sono stati rimossi il pickup al manico, il pick-up centrale e i suoi relativi controlli. Usava corde molto spesse (per avere pi\u00f9 punch nei suoi riff) marca Gibson 900Ms spessore 0.012/0.56. Usava plettri Fender \"extra-heavy\" (spessore mm 1,21) e i suoi personalizzati Ernie Ball, con logo della band su un lato e la sua firma sull'altro. In tutta la sua carriera non ha mai cambiato chitarra (eccezione fatta per chitarre di backup o per la Gretsch White Falcon usata occasionalmente, visibile nei \"videoclip\" di \"Back in Black, What Do You Do For Money Honey,\" \"Let Me Put My Love Into You\", \"Rock and Roll Ain't Noise Pollution ,You Shook Me All Night Long\" ed in quello di \"Hells Bells\").\nPer quanto riguarda gli amplificatori, Young prediligeva i Marshall e come suo fratello, ha usato principalmente la testata Super Lead e uno stack di casse 1960AX e BX. Tra le altre testate usate vi sono una 1992 Super Bass Head da 100 W e una JTM 45/100 da 100 W."}
{"id": "259154", "revid": "1745361", "url": "https://it.wikipedia.org/wiki?curid=259154", "title": "Impero galattico", "text": "Gli imperi galattici costituiscono un tema ricorrente delle opere a carattere fantascientifico. Molti autori del genere hanno scritto romanzi incentrati sullo sviluppo o sul declino di un impero esteso a tutta la galassia (o parte di essa), o hanno comunque sfruttato un simile scenario come ambientazione per il racconto. Alcuni di questi autori si sono ispirati alla storia dell'Impero romano: l'esempio pi\u00f9 celebre a questo proposito \u00e8 il \"Ciclo della Fondazione\" di Isaac Asimov. L'impero galattico pi\u00f9 noto presso il grande pubblico \u00e8 quello di \"Guerre stellari\".\nGli imperi galattici variano nei dettagli tra le varie opere. Essi possono essere ispirati agli imperi dell'et\u00e0 antica, come l'Impero Romano, o a quelli moderni, come ad esempio l'Impero nazista o l'Impero britannico. Spesso i personaggi affiliati a tali imperi portano titoli nobiliari tipici dell'et\u00e0 feudale, come Conte, Duca, Barone o Principe. Un altro esempio in tal senso, piuttosto influente nella letteratura successiva, \u00e8 l'Impero presente nell'universo di Dune.\nImperi galattici nelle opere di fantascienza.\n\"(in ordine alfabetico)\""}
{"id": "259155", "revid": "125873203", "url": "https://it.wikipedia.org/wiki?curid=259155", "title": "Pompia", "text": "La pomp\u00eca (\"Citrus limon\" var. \"pompia\" ), in lingua sarda \"sa pomp\u00eca\", \u00e8 una variet\u00e0 di limone endemica in particolare nel comune di Siniscola.\nStoria.\nLe origini della pompia non sono ancora chiare; la teoria pi\u00f9 accreditata \u00e8 quella che si tratti di un ibrido tra cedro e limone, anche se alcuni studiosi parlano di un ibrido tra cedro e pompelmo. Ci\u00f2 che \u00e8 certo \u00e8 che la pomp\u00eca \u00e8 tra gli agrumi pi\u00f9 rari di tutto il mondo: le sue origini sono accreditate al comune di Siniscola. La rinascita e la riscoperta di questo frutto si \u00e8 avuta alla fine degli anni 90 del secolo scorso, quando a Siniscola si \u00e8 deciso di impiantare una coltivazione estensiva di pomp\u00eca, per un progetto di agricoltura sociale che coinvolge il Comune di Siniscola e il CIM.\nNel 2004 \u00e8 nato a Siniscola il Presidio Slow Food de \"sa pomp\u00eca\"; da quell'anno la pomp\u00eca partecipa a tutte le manifestazioni slow food come il Salone del gusto, ha partecipato a entrambe le edizioni di Eurogusto a Tours (2009-2011) e nelle maggiori fiere italiane dedicate al cibo e ai prodotti enogastronomici di qualit\u00e0.\nNel luglio del 2015 veniva definita col \"nomen nudum\" di \"Citrus \u00d7 monstruosa\", il quale non era riconosciuto a livello accademico, vista la mancanza di studi approfonditi, dovuti alla sua scarsa diffusione.\nUsi.\nUsato nella preparazione di dolci quali \"sa pomp\u00eca intrea\" (divenuto nel 2004 anche presidio Slow Food, progetti nati per tutelare i piccoli produttori e per salvare i prodotti artigianali di qualit\u00e0) e \"s'arantzata\" o \"arantzada\", fatta di scorza (solo la buccia) di pomp\u00eca caramellata e arricchita da mandorle. Si usa anche per oli essenziali, ma \u00e8 molto raro. Dolce tipico dei matrimoni, si serve rigorosamente su una foglia d'arancio. Si usa anche per preparare liquori e creme liquorose. Uno dei prodotti largamente apprezzato \u00e8 il liquore di pomp\u00eca, che viene servito freddo come digestivo.\nRecentemente \u00e8 stato impiegato anche nella produzione di birre artigianali da birrifici sardi.\nSa pomp\u00eca intrea.\nLa ricetta della pomp\u00eca intrea \u00e8 tramandata oralmente da secoli e costituisce il bagaglio culturale di molte donne siniscolesi. La ricetta pu\u00f2 essere preparata a partire da miele millefiori o sciroppo di acqua e zucchero al quale va poi aggiunto il miele.\nIl sapore de sa pomp\u00eca intrea \u00e8 tipicamente dolce con un retrogusto amaro."}
{"id": "259157", "revid": "6923", "url": "https://it.wikipedia.org/wiki?curid=259157", "title": "Amasis (faraone)", "text": "Biografia.\nQuesto faraone \u00e8 noto soprattutto coi nomi greci Amasis ed Amosis (quest'ultimo tramandato da Sesto Africano ed Eusebio di Cesarea), due varianti del greco antico \u1f0c\u03bc\u03b1\u03c3\u03b9\u03c2. Il nome egizio era tuttavia Ahmose, spesso riportato in letteratura come Ahmose II per distinguerlo dall'omonimo fondatore della XVIII dinastia che visse circa mille anni prima.\nLe nostre conoscenze sul lungo regno di Amasis (42 anni secondo Erodoto ed Eusebio di Cesarea, 44 secondo Sesto Africano) derivano principalmente da fonti greche (specialmente Erodoto) in quanto Cambise II, dopo la conquista persiana dell'Egitto, fece scalpellare la maggior parte delle sue iscrizioni.\nAmasis giunse al trono in seguito alla sua acclamazione come re da parte delle truppe, soprattutto di origine libica, che si erano ammutinate dopo essere state inviate contro la citt\u00e0 greca di Cirene dal faraone Apries. Malgrado quest'inizio tumultuoso ed al di fuori delle regole, il suo regno fu un periodo di pace e di sviluppo economico per l'Egitto. Durante il suo regno crebbe enormemente l'influenza dei mercanti greci in Egitto, per questo Amasis venne soprannominato \"filelleno\", al punto da sollevare le proteste della popolazione locale, proteste che costrinsero il sovrano a concentrare tutte le attivit\u00e0 mercantili controllate dai greci nella citt\u00e0 di Naucrati. Notevole innovazione in campo fiscale fu l'obbligatoriet\u00e0 della dichiarazione annuale dei redditi sia di tipo fondiario che commerciale.\nIn politica estera la situazione internazionale non permise ad Amasis una grande libert\u00e0 di movimento e la maggior parte delle iniziative del sovrano furono di tipo diplomatico, rivolte al tentativo di contenere la pressione babilonese prima, ed il sempre crescente espansionismo persiano poi.\nAppena salito al trono dovette affrontare un tentativo di invasione babilonese: in questo caso l'Egitto fu fortunato poich\u00e9 problemi interni impedirono al re Nabucodonosor II di invadere la valle del Nilo pur essendo risultato vincitore sul campo di battaglia. Allo scopo di garantirsi il controllo delle vie commerciali del Mediterraneo orientale conquist\u00f2 e rese tributarie alcune citt\u00e0 dell'isola di Cipro.\nA partire dal 558 a.C. la dinastia degli Achemenidi inizi\u00f2 la sua opera di espansione minacciando il regno di Lidia il cui re, Creso, cerc\u00f2 protezione nell'alleanza con l'Egitto, con Babilonia e con Sparta ma, nel 546 a.C., Ciro II di Persia conquist\u00f2 Sardi, capitale della Lidia. Nel 539 a.C. tocc\u00f2 a Babilonia doversi piegare di fronte a Ciro.\nL'ultima fase dell'attacco persiano all'Egitto inizi\u00f2 nel 529 a.C. con Cambise II, figlio e successore di Ciro. Nel 526 a.C. le citt\u00e0 fenicie si sottomisero alla Persia fornendo a Cambise le basi navali di cui aveva bisogno per l'attacco finale. Amasis mor\u00ec poco prima dell'epilogo dello scontro tra Egitto e Persia lasciando a suo figlio e successore, Psammetico III, il triste ruolo dello sconfitto."}
{"id": "259158", "revid": "2128848", "url": "https://it.wikipedia.org/wiki?curid=259158", "title": "Gabriel Pontello", "text": "Biografia.\nReso famoso in Italia, prima che dalle sue interpretazioni in pellicole a luci rosse, da una serie di fotoromanzi in bianco e nero, \"Supersex,\" che lo vedeva nei panni del \"porno-extraterrestre\" , \u00e8 ricordato anche per l'urlo di battaglia \"\u00abIfix tcen tcen\u00bb\" gridato durante la eiaculazione. Nei primi anni ottanta, visto il grande successo europeo della rivista di fotoromanzi \"Supersex\", si \u00e8 girata una pellicola ad essi ispirata nella quale si \u00e8 potuto anche ascoltare l'\"Ifix tcen tcen\" urlato da Pontello durante l'orgasmo, grido ripreso in \"Vattene amore\", canzone di Elio e le Storie Tese.\nHa interpretato inoltre un'altra serie di fotoromanzi, sempre a tema hard, stavolta a colori, \"Erotik\", epigono erotico di Diabolik. Ha lanciato nel mondo dell'hard Rocco Siffredi presentandolo a Marc Dorcel e Ricaud. Tra il 1991 ed il 2006, con lo pseudonimo femminile di \"Gabriela Ponti\", ha diretto una cinquantina di film, soprattutto per il mercato tedesco, di genere BDSM, fisting e pissing."}
{"id": "259159", "revid": "14214", "url": "https://it.wikipedia.org/wiki?curid=259159", "title": "Premio Nobel per la Fisica", "text": ""}
{"id": "259162", "revid": "1516566", "url": "https://it.wikipedia.org/wiki?curid=259162", "title": "Sostegni (araldica)", "text": "Sostegni \u00e8 un termine utilizzato in araldica per indicare animali, o figure (non umane) che sostengono lo scudo ai fianchi. Si usa spesso, anche se impropriamente, il termine \"supporti\".\nFanno parte degli ornamenti esteriori dello scudo."}
{"id": "259163", "revid": "1160255", "url": "https://it.wikipedia.org/wiki?curid=259163", "title": "Apprendimento della seconda lingua", "text": "Lapprendimento della seconda lingua (in inglese, \"Second language acquisition\" o SLA, ovvero \"Acquisizione della seconda lingua\") \u00e8 il processo per cui persone imparano le lingue in aggiunta alla loro lingua nativa; \u00e8 il termine per qualsiasi lingua appresa dopo la prima infanzia, incluso ci\u00f2 che \u00e8 nel tempo la terza o un'ulteriore lingua. La SLA \u00e8 l'apprendimento di ogni seconda lingua, quella cio\u00e8 che deve essere appresa e viene spesso definita \"lingua obbiettivo\" o \"L2\" (e lo SLA viene spesso chiamato L2A, per \"acquisizione della L2\"). Lo studio della SLA viene solitamente considerato parte della linguistica applicata.\nIl termine \"acquisizione\" della lingua \u00e8 diventato comune dopo che Stephen Krashen distinse un \"apprendimento\" formale e non costruttivo. Oggi la maggior parte dei pensatori usano \"apprendimento delle lingue\" e \"acquisizione delle lingue\" in maniera intercambiabile, a meno che non ci si riferisca direttamente all'opera di Krashen. Comunque l'\"acquisizione della seconda lingua\" o \"SLA\" si \u00e8 cementato come il termine preferito per questa disciplina universitaria.\nDescrivere la lingua.\nGli studiosi possono adottare una prospettiva interlinguistica, esplorando la lingua del discente come sistema linguistico, o possono studiare come la lingua del discente possa essere paragonata alla lingua bersaglio. La ricerca si concentra sulla domanda: \"Quali sono le caratteristiche uniche della lingua del discente?\"\nAnalisi degli errori.\nIl campo dell'analisi degli errori nello SLA \u00e8 stato stabilito negli anni settanta da S. P. Corder e dai colleghi. Uno studio disponibile ampiamente si pu\u00f2 trovare nel capitolo 8 di Brown, 2000. L'analisi degli errori era un'alternativa all'analisi contrastiva, un approccio influenzato dal comportamentismo attraverso il quale i linguisti applicati tentavano di usare le distinzioni formali tra la prima e la seconda lingua del discente per prevedere gli errori. L'analisi degli errori ha dimostrato che l'analisi contrastiva era incapace di prevedere una grande maggioranza di errori, anche se i suoi aspetti pi\u00f9 di valore sono stati incorporati nello studio dell'interferenza linguistica. Un risultato chiave sull'analisi degli errori \u00e8 stato che molti errori vengono prodotti da discenti che fanno deduzioni sbagliate sulle regole della nuova lingua.\nGli analisti degli errori cercano di sviluppare una tipologia di errori, e distinguono tra errori sistematici e sviste, che non lo sono. Un errore pu\u00f2 inoltre essere classificato secondo un tipo di base, che pu\u00f2 essere:\nPossono essere classificati secondo la loro manifestazione: errori \"evidenti\" come \"io arrabbiato\" sono ovvi anche al di fuori di un contesto, mentre errori \"nascosti\" sono evidenti solo all'interno di un contesto. Strettamente collegata a questo \u00e8 la classificazione secondo il \"campo\", la dimensione di un contesto che l'analista deve esaminare, e l\"estensione\", la dimensione dell'enunciato che deve essere modificato per correggere l'errore. Gli errori possono anche essere classificati secondo il livello linguistico:\necc. Questi possono essere valutati in base al grado in cui interferiscono con la comunicazione: errori \"globali\" rendono un enunciato difficile da comprendere, mentre errori \"locali\" no. Nell'esempio sopra citato, \"io arrabbiato\" sarebbe un errore locale, poich\u00e9 il significato \u00e8 ovvio.\nSin dall'inizio l'analisi degli errori era costellata da problemi metodologici. In particolare le tipologie sopra sono problematiche: dai soli dati linguistici, spesso \u00e8 impossibile determinare con affidabilit\u00e0 quale tipo di errore un discente stia facendo. Quindi, l'analisi degli errori pu\u00f2 avere a che fare effettivamente soltanto con la produzione del discente (parlato e scritto) e non con la ricezione del discente (ascolto e lettura). Inoltre non pu\u00f2 controllare l'uso del discente di strategie comunicative quali l'eliminazione, nel quale i discenti semplicemente non usano una forma con cui si sentano a disagio. Per queste ragioni, sebbene l'analisi degli errori sia ancora in uso per investigare problemi specifici nel SLA, la ricerca di una teoria onnicomprensiva degli errori del discente \u00e8 stata ampiamente abbandonata. A met\u00e0 degli anni settanta Corder e altri si sono mossi per un approccio pi\u00f9 ampio per la lingua di un discente, nota come interlingua.\nL'analisi degli errori \u00e8 strettamente correlata allo studio del trattamento degli errori nell'insegnamento delle lingue. Oggigiorno, lo studio degli errori \u00e8 particolarmente pertinente per la metodologia d'insegnamento di focalizzazione sulla forma.\nInterlingua.\nLo studio dell'interlingua tenta di capire la lingua del discente nella sua peculiarit\u00e0, come una lingua naturale con il suo coerente corredo di regole. Gli studiosi dell'interlingua rifiutano, almeno per fini euristici, di considerare la lingua del discente come una semplice versione imperfetta della lingua bersaglio. L'interlingua \u00e8 forse meglio considerata come un'attitudine verso l'acquisizione linguistica e non come una disciplina distinta. Secondo lo stesso modello, il lavoro interlinguistico \u00e8 un microcosmo vibrante di linguistica. \u00c8 possibile applicare una prospettiva interlinguistica alla pronuncia del discente (fonologia interlinguistica), ma anche alle norme dell'uso linguistico trovate tra i discenti (pragmatica interlinguistica).\nDescrivendo il modo in cui la lingua del discente si conforma alle norme linguistiche universali, la ricerca interlinguistica ha contribuito ampiamente alla nostra comprensione degli universali linguistici nel SLA.\nModelli di sviluppo.\nEllis (1994) distingueva tra \"ordine\" per riferirsi al modello in cui diverse caratteristiche linguistiche vengono acquisite e \"sequenza\" per denotare il modello in cui una specifica caratteristica linguistica viene acquisita.\nL'acquisizione.\nGli studiosi hanno trovato un ordine molto costante nell'acquisizione delle strutture della prima lingua da parte dei bambini e questo ha attirato un notevole interesse da parte di studiosi della SLA. Uno sforzo considerevole \u00e8 stato dedicato alla prova dell'ipotesi di identit\u00e0 la quale sostiene che l'acquisizione della prima e della seconda lingua avviene allo stesso modo. Questo non \u00e8 stato confermato, probabilmente perch\u00e9 gli stati cognitivi e affetto dei discenti della seconda lingua sono molto pi\u00f9 avanzati. L'ordine di acquisizione nel SLA comunque assomiglia spesso a quelli rinvenuti nell'acquisizione della prima lingua e pu\u00f2 avere cause neurologiche comuni.\nQuasi tutti i discenti iniziano l'acquisizione con un periodo di silenzio nel quale essi parlano davvero molto poco. Per alcuni questo \u00e8 un periodo di shock linguistico nel quale si rigetta ci\u00f2 che non si capisce attivamente della nuova lingua. Comunque la ricerca ha dimostrato che molti discenti silenziosi si attivano in dialoghi interiori a volte chiamati self talk. Bench\u00e9 apparentemente silenziosi, provano importanti frasi di uso comune e unit\u00e0 sintattiche che vengono quindi utilizzate nel periodo successivo del discorso formulaico ma incostante delle caratteristiche. Gli studi pi\u00f9 recenti preferiscono vedere l'acquisizione di ogni caratteristica linguistica come un processo graduale e complesso. Altri, per loro volere, non hanno alcun periodo silenzioso e passano direttamente al discorso. Questo discorso, nel quale viene usata una manciata di espressioni di routine per portare a termine finalit\u00e0 di base, spesso dimostra poco distacco dalla morfosintassi della L2. Infine d\u00e0 inizio ad una fase pi\u00f9 sperimentale dell'acquisizione, nella quale la semantica e la grammatica della lingua bersaglio vengono semplificate e il discente comincia a costruire una vera interlingua.\nLa natura di transizione tra il formulaico e il discorso semplificato \u00e8 ancora oggetto di dispute. Alcuni, tra cui Krashen, hanno sostenuto che non c'\u00e8 alcuna relazione cognitiva tra i due e che la transizione \u00e8 immediata. Pensatori influenzati da teorie recenti del lessico hanno preferito considerare anche il discorso del parlante nativo come pesantemente formulaico e interpretano la transizione come un processo di sviluppo graduale di un repertorio pi\u00f9 ampio di brani e una comprensione pi\u00f9 profonda delle regole che le governano. Alcuni studi hanno sostenuto entrambe le teorie ed \u00e8 probabile che la relazione dipenda in larga parte dallo stile d'apprendimento dei singoli discenti.\nUna serie di studi ha avuto luogo negli anni settanta del XX secolo, esaminando se fosse possibile mostrare un ordine costante di acquisizione dei morfemi. La maggior parte di questi studi ha mostrato ordini di acquisizione abbastanza costanti per i morfemi selezionati. Per esempio \u00e8 stato scoperto che tra i discenti dell'inglese il gruppo di caratteristiche comprendenti il suffisso \"-ing\", il plurale e la copula precedono frequentemente altri quali l'articolo, l'ausiliare e la terza persona singolare. Comunque questi studi sono stati criticati ampiamente per non aver prestato sufficiente attenzione all'abuso delle caratteristiche (usi idiosincratici al di fuori di ci\u00f2 che sono contesti obbligatori nella L2), e l'uso sporadico ma incostante delle caratteristiche. Gli studi pi\u00f9 recenti preferiscono vedere l'acquisizione di ogni caratteristica linguistica come un processo graduale e complesso. Per questa ragione la maggior parte degli studi dagli anni ottanta si sono focalizzati sulla sequenza, piuttosto che sull'ordine dell'acquisizione delle caratteristiche.\nGli studi.\nDiversi studi (riveduti da Ellis (1994), pp.\u00a096\u201399) hanno esaminato l'acquisizione di pronomi di studenti di varie lingue e hanno dimostrato che cominciano con l'omettere pronomi o con l'usarli indiscriminatamente: per esempio, usando \"io\" per riferirsi a tutte le persone, poi acquisiscono una singola caratteristica del pronome, spesso la persona, seguita dal numero ed infine dal genere. Non si \u00e8 riscontrata una grande interferenza dalla prima lingua del discente; sembra che i discenti usino i pronomi interamente sulla base delle loro deduzioni sulla lingua bersaglio.\nStudi sull'acquisizione dell'ordine delle parole in tedesco hanno mostrato che la maggior parte dei discenti cominciano con un ordine delle parole basato sulla loro lingua nativa, indicando che alcuni aspetti della sintassi dell'interlingua sono influenzati dalla prima lingua del discente, mentre altri no.\nLa ricerca sull'acquisizione delle parole \u00e8 riveduta in modo esaustivo da ricercatori e studiosi che hanno fatto ricerche a fondo sulla sequenza d'acquisizione di caratteristiche pragmatiche. In entrambi i campi, sono emersi modelli costanti che sono stati oggetto di considerevole teorizzazione.\nMutabilit\u00e0.\nPer quanto valida possa essere la prospettiva dell'interlingua, che considera la lingua del discente come una lingua a pieno diritto, essa varia molto di pi\u00f9 di quella nativa, in modo apparentemente caotico. Studiosi di tradizioni differenti hanno adottato punti di vista opposti sull'importanza di questo fenomeno. Coloro che seguono la prospettiva di Chomsky in SLA tipicamente reputano la variabilit\u00e0 come niente di pi\u00f9 di \"errori di esecuzione\", e non degne di un'inchiesta sistematica. D'altra parte, coloro che hanno un approccio basato pi\u00f9 su un'orientazione sociolinguistica o psicolinguistca ritengono la variabilit\u00e0 un indicatore chiave di come la situazione influisce il discente nell'uso della lingua. Naturalmente, la maggior parte delle ricerche sulla variabilit\u00e0 sono state fatte da coloro che la presuppongono significativa.\nLe ricerche sui cambiamenti della lingua del discente fanno distinzione fra variazione libera, che ha luogo persino all'interno della stessa situazione, e \"variazione sistematica\", che \u00e8 correlata con cambiamenti di situazione, sebbene il confine fra queste due \u00e8 spesso oggetto di disputa.\nLa variazione libera, variazione priva di un \"qualsiasi\" modello determinabile, \u00e8 essa stessa variabile da un discente all'altro. In un certo grado potrebbe indicare differenti stili di apprendimento e strategie comunicative. \u00c8 pi\u00f9 probabile che discenti che favoriscono strategie comunicative ad alto rischio e uno stile cognitivo diretto ad altro mostrino sostanziale variazione libera, dato che sperimentano liberamente forme diverse.\nLa variazione libera nell'uso della caratteristica di una lingua \u00e8 considerata un segno che essa non \u00e8 stata completamente acquisita. Il discente sta ancora cercando di capire quali regole governino l'uso delle forme alternate. Questo tipo di variabilit\u00e0 sembra essere pi\u00f9 comune tra i discenti principianti e potrebbe essere completamente assente in quelli pi\u00f9 avanzati.\nLa variazione sistematica \u00e8 causata da cambiamenti nel contesto linguistico, psicologico e sociale. I fattori linguistici sono di solito estremamente locali. Ad esempio, la pronuncia di un fonema difficile potrebbe dipendere dal fatto che si trovi all'inizio o alla fine di una sillaba.\nFattori sociali potrebbero includere un cambiamento nel registro o nella familiarit\u00e0 degli interlocutori. In accordo con la teoria dell'adattamento del discorso, i discenti potrebbero adattare il loro discorso sia per convergere sia per divergere da quello utilizzato dell'interlocutore.\nIl pi\u00f9 importante fattore psicologico \u00e8 di solito considerato il tempo di pianificazione. Come numerosi studi hanno dimostrato, pi\u00f9 tempo i discenti hanno per pianificare, pi\u00f9 regolare e complessa \u00e8 probabile che sia la loro produzione. Cos\u00ec, \u00e8 verosimile che i discenti producano forme pi\u00f9 simili alla lingua bersaglio in un compito scritto per il quale hanno trenta minuti per pianificare, piuttosto che in una conversazione dove devono produrre linguaggio senza quasi alcuna pianificazione.\nAnche i fattori affettivi giocano un ruolo importante nella variazione sistematica. Ad esempio, \u00e8 probabile che discenti in una situazione stressante (come un esame formale) elaborino forme molto meno simili alla lingua bersaglio di quanto farebbero in una collocazione confortevole. Ci\u00f2 interagisce chiaramente con i fattori sociali, e anche l'atteggiamento verso l'interlocutore e l'argomento trattato giocano un ruolo importante.\nProblematiche cognitiviste.\nLo studio dei fattori esterni al discente in SLA riguarda innanzitutto la domanda: \"Come i discenti ottengono informazioni sulla lingua bersaglio?\". Lo studio si \u00e8 focalizzato sugli effetti di differenti tipi di input, e sull'impatto del contesto sociale.\nEffetti sociali.\nL'acquisizione pu\u00f2 essere molto difficile e l'impatto di atteggiamenti della societ\u00e0 circostante pu\u00f2 essere determinante.\nUn aspetto che ha ricevuto particolare attenzione \u00e8 la relazione dei ruoli dei sessi con l'acquisizione linguistica. Studi diretti su varie etnie hanno dimostrato che le donne, nel complesso, riescono meglio degli uomini. Il modo di fare della comunit\u00e0 verso la cultura che si sta imparando pu\u00f2 avere un enorme effetto sull'apprendimento della seconda lingua. Se la comunit\u00e0 ha una visione ampiamente negativa della lingua bersaglio e di coloro che la parlano, o una visione negativa di una propria relazione con loro, l'apprendimento \u00e8 tipicamente molto pi\u00f9 difficile, come \u00e8 stato confermato da ricerche in numerosi contesti. Un esempio molto citato \u00e8 la difficolt\u00e0 affrontata dai bambini indiani nell'imparare l'inglese come seconda lingua. Altri comuni fattori sociali includono l'atteggiamento dei genitori verso lo studio delle lingue, e la natura di dinamiche di gruppo nella storia della classe.\nInput e output.\n\u00c8 stato condotto un gran numero di ricerche sul miglioramento dell'input, ossia nei modi in cui l'input pu\u00f2 essere alterato in modo da convogliare l'attenzione dei discenti su aree linguisticamente importanti. Il miglioramento dell'input pu\u00f2 includere parole del vocabolario stampate in grassetto o note esplicative scritte a margine in un testo. Questo tipo di ricerca \u00e8 strettamente collegato a quelle sugli effetti pedagogici, e similmente articolato. In generale, la quantit\u00e0 di input che i discenti assimilano \u00e8 uno dei fattori pi\u00f9 importanti che influiscono sul loro apprendimento. In ogni caso, deve essere ad un livello a loro comprensibile. Nel suo Modello del Monitor, Stephen Krashen avanz\u00f2 il concetto che l'input linguistico dovrebbe essere al livello \"L+1\", giusto al di l\u00e0 di ci\u00f2 che il discente pu\u00f2 completamente capire; quest'input \u00e8 comprensibile, ma contiene strutture che non sono ancora completamente capite. Tale ipotesi \u00e8 stata criticata sulla base che non c'\u00e8 nessuna definizione chiara di L+1, e che possono influire sulla trasformazione dell\"input\" in \"intake\" altri fattori oltre alla difficolt\u00e0 strutturale (come l'interesse o la presentazione) . Il concetto, comunque, \u00e8 stato quantificato nella ricerca sull'acquisizione del vocabolario; Nation (2000) recensisce vari studi i quali indicano che affinch\u00e9 una lettura estesa sia efficace circa il 98% delle parole in un testo scorrevole dovrebbe essere conosciuto in precedenza.\nInterazione.\nL'ipotesi interazionista afferma che l'acquisizione della lingua \u00e8 radicalmente facilitata dall'uso del linguaggio bersaglio nell'interazione. In particolare, \u00e8 stato dimostrato che la negoziazione del significato contribuisce molto all'acquisizione del vocabolario. In una recensione della letteratura fondamentale su tale argomento, Nation (2000) collega il valore della negoziazione all'uso generativo delle parole, ossia l'uso di parole in contesti nuovi che stimolano una comprensione pi\u00f9 profonda del loro significato.\nNegli anni ottanta, Merrill Swain, ricercatore canadese del SLA, ha avanzato l'ipotesi dell'output, secondo la quale un output (produzione del linguaggio) significativo \u00e8 tanto necessario per l'apprendimento della lingua quanto un input significativo. Tuttavia, la maggior parte degli studi ha mostrato scarsa o nulla correlazione tra apprendimento e quantit\u00e0 dell'output: oggi molti studiosi sostengono che piccoli quantitativi di output significativo sono importanti per l'apprendimento della lingua, ma principalmente perch\u00e9 l'esperienza di produrre linguaggio conduce ad un'elaborazione dell'input pi\u00f9 efficace.\nEffetti pedagogici.\nLo studio degli effetti dell'insegnamento sull'apprendimento della seconda lingua si propone di misurare o valutare sistematicamente la validit\u00e0 dei metodi di insegnamento della lingua. Tali studi sono stati intrapresi per ogni livello della lingua, dalla fonetica alla pragmatica, e per quasi tutte le metodologie di insegnamento attuali: per la mole dei risultati vengono di seguito riportati solo i caratteri generali.\nLa ricerca ha indicato che molte tecniche di insegnamento della lingua sono estremamente inefficienti. Tuttavia, vi \u00e8 oggi un ampio consenso di studiosi del SLA che riconosce che l'istruzione tradizionale pu\u00f2 aiutare nell'apprendimento della lingua.\nUn'altra importante questione \u00e8 l'efficienza dell'insegnamento esplicito, o meglio se l'insegnamento tradizionale ha un effetto costruttivo oltre al fornire lo studente del miglioramento dell'input. Dal momento che l'istruzione esplicita si deve esplicare nella lingua nativa dello studente, molti hanno sostenuto che ci\u00f2 semplicemente lo priva dell'input e delle opportunit\u00e0 per fare pratica. Ricerche in questo ambito a differenti livelli della lingua hanno condotto a diversi risultati, tra cui si segnala che la pronuncia non sembra mostrare alcuna risposta significativa all'insegnamento esplicito. Altre aree tradizionali dell'insegnamento esplicito, come la grammatica e il vocabolario, hanno fornito risultati misti. A questo livello gli effetti positivi dell'istruzione esplicita sembrano essere ristretti al fornire aiuto agli studenti nell'individuare aspetti importanti dell'input. Curiosamente, gli aspetti della lingua che hanno beneficiato di risultati rilevanti grazie all'istruzione esplicita sono quelli del livello pi\u00f9 elevato, come sociopragmatica e competenza nei discorsi pi\u00f9 seri e formali. Le ricerche hanno evidenziato inoltre che l'efficienza dell'istruzione esplicita \u00e8 influenzata chiaramente dall'et\u00e0 dello studente, concludendo che quanto pi\u00f9 egli \u00e8 giovane tanto pi\u00f9 l'insegnamento esplicito \u00e8 inefficace, e viceversa.\nFattori interni al discente.\nLo studio dei fattori interni al discente nel SLA riguarda primariamente l'istanza: \"In che modo il discente ottiene competenza nella lingua di arrivo?\". In altre parole, dati input ed istruzione efficace, con quali risorse interne il discente tratta questo input per produrre un'interlingua governata da regole?\nRicerche sul periodo critico.\nSi \u00e8 dibattuto a lungo su come i bambini acquisiscano la propria lingua nativa e a quale livello ci\u00f2 debba essere preso in considerazione nei metodi di insegnamento della lingua straniera. Sebbene le prove relative al declino dell'abilit\u00e0 di apprendimento della seconda lingua siano controverse, \u00e8 convinzione comune che i bambini imparino la seconda lingua facilmente, mentre discenti d'et\u00e0 maggiore raramente raggiungono la piena fluidit\u00e0 nel parlare. Questa supposizione ha dato origine a dibattiti sul cosiddetto periodo critico. Originariamente Eric Lenneberg tracci\u00f2 nel 1967 il periodo critico per l'apprendimento della lingua nativa. Ci sarebbero anni in cui il nostro cervello \u00e8 in grado di acquisire grammatiche mentali (2-12 anni). In seguito l'interesse \u00e8 dirottato verso gli effetti dell'et\u00e0 nell'apprendimento della seconda lingua (SLA). Le teorie sul SLA illustrano i processi d'apprendimento e indicano dei fattori per un possibile periodo critico relativo al SLA, tentando in particolar modo, attraverso lo studio dei meccanismi psicologici, di dare spiegazione alle diverse attitudini di bambini e adulti, che intraprendono distinti percorsi di apprendimento. I risultati delle ricerche non sono stati univoci: alcune hanno concluso che i bambini in periodo pre-puberale apprendono la lingua facilmente, altre che il vantaggio spetta ai discenti d'et\u00e0 maggiore, mentre altre ancora si sono focalizzate sull'esistenza o meno di un periodo critico per il SLA. Studi recenti hanno riconosciuto che certi aspetti del SLA possono essere influenzati dall'et\u00e0, mentre altri rimangono indipendenti da essa. L'obiettivo di questo studio \u00e8 di verificare se la capacit\u00e0 di imparare nuovi vocaboli decresce con l'avanzare dell'et\u00e0 o meno.\nPrima di prendere in esame degli studi empirici pu\u00f2 essere utile rivedere le principali teorie sul SLA e le loro conclusioni circa le differenze nell'apprendimento dovute all'et\u00e0 del discente. Le teorie di Penfield e Roberts (1959) e di Lenneberg (1967), le pi\u00f9 riduzioniste, sono fondate su studi su danni cerebrali: dei bambini che riportano lesioni prima della pubert\u00e0 generalmente ristabiliscono e continuano a sviluppare le capacit\u00e0 di linguaggio, mentre \u00e8 raro che degli adulti si rimettano completamente. Entrambe le teorie convergono sul fatto che i bambini hanno un vantaggio neurologico nell'apprendere le lingue e che la pubert\u00e0 coincide con un punto di svolta in tale abilit\u00e0, e affermano che l'apprendimento avviene principalmente, forse esclusivamente, durante l'infanzia, poich\u00e9 oltrepassata una certa et\u00e0 il cervello perde plasticit\u00e0 e diviene rigido, influenzando negativamente le capacit\u00e0 di adattamento e riorganizzazione e rendendo quindi ostico l'apprendimento di una seconda lingua.\nPenfield e Roberts sostengono che i bambini al di sotto dei nove anni sono in grado di imparare fino a tre lingue: l'esposizione precoce a lingue diverse stimola un riflesso nel cervello che permette loro di passare da una lingua ad un'altra senza difficolt\u00e0 o necessit\u00e0 di elaborare traduzioni. Lenneberg afferma che se superata la pubert\u00e0 non si \u00e8 ancora imparata alcuna lingua, essa non pu\u00f2 in seguito venire appresa normalmente in un modo funzionale. Egli supporta inoltre la tesi di Penfield e Roberts circa la presenza di alcuni meccanismi neurologici che sarebbero responsabili del cambiamento nelle abilit\u00e0 di apprendimento della lingua dovuto all'et\u00e0. Ci\u00f2, secondo Lenneberg, coincide con la lateralizzazione del cervello e la specializzazione nel linguaggio dell'emisfero sinistro, che hanno luogo intorno ai tredici anni: le abilit\u00e0 motorie e linguistiche si sviluppano contemporaneamente, ma entro tale soglia d'et\u00e0 queste funzioni si separano e si radicano in diversi emisferi cerebrali, rendendo particolarmente difficile l'apprendimento del linguaggio. Lenneberg, inoltre, si bas\u00f2 sullo studio del recupero del linguaggio da parte di soggetti cerebrolesi. Affermava e dimostrava che nonostante le lesioni alle aree cerebrali del linguaggio, il bambino pi\u00f9 \u00e8 piccolo, pi\u00f9 aumenta la probabilit\u00e0 che recuperi pienamente l'uso del linguaggio, mentre gli adolescenti in maniera molto inferiore. L'attivit\u00e0 inconscia diminuisce notevolmente.\nDall'analisi di bambini ferini si sono raccolte prove che vanno a sostegno della teoria di un periodo critico determinato biologicamente. Una delle maggiori fonti di evidenza del periodo critico, proviene dallo studio dei bambini selvaggi, bambini che hanno vissuto dalla nascita in una forma di segregazione sociale. Un esempio classico \u00e8 \"Genie\", una bambina che ha vissuto senza alcuna interazione sociale da un anno d'et\u00e0 alla sua scoperta, quando aveva ormai tredici anni (et\u00e0 post-puberale): la bambina non aveva sviluppato alcuna lingua, e dopo sette anni di riabilitazione non raggiunse ancora la competenza linguistica. Un altro caso preso in considerazione \u00e8 \"Isabelle\", che \u00e8 stata imprigionata con la madre sordomuta fino a sei anni e mezzo (et\u00e0 pre-puberale): neanche \"Isabelle\" aveva appreso una lingua ma, a differenza di \"Genie\", acquis\u00ec velocemente le normali abilit\u00e0 di linguaggio attraverso una sistematica assistenza specialistica. Un altro caso molto noto \u00e8 Victor, il bambino selvaggio dell'Aveyron, trovato all'et\u00e0 di 11-12 anni. Fu preso sotto le cure di Itard, medico presso la scuola per i sordi. Dopo l'intenso addestramento, Itard riusc\u00ec a far riemergere le capacit\u00e0 cognitive e sociali del bambino. Per quanto riguarda il linguaggio, riusc\u00ec solamente ad acquisire pochi vocaboli.\nStudi di questo genere sono comunque problematici, dal momento che l'isolamento pu\u00f2 essere causa di ritardi mentali o disturbi emozionali, che possono mettere in discussione le conclusioni tratte nell'ambito linguistico.\nAltre ricerche hanno messo in discussione l'approccio biologico: Krashen (1975), rianalizzando dati clinici utilizzati come prove, giunse alla conclusione che la specializzazione cerebrale si verifica molto prima di quanto calcolato da Lenneberg - se il periodo critico esistesse realmente, quindi, esso non coinciderebbe con la lateralizzazione. Ciononostante, indipendentemente dalle problematiche connesse alle prove originarie addotte da Lenneberg e alla dissociazione del fenomeno di lateralizzazione con quello del periodo critico, quest'ultimo rimane un'ipotesi plausibile nella spiegazione delle discrepanze sussistenti tra l'apprendimento della lingua nativa e quello di una seconda lingua, ipotesi tra l'altro sostanziata da studi seguenti.\nIn opposizione agli studi di natura biologica, l'approccio comportamentale indica che le lingue vengono apprese come qualsiasi altro comportamento, ossia attraverso il condizionamento. Skinner (1957) ha descritto minuziosamente come il condizionamento operante, attraverso l'interazione, sviluppa delle connessioni con l'ambiente e poi, come anche esplicato da Mowrer (1960), esso applichi le idee all'acquisizione della lingua. Mowrer ha inoltre ipotizzato che la lingua viene imparata per mezzo di un'imitazione gratificata dei 'modelli della lingua' (che per essere tali devono avere un rapporto emozionale con il discente), poich\u00e9 l'imitazione apporta delle sensazioni piacevoli che fungono da rinforzo. Dal momento che nel corso della vita vengono continuamente stabilite nuove connessioni tra il comportamento e l'ambiente, \u00e8 possibile sviluppare nuove abilit\u00e0, tra cui l'apprendimento di una lingua, in qualsiasi et\u00e0.\nAllo scopo di fornire una spiegazione per le differenze di apprendimento rilevate tra bambini ed adulti, Felix (1985) afferma che i bambini, i cui cervelli creano innumerevoli nuove connessioni ogni giorno, potrebbero gestire il processo di apprendimento della lingua molto pi\u00f9 efficacemente degli adulti. Tale ipotesi, ad ogni modo, rimane indimostrata, e non \u00e8 ritenuta una spiegazione affidabile in questo ambito. Tra le perplessit\u00e0 connesse alla metodologia comportamentale, oltre al fatto che alla sua base giace la supposizione, non comprovata, che l'apprendimento verbale avvenga attraverso lo stesso processo di quello non verbale, vi \u00e8, come notato da Pinker (1995), l'evidenza che quasi ogni frase espressa \u00e8 una combinazione di parole originale, mai pronunciata precedentemente: di conseguenza l'apprendimento della lingua non pu\u00f2 consistere solamente di composizioni di parole imparate attraverso la ripetizione e il condizionamento, ma bisogna che nel cervello vi siano dei mezzi innati che permettano la composizione di un'infinita quantit\u00e0 di frasi a partire da un vocabolario limitato.\nQuanto appena detto coincide del resto con la teoria di Chomsky circa l'esistenza di una grammatica universale, ovvero una struttura unica comprendente i principi generali alla base di qualsiasi lingua umana. Chomsky (1965) sostiene che I fattori ambientali siano relativamente irrilevanti per l'apprendimento della lingua, e afferma invece che i discenti posseggono nel cervello dei principi innati che vanno a costituire una sorta di strumento di acquisizione della lingua, il cosiddetto \"language acquisition device\" (LAD). Tali principi permettono i discenti di elaborare la grammatica dal semplice input ricevuto dall'ambiente, e la loro esistenza indica che le variazioni tra una lingua a l'altra sono limitate. Varie ricerche suggeriscono comunque che il LAD non \u00e8 responsabile dell'apprendimento della seconda lingua in fase post-puberale, dal momento che esso diviene inaccessibile superata una certa et\u00e0, costringendo i discenti a dipendere dall'insegnamento esplicito.\nInterferenza linguistica.\nL'interferenza linguistica \u00e8 definita come la tendenza del discente ad applicare le regole della lingua madre anche alla seconda lingua, e rappresenta un fattore importante nell'apprendimento della seconda lingua. Ambiti in cui i discenti tendono a trasferire aspetti della propria lingua a quella studiata sono quello fonetico, semantico e sintattico. Con il progresso e l'acquisizione di esperienza nella seconda lingua l'interferenza linguistica scompare gradualmente. Quello che viene spesso considerato come l'ultimo stadio prima del raggiungimento di un eventuale bilinguismo \u00e8 l'ambito pragmatico, in quanto il parlante deve saper discernere i meccanismi cognitivi alla base della lingua seconda e, allo stesso tempo, per adattarvisi, deve essere in grado di riconsiderare i principi cognitivi che regolano la propria lingua madre.\nFattori individuali.\nLo studio dei fattori individuali cerca di rispondere alla domanda: \"Perch\u00e9 alcuni discenti imparano meglio o pi\u00f9 facilmente di altri?\". Sono state condotte varie ricerche, in particolare dagli anni settanta in poi, per cercare di identificare i fattori che distinguono i discenti pi\u00f9 brillanti da quelli meno fortunati.\nSi crede comunemente che i bambini siano pi\u00f9 predisposti ad imparare una seconda lingua degli adulti. Comunque, in generale, la ricerca sulla seconda lingua non ha avuto successo nel supportare l'ipotesi del periodo critico nella sua forma pi\u00f9 forte, che afferma che la completa acquisizione di una lingua \u00e8 impossibile dopo una certa et\u00e0. Persino coloro che cominciano a imparare una lingua tardi possono raggiungere un alto livello di scioltezza. L'unico aspetto del linguaggio che si \u00e8 dimostrato segue l'ipotesi del periodo critico (forte) \u00e8 l'accento: la stragrande maggioranza di coloro che cominciano a studiare una lingua dopo la pubert\u00e0 non \u00e8 capace di acquisirne l'accento tipico.\nFattori affettivi.\nI fattori affettivi sono correlati allo stato emotivo dell'apprendente e all'atteggiamento nei confronti della lingua oggetto di apprendimento. La ricerca sugli effetti di fattori affettivi nell'apprendimento linguistico \u00e8 ancora fortemente influenzata dalla tassonomia di Bloomfield, che descrive i livelli di ricezione, risposta, valutazione, organizzazione e autocaratterizzazione attraverso il sistema personale di valori. Recentemente si sono sviluppate ricerche in ambito neurobiologico e neurolinguistico.\nSebbene alcuni continuino a suggerire che un basso livello di ansiet\u00e0 possa essere d'aiuto, gli studi hanno quasi unanimemente dimostrato che l'ansiet\u00e0 danneggia le prospettive degli studenti per un apprendimento prospero. L'ansia \u00e8 spesso connessa con un senso di minaccia all'ego del discente nella situazione di apprendimento, ad esempio se un discente teme di essere ridicolizzato per un errore.\nMotivazione.\nIl ruolo della motivazione nello SLA \u00e8 stato oggetto di molti studi, influenzati sensibilmente dai progressi nella psicologia motivazionale. La motivazione \u00e8 intrinsecamente complessa, tanto che D\u00f6rnyei (2001) comincia la sua opera dichiarando che \"a rigor di termini... la motivazione non esiste\".\nCi sono molti tipi diversi di motivazione, p.es. integrativa o strumentale, intrinseca o estrinseca. Secondo molti studi, la motivazione intrinseca (il desiderio di fare qualcosa per un profitto interiore) \u00e8 sostanzialmente pi\u00f9 efficace nell'apprendimento di un linguaggio a lungo termine rispetto alla motivazione estrinseca (il desiderio di un riconoscimento esteriore, come voti o lodi).\nGli orientamenti integrativo e strumentale si riferiscono, per l'apprendimento delle lingue, al desiderio di conoscere una lingua per le sue caratteristiche (integrativo) e come mezzo strumentale. Su quest'aspetto le opinioni sono incerte o divise.\nI discenti di successo sono ben motivati, e a sua volta il successo rafforza la motivazione."}
{"id": "259164", "revid": "110157", "url": "https://it.wikipedia.org/wiki?curid=259164", "title": "Pont-d'Ouilly", "text": "Pont-d'Ouilly \u00e8 un comune francese di 175 abitanti situato nel dipartimento del Calvados nella regione della Normandia.\nBagnato dalle acque dell'Orne, il territorio comunale fa parte della regione cosiddetta Svizzera normanna."}
{"id": "259166", "revid": "1543377", "url": "https://it.wikipedia.org/wiki?curid=259166", "title": "Sci nordico ai XIV Giochi olimpici invernali", "text": "Nello sci nordico ai XIV Giochi olimpici invernali, che si svolsero nel 1984 a Sarajevo (Jugoslavia), vennero assegnate medaglie in undici specialit\u00e0. Rispetto all'edizione precedente fu introdotta una novit\u00e0 nel programma, gi\u00e0 inserita in quello dei Mondiali dall'edizione del 1978: la 20\u00a0km femminile di sci di fondo. \nLe gare di salto con gli sci furono considerate valide anche ai fini dei Campionati mondiali di sci nordico 1984, mentre quelle di combinata nordica e di sci di fondo assegnarono soltanto il titolo olimpico. Poich\u00e9 inoltre le gare a squadre di combinata nordica e di salto con gli sci non facevano parte del programma olimpico, le relative medaglie iridate furono assegnate rispettivamente a Rovaniemi, in Finlandia, il 17 marzo e a Engelberg, in Svizzera, il 26 febbraio in due competizioni apposite."}
{"id": "259168", "revid": "73843", "url": "https://it.wikipedia.org/wiki?curid=259168", "title": "Adblock Plus", "text": "AdBlock Plus \u00e8 un'estensione per Opera, Mozilla Firefox, Safari, Google Chrome, Internet Explorer, e Microsoft Edge, oltre ad essere anche un'applicazione per Android, che permette di eliminare gli annunci pubblicitari (noti anche come ads, dall'inglese advertisements) contenuti in molte pagine web (su Android anche dalle altre applicazioni) con conseguente risparmio di tempo di download e di banda.\nIl filtraggio del materiale indesiderato avviene attraverso la ricerca del corrispondente URL all'interno di una lista di regole di riconoscimento: qualora l'URL soddisfi una qualsiasi di tali regole, l'oggetto pu\u00f2 essere, a discrezione dell'utente, completamente ignorato oppure normalmente scaricato ma non visualizzato all'interno della pagina.\nLe regole di filtraggio possono indicare uno specifico URL (funzionalit\u00e0 che AdBlock Plus mette a disposizione direttamente con pochi click) oppure, pi\u00f9 normalmente, contenere caratteri \"wildcard\" allo scopo di escludere un intero gruppo di URL caratterizzati da pattern comuni, fino alla possibilit\u00e0 di utilizzare vere e proprie espressioni regolari per riconoscere anche i pattern pi\u00f9 complessi.\nUn'ulteriore estensione di Firefox, AdBlock Filterset.G Updater, consente l'aggiornamento periodico ed automatico di un set di regole di esclusione preconfezionato, in grado di filtrare la maggior parte dei contenuti pubblicitari online.\nFiltri.\nLe regole di filtraggio pi\u00f9 semplici possono includere delle wildcard come gli asterischi (*). I siti e gli oggetti possono essere posti in whitelist con due \"chiocciole\" (@@). Possono essere usate le espressioni regolari delimitate da slash (/). Adblock Plus supporta anche una sintassi pi\u00f9 sofisticata che fornisce un controllo preciso sui filtri.\nUn esempio di filtro sofisticato potrebbe essere 'wikipedia.org#div(id=siteNotice)', che nasconde l'elemento siteNotice usato da Wikimedia per mostrare le richieste di donazione.\nIscrizione ai filtri.\nGli utenti possono aggiungere dei filtri esterni, che possono essere aggiornati automaticamente. Filterset.G \u00e8 incompatibile con questo sistema (e Adblock Plus raccomanda di non usare Filterset.G anche per altri motivi), ma altri filtri possono essere aggiunti digitando i loro indirizzi. Sul sito ufficiale di Adblock Plus \u00e8 presente un elenco di liste utilizzabili.\nEasyList \u00e8 la lista di filtri per Adblock Plus pi\u00f9 popolare con oltre 12 milioni di utenti. Creata da Rick Petnel, \u00e8 diventata la lista ufficiale di Adblock Plus, e su di essa sono costruiti filtri per altre lingue. Petnel \u00e8 morto nel 2009 e aveva designato l'utente \"Ares2\" come nuovo responsabile.\nCronologia.\nMichael McDonald cre\u00f2 Adblock Plus 0.5 come un miglioramento di Adblock con le seguenti funzionalit\u00e0:\nMcDonald abbandon\u00f2 lo sviluppo e consegn\u00f2 il progetto a Wladimir Palant, che ultim\u00f2 Adblock Plus 0.6 con un codice riscritto nel gennaio 2006. \"PC World\" scelse Adblock Plus come uno dei 100 prodotti migliori del 2007.\nAdblock Plus riporta miglioramenti all'interfaccia utente, iscrizioni ai filtri e un'estensione per nascondere gli elementi. \u00c8 diventata l'estensione per Firefox pi\u00f9 popolare con circa 12 milioni di utenti al giorno.\n\u00c8 possibile esportare una lista di filtri come le liste di Fanboy o EasyList in un documento XML che pu\u00f2 essere poi importato nel sistema di filtraggio InPrivate di Internet Explorer.\nAdblock Plus per Google Chrome \u00e8 in vendita dal dicembre 2010. Il codice di Adblock Plus per Google Chrome \u00e8 largamente basato sul vecchio \"AdThwart\" (ora ha un nuovo nome). L'ex sviluppatore di AdThwart contribuisce al progetto.\nControversie sul filtraggio della pubblicit\u00e0 e banner \"accettabili\".\nAlcuni operatori di siti web, che utilizzano le pubblicit\u00e0 online per finanziare gli hosting dei loro siti web, sostengono che l'uso dei software di blocco della pubblicit\u00e0 come Adblock Plus rischi di ridurre le loro entrate. Mentre alcuni siti hanno implementato con successo dei sistemi di iscrizione e login per riscuotere dei guadagni, la maggior parte dei siti web si affida alla pubblicit\u00e0 online per funzionare. Il fatto che gli utenti possano visitare gratis i siti web, con le pubblicit\u00e0 che ripagano l'hosting, ha portato alcuni webmaster ad equiparare l'uso di Adblock col furto, e altri a prendere contromisure per impedire il suo utilizzo.\nIl 5 dicembre 2011, Wladimir Palant ha annunciato che alcune pubblicit\u00e0 \"accettabili\" sarebbero state messe in whitelist nelle successive versioni di Adblock, con l'opzione per rimuoverle comunque disabilitata di default.\nSecondo Palant, solo le pubblicit\u00e0 statiche con un massimo di uno script saranno considerate \"accettabili\", con una preferenza verso il contenuto testuale. L'annuncio ha creato qualche controversia sia sul sito web di Adblock sia sui siti \"social\" come Reddit.\nIn risposta alla funzione di whitelist delle \"pubblicit\u00e0 accettabili\" sono stati creati alcuni fork di Adblock Plus. Degli esempi sono Trueblock Plus e Adblock Lite. Entrambi questi fork non accettano donazioni. Per quanto riguarda Trueblock, ci\u00f2 \u00e8 voluto in quanto l'autore non desidera denaro per qualcosa che non ha creato. Per Adblock Lite, ci\u00f2 \u00e8 dovuto al design dell'interfaccia utente: infatti le versioni precedenti di Adblock Plus non avevano alcun pulsante di donazione. Entrambi questi fork hanno \u2013 questo \u00e8 il loro scopo \u2013 l'opzione per la whitelist disabilitata di default. Adblock Lite ha ripristinato la vecchia interfaccia, il che significa che la whitelist per le pubblicit\u00e0 accettabili non pu\u00f2 nemmeno essere attivata.\nEric Bishop, l'autore di Trueblock, riguardo all'add-on ha affermato che lo sviluppo cesser\u00e0 se l'autore di Adblock Plus Wladimir Palant decidesse di rimuovere la funzione oggetto di controversie.\nInoltre egli ha supposto che Palant possa vendere l'ingresso alla lista di pubblicit\u00e0 \"accettabili\" al miglior offerente, producendo un guadagno in violazione della fiducia data all'add-on. Alla data del 18 marzo 2012, Trueblock non \u00e8 disponibile per Google Chrome.\nFalso Adblock Plus.\nNel 2017 un clone maligno di Adblock Plus ha ingannato circa 37.000 utenti prima che gli esperti di sicurezza di \"SwiftOnSecurity\" avvertissero Google, rimuovendo il falso doppione. \nIndividuazione.\nAlcuni webmaster usano JavaScript per individuare gli effetti delle liste di Adblock pi\u00f9 popolari. Questo si pu\u00f2 fare generando un URL honeypot, verificando che venga caricato, e analizzando il DOM dopo che la pagina sia stata visualizzata dal browser web, per assicurarsi che la pubblicit\u00e0 sia presente.\nTali metodi non individuano direttamente la presenza dell'estensione Adblock Plus, ma solo gli effetti dei filtri. Essi sono vulnerabili ai continui aggiornamenti dei filtri, e agli script che filtrano con whitelist tramite estensioni come NoScript.\nFu fatto un tentativo per rilevare l'uso della stessa estensione, ma tale metodo di individuazione fu reso inutilizzabile dall'aggiornamento 0.7.5.2 di Adblock Plus.\nAggiramento di Adblock Plus.\nEsistono metodi per aggirare Adblock e Adblock Plus (ad esempio alcuni plugin per Wordpress) ma anche per aggirare l'anti-Adblock stesso."}
{"id": "259187", "revid": "64860", "url": "https://it.wikipedia.org/wiki?curid=259187", "title": "Giovanni Orsomando", "text": "Biografia.\nFin da bambino fu introdotto dal padre allo studio del clarinetto, di cui divenne un virtuoso. Ufficiale dell'esercito, fu clarinetto solista nella banda di fanteria. Diplomatosi nel 1922 in composizione e strumentazione per banda presso il Conservatorio San Pietro a Majella a Napoli, dove ebbe tra i propri maestri Francesco Cilea, Camillo De Nardis e Raffaele Caravaglios, ottenne il suo primo successo con la marcia sinfonica \"Annina\", dedicata alla moglie.\nTrascorse gran parte della vita a Caserta, e a Lavello dirigendo bande musicali, insegnando e componendo. Fu direttore della banda della Provincia di Roma e nella parte finale della vita si trasfer\u00ec a vivere nella capitale.\nTra le sue musiche (pi\u00f9 di 120 composizioni) molte restano nel repertorio di importanti bande italiane, militari e non.\nFu il padre dell'annunciatrice Rai Nicoletta Orsomando.\nRiconoscimenti.\nGli \u00e8 dedicata una via a Casapulla.\nCollegamenti esterni.\n\"Comune di Casapulla, Giovani Orsomando\""}
{"id": "259205", "revid": "133557", "url": "https://it.wikipedia.org/wiki?curid=259205", "title": "Ribaltone", "text": "Nel linguaggio giornalistico e politico Ribaltone (letteralmente, scossone violento o ribaltamento), scherzosamente anche ribaltino, \u00e8 un termine usato per indicare improvvisi e radicali mutamenti nelle istituzioni, in particolare, un cambiamento di alleanze con un possibile mutamento di maggioranza parlamentare.\nL'espressione, , acquista notevole popolarit\u00e0 dalla fine del 1994, quando la Lega Nord, abbandonando la maggioranza di centrodestra durante la XII legislatura, caus\u00f2 la fine del governo Berlusconi , a cui subentr\u00f2, anche con il sostegno della Lega, il Governo Dini nel 1995, che dur\u00f2 fino alle elezioni del 1996.\nNella successiva XIII legislatura, il termine ribaltone fu riutilizzato allorch\u00e9 un gruppo di parlamentari centristi, eletti con il centrodestra, sostituirono Rifondazione comunista che, ritirando il proprio appoggio esterno al governo Prodi I, ne determin\u00f2 la caduta, favorendo la nascita del governo D'Alema I.\nNel progetto di riforma costituzionale, bocciato dal referendum del giugno 2006, figurava una previsione, cosiddetta \"antiribaltone\", che avrebbe impedito cambi di maggioranza durante una stessa legislatura; essa prevedeva, infatti, la possibilit\u00e0 della sostituzione del Presidente del Consiglio in carica soltanto da parte dei deputati appartenenti alla maggioranza espressa dalle elezioni, pena lo scioglimento della Camera stessa (vedi, anche, Premierato).\nDurante la XVIII legislatura, il termine ritorna in auge quando la Lega presenta una mozione di sfiducia al governo Conte I dichiarando chiusa quell'esperienza di governo, successivamente , in seguito alle conseguenti dimissione del governo e le successive consultazioni prende forma una diversa maggioranza politica formata dal Movimento Cinque Stelle, che faceva gi\u00e0 parte della maggioranza uscente e il Partito Democratico, che era andato all'opposizione dopo le Elezioni politiche del 2018, nasce cos\u00ec il governo Conte II."}
{"id": "259208", "revid": "101768", "url": "https://it.wikipedia.org/wiki?curid=259208", "title": "L'Alb\u00e8re", "text": "L'Alb\u00e8re (in catalano \"L'Albera\") \u00e8 un comune francese di 84 abitanti situato nel dipartimento dei Pirenei Orientali nella regione dell'Occitania."}
{"id": "259210", "revid": "110157", "url": "https://it.wikipedia.org/wiki?curid=259210", "title": "Le Barcar\u00e8s", "text": "Le Barcar\u00e8s (in catalano \"El Barcar\u00e8s\") \u00e8 un comune francese di 4.073 abitanti situato nel dipartimento dei Pirenei Orientali nella regione dell'Occitania."}
{"id": "259212", "revid": "287204", "url": "https://it.wikipedia.org/wiki?curid=259212", "title": "La Bastide (Pirenei Orientali)", "text": "La Bastide (catalano: \"La Bastida\") \u00e8 un comune francese di 92 abitanti situato nel dipartimento dei Pirenei Orientali nella regione dell'Occitania."}
{"id": "259215", "revid": "767487", "url": "https://it.wikipedia.org/wiki?curid=259215", "title": "Le Boulou", "text": " \nLe Boulou (in catalano \"El Vol\u00f3\") \u00e8 un comune francese di 5.484 abitanti situato nel dipartimento dei Pirenei Orientali nella regione dell'Occitania."}
{"id": "259217", "revid": "110157", "url": "https://it.wikipedia.org/wiki?curid=259217", "title": "La Cabanasse", "text": "La Cabanasse (in catalano \"La Cabanassa\") \u00e8 un comune francese di 721 abitanti situato nel dipartimento dei Pirenei Orientali nella regione dell'Occitania.\nGeografia fisica.\nFa parte della regione storica nota come Cerdagna."}
{"id": "259219", "revid": "287204", "url": "https://it.wikipedia.org/wiki?curid=259219", "title": "Les Cluses", "text": "Les Cluses (in catalano \"Les Cluses\", L'Ecluse dal 1659 al 1984) \u00e8 un comune francese di 263 abitanti situato nel dipartimento dei Pirenei Orientali nella regione dell'Occitania."}
{"id": "259221", "revid": "767487", "url": "https://it.wikipedia.org/wiki?curid=259221", "title": "\u00c9gat", "text": "\u00c9gat (in catalano \"\u00c8guet\") \u00e8 un comune francese di 471 abitanti situato nel dipartimento dei Pirenei Orientali nella regione dell'Occitania.\nGeografia fisica.\nFa parte della regione storica nota come Cerdagna."}
{"id": "259224", "revid": "110157", "url": "https://it.wikipedia.org/wiki?curid=259224", "title": "La Llagonne", "text": "La Llagonne (in catalano \"La Llaguna\") \u00e8 un comune francese di 252 abitanti situato nel dipartimento dei Pirenei Orientali nella regione dell'Occitania."}
{"id": "259226", "revid": "287204", "url": "https://it.wikipedia.org/wiki?curid=259226", "title": "Los Masos", "text": "Los Masos (in catalano \"Els Masos\", in spagnolo \"Los Masos\") \u00e8 un comune francese di 758 abitanti situato nel dipartimento dei Pirenei Orientali nella regione della Occitania."}
{"id": "259229", "revid": "1305772", "url": "https://it.wikipedia.org/wiki?curid=259229", "title": "Le Perthus", "text": "Le Perthus (in catalano \"El Pert\u00fas\") \u00e8 un comune francese di 598 abitanti situato nel dipartimento dei Pirenei Orientali nella regione dell'Occitania, sul confine con la Spagna.\nLe Perthus \u00e8 il confine pi\u00f9 attraversato dai turisti che si recano in Spagna soprattutto in Costa Brava e a Barcellona. Grazie ad un accordo tra Francia e Spagna le forze di polizia dei due Paesi possono circolare liberamente e intervenire nel comune e nella frazione spagnola adiacente di Els L\u00edmits.\nGeografia fisica.\nPosizione.\nSituata nella regione storica del Vallespir, ai confini con la Catalogna, \u00e8 urbanisticamente fusa con il villaggio spagnolo di Els L\u00edmits, frazione di La Jonquera. Con esso condivide sia la strada principale \"Avenue de France\" (\"Avinguda de Catalunya\" nel lato spagnolo) che la \"Calle del Correc\".\nIstruzione.\nNel paese si trova l'Ecole Transfrontaliere du Perthus che serve le due comunit\u00e0 di Le Perthus e di Els L\u00edmits, la scuola \u00e8 stata aperta nel 1931 e grazie ad un progetto pilota transfontaliero come lingue d'insegnamento obbligatorie catalano, spagnolo e francese divisi in due corsi di studio"}
{"id": "259230", "revid": "9", "url": "https://it.wikipedia.org/wiki?curid=259230", "title": "Hiroiko Araki", "text": ""}
{"id": "259232", "revid": "110157", "url": "https://it.wikipedia.org/wiki?curid=259232", "title": "Le Soler", "text": "Le Soler \u00e8 un comune francese di 6.901 abitanti situato nel dipartimento dei Pirenei Orientali nella regione dell'Occitania."}
{"id": "259234", "revid": "1386670", "url": "https://it.wikipedia.org/wiki?curid=259234", "title": "Le Tech", "text": "Le Tech \u00e8 un comune francese di 88 abitanti situato nel dipartimento dei Pirenei Orientali nella regione dell'Occitania."}
{"id": "259243", "revid": "6923", "url": "https://it.wikipedia.org/wiki?curid=259243", "title": "Sostenuto", "text": "In musica, sostenuto \u00e8 un termine che si riferisce a uno stile di esecuzione e pu\u00f2 implicare un rallentamento del tempo. Ad esempio, se un pezzo viene indicato come \"adagio sostenuto\", andr\u00e0 suonato lentamente; la notazione \"sostenuto\" indica che bisogna mantenere le note pi\u00f9 a lungo di quanto si farebbe normalmente, e di suonare i vari fraseggi in modo molto legato.\nSu un moderno pianoforte a coda con tre pedali, il pedale centrale \u00e8 solitamente quello del sostenuto (viene anche detto \"tonale\"), e \"sostiene\" solo le note suonate nell'istante in cui viene premuto.\nIn alcuni pianoforti verticali il pedale centrale \"sostiene\" tutte le note nel registro basso, ma non \u00e8 un vero pedale del sostenuto. In altri pianoforti, sempre verticali, il pedale centrale \u00e8 un pedale di allenamento (con la possibilit\u00e0 di essere bloccato) che attutisce il suono, il cosiddetto pedale \"di sordina\".\nIl pedale del sostenuto non va confuso col pedale del \"forte\", o di risonanza, il quale libera tutte le corde dai cosiddetti \"smorzatori\"."}
{"id": "259259", "revid": "1718925", "url": "https://it.wikipedia.org/wiki?curid=259259", "title": "Jotaro Kujo", "text": " \u00e8 il protagonista di \"Stardust Crusaders\", terza serie del manga \"Le bizzarre avventure di JoJo\" di Hirohiko Araki. \u00c8 figlio di Sadao Kujo, un musicista jazz giapponese, e Holly Joestar, la figlia di Joseph Joestar, il protagonista della seconda serie, \"Battle Tendency\", di cui \u00e8 dunque il nipote.\n\u00c8 l'unico JoJo che si presenta in quattro archi narrativi della serie (dal terzo al sesto), oltre a comparire anche nell'OAV del 1993 e nei videogiochi tratti dal manga. Il personaggio \u00e8 stato molto apprezzato dal pubblico e dalla critica. Al gruppo di \"mangaka\" al femminile CLAMP Jotaro \u00e8 piaciuto cos\u00ec tanto da inserirlo come protagonista in una storia breve comica come il riluttante \"padre\" di J\u014dta Kujo, figlio ideale tra lui e il compagno Noriaki Kakyoin, e da inserire quest'ultimo anche nel loro filmato \"CLAMP in Wonderland\".\nCreazione e sviluppo.\nIl cognome di Jotaro, Kujo, \u00e8 un riferimento al romanzo di Stephen King \"Cujo\". In occasione di una sessione di domande e risposte presso un istituto scolastico di Nagoya, Araki ha riconosciuto una certa somiglianza tra il personaggio di Jotaro e Clint Eastwood: entrambi non corrono, limitano i movimenti al minimo indispensabile e sono taciturni.\nStoria.\n\"Stardust Crusaders\".\nJotaro nasce nel 1971 in Giappone in una famiglia benestante. Inizialmente cresce in maniera del tutto irreprensibile, eccellendo nello sport e nello studio, per poi diventare un teppista e venire arrestato nell'estate del 1989. Quando la madre, Holly Joestar, si reca in carcere per visitarlo, scopre che il figlio \u00e8 stato rinchiuso per sua stessa volont\u00e0, in quanto asserisce di essere posseduto da uno spirito maligno. In seguito il nonno, Joseph Joestar, con l'aiuto di un suo compagno, l'indovino egiziano Mohammed Avdol, convince il nipote a uscire dalla prigione, spiegando al ragazzo che ci\u00f2 che crede essere uno spirito \u00e8 in realt\u00e0 il suo stand, \"Star Platinum\", corrispondente al diciassettesimo arcano maggiore.\nLo stand di Jotaro \u00e8 stato risvegliato dal ritorno del vampiro Dio Brando, che al termine di \"Phantom Blood\", prima serie del manga, si era impossessato del corpo di un antenato di Jotaro, Jonathan Joestar, per rimpiazzare il proprio corpo, distrutto dallo stesso Jonathan. Per lo stesso motivo, tutti i discendenti della famiglia Joestar sviluppano strani poteri. Anche Holly, la madre di J\u014dtar\u014d, sviluppa uno stand: ma non disponendo delle qualit\u00e0 necessarie per controllarlo, questo si manifesta in forma nociva. Per salvare la madre, Jotaro parte per l'Egitto in compagnia di Joseph e di Avdol, con lo scopo di stanare e di uccidere definitivamente Dio Brando. Al gruppo si uniscono dapprima Noriaki Kakyoin, la cui volont\u00e0 era stata controllata da Dio attraverso un germoglio di carne impiantato nel cervello, e poi il francese Jean Pierre Polnareff e il cagnolino Iggy. Alla fine, dopo aver sconfitto altri numerosi portatori di stand nemici, Jotaro riesce ad arrivare alla capitale egiziana, il Cairo, dove aveva sede il nascondiglio di Dio. Jotaro e i suoi compagni dovettero affrontare in uno scontro 3 portatori di stand, nel quale Avdol e Iggy persero la vita. Arrivarono al cospetto del potente Dio, il Portatore dello Stand The World, uno stand capace di fermare il tempo, ma per un periodo limitato. Dio sfutta la sua abilit\u00e0 per eliminare Noriaki Kakyoin, che pur morente riusc\u00ec a capire il segreto di The World e a farlo capire a Joseph Joestar. Dio utilizz\u00f2 di nuovo la sua abilit\u00e0 per sconfiggere anche Joseph, arrivando allo scontro finale contro Jotaro. Dopo aver nuovamente fermato il tempo, Dio not\u00f2 che nonostante abbia attivato il suo potere, Jotaro riusc\u00ec a muovere leggermente il suo dito, infatti gli stand Star Platinum e The World condividono gli stessi poteri. Anche se Dio riusciva a fermare il tempo pi\u00f9 a lungo rispetto a Jotaro, quest'ultimo ebbe la meglio.\n\"Diamond is Unbreakable\".\nNel 1999 Jotaro si reca nella cittadina di Morio-cho per incontrare Josuke Higashikata, che nonostante sia molto pi\u00f9 giovane di lui \u00e8 suo zio (\u00e8 infatti il figlio illegittimo di Joseph Joestar). Jotaro lo avverte dell'esistenza di un pericoloso portatore di stand nella cittadina in cui vive. Anche dopo aver sconfitto quest'ultimo, Anjiro \"Angelo\" Katajiri, J\u014dtar\u014d si trattiene a Morio-cho (dove viene raggiunto da Joseph) per aiutare Josuke nella lotta contro un pericolosissimo serial killer dotato di stand, Yoshikage Kira.\nDopo il termine della serie, a Jotaro, da sempre appassionato di biologia marina, viene conferita una laurea ad honorem in scienze naturali per un saggio che ha scritto durante la sua permanenza a Morio-cho.\n\"Vento Aureo\".\nVenuto a conoscenza dell'esistenza di un figlio di Dio Brando che vive in Italia, J\u014dtar\u014d invia Koichi Hirose a Napoli per incontrare il ragazzo, che si fa chiamare Giorno Giovanna, e appurare se si tratti di un portatore di stand e soprattutto se sia un amico o un nemico. Nel prosieguo della serie Jotaro non gioca pi\u00f9 alcun ruolo.\n\"Stone Ocean\".\nJotaro fa il suo ritorno nella sesta serie, \"Stone Ocean\". \u00c8 l'anno 2011 e scopriamo che Jotaro si \u00e8 sposato (con una donna di cui non viene rivelata l'identit\u00e0), ha divorziato, e ha una figlia, Jolyne Kujo con cui ha un rapporto burrascoso essendo stato lontano da lei per non coinvolgerla nelle sue avventure. Jotaro verr\u00e0 inizialmente messo subito fuori gioco dallo stand Whitesnake di Padre Enrico Pucci, e la prima parte della serie verter\u00e0 sui tentativi di Jolyne di salvare il padre, recuperando i dischi che contengono la sua memoria e i suoi poteri. Verr\u00e0 ucciso nello scontro finale con Pucci, per poi tornare in vita nel nuovo universo creato da Made in Heaven con un aspetto leggermente diverso: dopo la morte del prete per mano di Emporio e il secondo conseguente reset dell'Universo non viene pi\u00f9 mostrato, ma viene fatto intuire da Irene, la versione alternativa di Jolyne, che questi sia ancora vivo e che i due siano in ottimi rapporti.\nPersonalit\u00e0.\nJotaro Kujo \u00e8 caratterizzato non solo da uno stand passato alla storia come uno dei pi\u00f9 potenti, di fatto quasi invincibile, ma anche da un carattere freddo e calcolatore in ogni situazione. \u00c8 dotato di un autocontrollo senza pari ed \u00e8 molto intelligente.\nHa un aspetto da duro e un atteggiamento da \"bullo\", al limite della maleducazione, \u00e8 molto sicuro di s\u00e9 e della propria superiorit\u00e0, ma \u00e8 anche un ragazzo sincero, sensibile e leale, e dimostra tutta la sua umanit\u00e0 nell'affetto per la madre e il rispetto per il nonno. Convinto che i suoi sentimenti siano talmente palesi da non poter essere ignorati o mal interpretati, non si sforza di trasmetterli ai suoi cari, apparendo chiuso e scontroso. Nel manga \u00e8 costantemente circondato da ragazzine adoranti, che ignora o scaccia via.\nAll'inizio della terza parte \u00e8 perfettamente conscio di non essere la pi\u00f9 gentile delle persone, eppure dimostra di tenere agli altri. Non a caso, l'unico motivo che lo spinge all'inizio a rimanere in cella \u00e8 il timore di fare del male con il suo stand agli altri senza rendersene conto.\nNella sesta serie incontriamo anche il suo lato di genitore protettivo, geloso e fiero ma gentile.\nStand.\n \u00e8 uno stand a corto raggio, potente e preciso. \u00c8 uno degli stand pi\u00f9 forti fra tutti quelli dell'universo de \"Le bizzarre avventure di JoJo\": possiede sensi acuiti, forza, resistenza, accuratezza e velocit\u00e0. Star Platinum \u00e8 abbastanza preciso da afferrare al volo The Lovers, una stand di dimensioni microscopiche (\u00e8 abbastanza piccola da arrivare al cervello passando per le orecchie) e abbastanza veloce da bloccare un proiettile da distanza ravvicinata. \u00c8 inoltre in grado di osservare piccoli dettagli a grandi distanze. Come bonus aggiuntivo possiede l'attacco \"Star Finger\", con il quale pu\u00f2 estendere il proprio dito per attaccare. \u00c8 molto simile allo stand di Dio Brando, \"The World\", e come questo pu\u00f2 essere usato per fermare il tempo per pochi secondi, abilit\u00e0 che per\u00f2 viene rivelata soltanto nel finale della terza serie, durante la battaglia tra J\u014dtar\u014d e Dio. A partire da allora, per esempio nel corso della quarta serie, lo stand assume il nome Star Platinum The World.\nStar Platinum pu\u00f2 fermare il tempo per un periodo limitato. Come Dio Brando, J\u014dtar\u014d ha dimostrato di poter estendere gradualmente la durata di questa abilit\u00e0, ma ci sono due importanti differenze. La prima \u00e8 la progressione. Nella quarta serie Jotaro pu\u00f2 fermare il tempo per circa quattro secondi, nella sesta per massimo cinque. D'altro canto Dio ha dimostrato una progressione molto pi\u00f9 repentina. Inoltre, se Jotaro usa per troppe volte di fila Star Platinum The World si stanca troppo, mentre Dio non ha dato prova di soffrire di questo problema, probabilmente legato alla sua natura di vampiro, che gli garantisce una capacit\u00e0 di recupero maggiore.\nNella sesta serie viene specificato che lo stand pu\u00f2 fermare il tempo anche per pi\u00f9 di 5 secondi, ma essi sono il massimo per un essere umano.\nNel videogioco \"Eyes of Heaven\" sviluppa, alla fine, lo Star Platinum Over Heaven, che gli permette di usare gli stessi poteri del Dio Brando alternativo di riscrivere la realt\u00e0, seppure non sia in grado di padroneggiarla bene, tuttavia gli conferisce un potere sul livello multiversale, tale da poter riuscire a competere contro Dio Brando in forma over the heaven"}
{"id": "259267", "revid": "124838988", "url": "https://it.wikipedia.org/wiki?curid=259267", "title": "Impero Galattico (Asimov)", "text": "Nei romanzi del ciclo dei Robot, del ciclo dell'Impero e del ciclo della Fondazione di Isaac Asimov, l'Impero Galattico \u00e8 un vasto impero che copre l'intera via Lattea, cui appartengono quasi tutti i pianeti colonizzati dall'uomo. La sua descrizione \u00e8 chiaramente ispirata alla storia dell'Impero romano. A differenza della maggior parte degli imperi galattici descritti nella fantascienza pi\u00f9 recente, l'Impero Galattico asimoviano non \u00e8 caratterizzato negativamente ed \u00e8 un'istituzione generalmente benigna.\nAl momento del suo declino (nel 12.069 E.G.) esso comprende oltre venticinque milioni di mondi abitati, tutti colonizzati da abitanti della Terra (e non dagli spaziali), sebbene la posizione e il nome del pianeta d'origine dell'umanit\u00e0 siano stati dimenticati, e sono un problema di storia, il \"Problema delle Origini\".\nLa capitale dell'Impero Galattico \u00e8 Trantor, un pianeta interamente ricoperto da un'unica enorme megalopoli (una tipica \"Ecumenopoli\"), situato in prossimit\u00e0 del centro galattico. Vi si trovano la residenza dell'Imperatore e gli organi di controllo amministrativo dell'Impero. La maggior parte della popolazione della Galassia (circa i tre quarti) risiede nella parte centrale della Spirale.\nStoria.\nL'Impero Galattico deriva da un preesistente \"Impero Trantoriano\", che appare gi\u00e0 nei due romanzi del ciclo dell'Impero Il tiranno dei mondi e Le correnti dello spazio: inizialmente composto di soli cinque mondi, lo stato fondato da Trantor (prima una Repubblica, poi una Confederazione, poi un Impero) inglob\u00f2 sempre pi\u00f9 sistemi stellari nel corso dei millenni, fino a fondare un vastissimo Impero Galattico e rimanendone la capitale per migliaia di anni (\"centinaia di generazioni\" secondo l'Enciclopedia Galattica). Aveva una superficie abitata di oltre 75 milioni di miglia quadrate e consisteva di una singola citt\u00e0, un ecumenopoli, con oltre 40 miliardi di abitanti (45 miliardi nell'epoca di massimo splendore, sotto gli imperatori Entunsiani).\nPrima dell'ascesa come Impero Galattico, l'Impero Trantoriano (che comprendeva circa met\u00e0 della Galassia) si trov\u00f2 in competizione con altre entit\u00e0 statali per il dominio della Galassia, come lo Stato di Sark (che traeva il proprio potere nella Galassia dal monopolio del tessuto polifunzionale Kyrt), lo Stato di Sirio, il Regno di Vega e altre numerose entit\u00e0 statali multiplanetarie; tuttavia Trantor riusc\u00ec, lentamente nel corso dei millenni, a prevalere su di esse ed infine ad assorbirle nei suoi domini, fondando uno Stato-galassia noto semplicemente come \"Impero Galattico\" o \"Impero\", destinato a durare 12.069 anni, di cui Franken I divenne il primo sovrano.\nLa data di fondazione vera e propria dell'Impero \u00e8 incerta, perch\u00e9 le date fornite nei racconti sono espresse in anni dell'Era Galattica e dell'Era della Fondazione, e non dopo Cristo (l'1 E.G. \u00e8 considerato l'anno di fondazione dell'Impero, che corrisponde all'anno 11.584 D.C.)\nPer 12.069 anni, l'Impero sar\u00e0 l'unica forza politica della Galassia, che governer\u00e0 tutta l'Umanit\u00e0 sotto la sua egida.\nAttorno al 12.000 E.G., l'Impero \u00e8 avviato verso la decadenza; Chetter Hummin, parlando ad Hari Seldon nel 12020 E.G. (all'inizio di Preludio alla Fondazione), pone la stasi nella ricerca scientifica e la diminuzione della popolazione di Trantor come due dei sintomi della crisi.\nL'ultimo Imperatore forte prima della disgregazione dell'Impero \u00e8 Cleon I, che sale al trono nel 12.010 E.G. succedendo al padre Stanel VI. Cleon I avr\u00e0 come Primo Ministro prima Eto Demerzel e poi Hari Seldon, prima di essere assassinato da Mandell Gruber nel 12038 E.G.\nDopo la sua morte il potere passa nelle mani di una Giunta Militare, che governer\u00e0 per dieci anni con vari comandanti, prima di cadere vittima di un golpe, per aver tentato di imporre una tassa pro-capite agli abitanti di Trantor.\nIl potere passa allora all'aristocrazia, che governa attraverso la cosiddetta \"Commissione per la Sicurezza pubblica\", composta principalmente dalle famiglie Chen e Divart. Gli imperatori immediatamente successivi alla Giunta, come ad esempio Agis XIV o Daluben IV, che firm\u00f2 l'atto di esilio degli Enciclopedisti, avranno poco potere e saranno ridotti sostanzialmente al rango di prestanome.\nDurante questa fase storica avvengono molte insurrezioni (ad esempio la rivolta di Santanni del 12.058 E.G., nella quale perde la vita Raych Seldon), ma le prime dichiarazioni d'indipendenza che vengono riconosciute dall'Impero avvengono attorno al 12.118 E.G. (50 E.F. era della Fondazione) coinvolgono le prefetture pi\u00f9 vicine al pianeta Terminus (i cosiddetti quattro Regni). Da questo momento l'Impero continuer\u00e0 a perdere territori, mentre molti pianeti si rivoltano e si susseguono le guerre civili provocate dall'ambizione dei Vicer\u00e9; l'ultima campagna di conquista dell'Impero verr\u00e0 compiuta contro la Fondazione da Bel Riose sotto Cleon II (l'ultimo Imperatore forte dell'Impero), ma si risolver\u00e0 in un fallimento a causa dell'impossibilit\u00e0 di creare un rapporto di fiducia tra l'Imperatore e il generale, a causa della mancanza di un vero potere nelle mani dell'Imperatore.\nTrantor continu\u00f2 a rimanere la capitale dell'Impero anche nei periodi del suo sfaldamento; per alcuni secoli, anzi, il pianeta accrebbe addirittura la propria ricchezza, noncurante dello sfacelo in cui lentamente tutta la Galassia stava sprofondando a partire dalla Periferia galattica, talmente lontana e remota per i trantoriani da essere considerata trascurabile, se non inutile.\nIn seguito la decadenza continuer\u00e0 fino al saccheggio di Trantor avvenuto attorno al 260 E.F. (o 12.329 E.G.), in seguito al quale l'ultimo Imperatore, Dagobert IX, vivr\u00e0 su Neo-Trantor governando su soltanto una ventina di pianeti, prima che l'Impero sia definitivamente distrutto dal Mulo.\nInfluenze.\nGeorge Lucas si ispir\u00f2 ai romanzi di Asimov per definire l'universo di \"Guerre stellari\", sebbene il suo Impero Galattico venga fondato con intenti malevoli. Lo stesso pianeta-capitale Coruscant, ricoperto interamente da edifici, richiama in maniera eclatante Trantor."}
{"id": "259284", "revid": "126257", "url": "https://it.wikipedia.org/wiki?curid=259284", "title": "Sostenente", "text": ""}
{"id": "259287", "revid": "1428919", "url": "https://it.wikipedia.org/wiki?curid=259287", "title": "Saul Bellow", "text": "Fu insignito del Premio Nobel per la letteratura nel 1976 con la seguente motivazione:\nBiografia.\nNacque a Lachine, nel Quebec, col nome di Solomon Bellows, da una famiglia ebraico-lituana emigrata da San Pietroburgo nel 1913 in Canada, dove si cambi\u00f2 il cognome da Belo in Bellows. Il padre, Abraham Bellows, nato a Vilnius, importava tessuti e ne faceva il commercio ambulante; la madre, Lescha (detta Liza) Gordin, era profondamente religiosa. Insieme hanno gi\u00e0 altri tre figli, nati nell'allora Impero Russo, prima dell'emigrazione: Zelda (detta Jane), Movscha (detto Maurice) e Schmule (detto Sam), rispettivamente di 9, 7 e 4 anni pi\u00f9 grandi di Solomon (detto Saul), nato al n. 130 di Eight Avenue, a Lachine, sobborgo poi parte di Montr\u00e9al.\nNel 1918 la famiglia si trasfer\u00ec in Saint Dominique Street, dove Saul nel 1923 si ammal\u00f2 di polmonite e peritonite, passando sei mesi al Royal Victoria Hospital. Per alleviare le difficili condizioni economiche familiari, il padre per un periodo contrabband\u00f2 liquori con gli Stati Uniti.\nNel 1924, il padre and\u00f2 a Chicago che, come molte citt\u00e0 metropolitane statunitensi in quel periodo, subiva profonde modificazioni urbane e aveva attirato centinaia di migliaia di immigrati, soprattutto dall'Europa. Lavor\u00f2 alla panetteria del cugino Louis Dworkin e dopo qualche mese si fa raggiungere dalla famiglia che passa la frontiera in modo illegale.\nIn questo contesto eterogeneo, multietnico e plurilinguistico (i genitori parlavano tra di loro russo e yiddish, i ragazzi inglese e yiddish, ma nelle strade canadesi si parlava francese), Saul Bellow ebbe la sua prima formazione culturale e morale. Infatti, quanto sia stato importante questo ambiente nella formazione della sua personalit\u00e0, lo si riscontra nei suoi romanzi, tutti venati da profonde inquietudini autobiografiche. Frequent\u00f2 la Lafayette School, la Columbus Elementary School, e la Sabin Junior, mentre studia violino e legge libri in prestito della biblioteca pubblica. La stessa Tuley High School, nella quale fin\u00ec gli studi superiori, rispecchiava la composizione sociale di Chicago di quel periodo: vi erano americani, polacchi, scandinavi, russi, ecc. ma vi erano anche gli amici, tra cui Isaac Rosenfield (1918-56), che diventer\u00e0 scrittore anche lui e far\u00e0 da modello al personaggio di King Dahfu ne \"Il re della pioggia\".\nNel 1933 la madre mor\u00ec di carcinoma del polmone. Conclusi gli studi superiori, Bellow si iscrisse alla facolt\u00e0 di antropologia della University of Chicago che dovette per\u00f2 abbandonare, dopo un anno, per le scarse risorse finanziarie famigliari.\nNel 1934 il padre si rispos\u00f2 e trov\u00f2 un ottimo lavoro nella Carroll Coal Company, impresa di distribuzione di carbone, coke petrolifero e legname, ma l'anno successivo un incidente sul lavoro a uno dei suoi autisti lo costrinse a pagare, poich\u00e9 non aveva stipulato assicurazioni, i danni alla famiglia, facendolo tornare povero.\nNel 1935, dopo aver messo da parte il denaro necessario, Bellow si iscrisse alla Northwestern University, dove si laure\u00f2 a pieni voti, collaborando con qualche racconto alle riviste universitarie e fondandone una (\"The Beacon\"), poi pass\u00f2 all'Universit\u00e0 del Wisconsin-Madison, dove avrebbe voluto prendere il Ph. D. Leggeva comunque moltissimo.\nTorn\u00f2 a Chicago nel 1938 e si spos\u00f2 con Anita Goshkin (1937-85) prima di cinque mogli che avr\u00e0 durante la vita. Lavor\u00f2 al Pestalozzi-Fr\u00f6bel Teachers College (fino al 1942) e al Works Progress Administration, dove compil\u00f2 schede biografiche di scrittori americani contemporanei.\nL'estate del 1940 fece un viaggio in Messico, dove avrebbe voluto incontrare Lev Trotsky, ma giunse il giorno dopo il suo assassinio.\nNel 1941 divent\u00f2 ufficialmente cittadino statunitense. Le collaborazioni alla rivista \"Partisan Review\" dal 1941, nella quale apparvero vari racconti, lo fecero quindi conoscere nei circoli d'avanguardia. Nel 1942, durante un viaggio a New York, conobbe Alfred Kazin, Delmore Schwartz. Intanto Bellow ha scritto il romanzo \"The Very Dark Trees\", accettato e poi rimandato, quindi sospesa del tutto la pubblicazione, presso l'editore WIlliam Roth, circostanza che gli fece decidere di bruciarne il manoscritto.\nNel 1943 lavor\u00f2 all'Enciclopedia Britannica, ai due volumi, chiamati \"Syntopicon\", di supplemento al progetto \"Great Books of the Western World\", dove vennero raccolte e riassunte le trame dei pi\u00f9 importanti libri del mondo occidentale. Maxim Lieber (1897-1993) divenne il suo agente letterario.\nNel 1944 pubblic\u00f2 il romanzo \"Dangling Man\", storia quasi autobiografica di un uomo che aspetta la chiamata alle armi che non arriva. In aprile gli nacque il figlio Gregory. Venne poi escluso per ernia inguinale dalla partecipazione nell'esercito, ma riusc\u00ec a farsi prendere volontario nella marina mercantile, che lo assegn\u00f2 a Brooklyn, per gli ultimi mesi della guerra.\nA guerra conclusa, insegn\u00f2 all'Universit\u00e0 del Minnesota e frequent\u00f2 Robert Penn Warren. Dopo un viaggio in Francia e Spagna, pubblic\u00f2 quindi il suo secondo romanzo \"The Victim\" (1947), che lo agevol\u00f2 per fargli vincere, al terzo tentativo, una borsa di studio del Guggenheim. Ritorn\u00f2 quindi a Parigi, e vi visse per due anni, conoscendo Georges Bataille, Maurice Merleau-Ponty, Albert Camus. Altri amici in citt\u00e0 furono Harold Kaplan, Herbert Gold (1924-), Mary McCarthy, Lionel Abel (1910-2001) e William Phillips (1907-2002). A dicembre del 1949, durante un viaggio a Londra, incontr\u00f2 Cyril Connolly, Henry Green (1905\u20131973) e Stephen Spender.\nNel 1950 visit\u00f2 Venezia, Firenze, Positano, Capri e Roma, dove incontr\u00f2 Alberto Moravia e Ignazio Silone. In ottobre rientr\u00f2 a New York, andando ad abitare a Forest Hills (Queens).\nNel 1951 si appassion\u00f2 delle teorie di Wilhelm Reich, partecipando a sedute di energia orgonica. Intanto lavorava part-time come assistente professore all'Universit\u00e0 di New York e al seminario di studi americani di Salisburgo. Quindi tenne alcune conferenze all'Universit\u00e0 di Washington, dove conobbe Theodore Roethke (1908\u20131963) e all'Universit\u00e0 dell'Oregon. Frequent\u00f2 anche Dylan Thomas.\nNel 1952 tradusse \"Gimpel l'idiota\" dall'yiddish di Isaac Bashevis Singer, primo racconto apparso in inglese del futuro Premio Nobel (1978). Quindi in autunno insegn\u00f2 alla cattedra di scrittura creativa della Princeton University, dove conobbe John Berryman e sua moglie Eileen Simpson e Sondra Tschacbasov, che diventer\u00e0, dopo il divorzio da Anita Goshkin, la sua seconda moglie.\nNel 1953 insegn\u00f2 al Bard College, dove divenne amico di Keith Botsford (1928-) e pubblic\u00f2 il romanzo \"The Adventures of Augie March\" (una parte del quale \u00e8 stato scritto a Villa Borghese), che l'anno successivo vinse il National Book Award.\nNel 1955 suo padre mor\u00ec per un aneurisma. Bellow pass\u00f2 otto mesi a Reno (Nevada), aspettando il divorzio. Si spos\u00f2 quindi con Sondra Tscacbasov, dalla quale ebbe un figlio, Adam. I tre andarono a vivere in una casa di Tivoli (New York) che Bellow compr\u00f2 con l'aiuto di una piccola eredit\u00e0 paterna.\nNel 1956 pubblic\u00f2 la novella \"Seize the Day\", e l'amico per tanti anni, Isaac Rosenflied, mor\u00ec, a soli 38 anni. Lo stesso anno incontr\u00f2 Arthur Miller e Marilyn Monroe e frequent\u00f2 John Cheever. L'anno successivo, mentre insegnava all'University of Minnesota, incontr\u00f2 a Chicago Philip Roth.\nNel 1959 pubblic\u00f2 il romanzo \"Henderson the Rain King\" e ricevette un assegno dalla Ford Foundation. Lavor\u00f2 al dramma \"The Last Analysis\" (seconda opera per il teatro dopo che nel 1952 aveva messo in scena Off-Broadway una versione per il teatro di \"The Victim\"). Lo stesso anno si separ\u00f2 dalla seconda moglie e fece un giro di conferenze in Polonia e in Jugoslavia.\nNel 1960 fond\u00f2 una rivista, \"The Noble Savage\", diretta con Jack Ludwig e Keith Botsford (ne usciranno solo 5 numeri). Nel 1961 insegn\u00f2 un semestre all'Universit\u00e0 di Porto Rico e spos\u00f2 in terze nozze l'insegnante Susan Glassman, da cui avr\u00e0 il figlio Daniel.\nNel 1962 partecip\u00f2 alla cena presidenziale alla Casa Bianca con Andr\u00e9 Malraux ospite. Ottenne quindi una cattedra presso l'Universit\u00e0 di Chicago che doveva durarne cinque, ma poi mantenne per 30 anni.\nNel 1964 pubblic\u00f2 \"Herzog\", con grande successo di vendite e il National Book Award l'anno successivo. Invece la rappresentazione teatrale di \"The Last Analysis\" dur\u00f2 a malapena un mese, con critiche contrastanti. Ciononostante nel 1966 insistette ancora con il teatro e mand\u00f2 in scena una trilogia di atti unici, \"Under the Weather\" che dur\u00f2 meno di due settimane. Fece poi un viaggio nei Paesi Bassi e altrove in Europa, quindi in Israele, dove scrisse quattro articoli per \"Newsday\" sulla guerra dei sei giorni.\nNel 1968 divenne cavaliere dell'Ordre des Arts et des Lettres. I premi, le lauree h.c. e le onorificenze, spesso accompagnate da assegni e ospitalit\u00e0, lo continuarono a interessare perch\u00e9 gli permettevano di scrivere e di pagare gli onorari di psicoterapia, alla quale si era sottoposto, presso diversi medici e con diversi metodi, fin dal 1951.\nPubblic\u00f2 i racconti di \"Mosby's Memoirs\" (1968) e il romanzo \"Mr. Sammler's Planet\" (1970, anch'esso National Book Award). Lo stesso anno visit\u00f2 per la prima volta l'Africa e torn\u00f2 in Israele, dove conobbe Elie Wiesel e Golda Meir. Una nuova rivista, \"Anon\", diretta con Keith Botsford, venne lanciata a dicembre, ma ne usc\u00ec un solo numero.\nNel 1971 fece parte della giuria del Booker Prize. L'anno successivo John Berryman si suicid\u00f2. Bellow visit\u00f2 il Giappone e nuovamente alcune citt\u00e0 europee.\nNel 1973, grazie anche all'opera dell'antroposofo inglese Owen Barfield, gi\u00e0 amico di J. R. R. Tolkien e C. S. Lewis e membro degli Inklings, Bellow inizi\u00f2 a interessarsi all'antroposofia di Rudolf Steiner, frequentando anche un gruppo di studio tenuto presso la sede di Chicago della Societ\u00e0 antroposofica. L'influenza del pensiero di Steiner emerge soprattutto in \"Humboldt's Gift\", che stava terminando in quel periodo. Nel 1983, inoltre, Bellow scriver\u00e0 l'introduzione alla prima edizione americana del ciclo di conferenze steineriano dal titolo \"The Boundaries of Natural Science\".\nNel 1974 celebr\u00f2 il suo quarto matrimonio con Alexandra Ionescu Tulcea (1935-), professoressa di matematica dell'Universit\u00e0 Northwestern.\nNel 1975 vinse il Premio Pulitzer per il romanzo \"Humboldt's Gift\" (da alcuni visto come ritratto di Delmore Schwartz e per questo attaccato dal \"The New York Times\" con l'accusa di denigrare i poeti americani). Nel 1976 pubblic\u00f2 le memorie di viaggio \"To Jerusalem and Back\", quindi, da lui inaspettatamente, ritir\u00f2 a Stoccolma il Premio Nobel per la letteratura.\nOrmai era invitato da moltissime universit\u00e0 per lezioni e conferenze, ma sub\u00ec anche pressioni dagli avvocati della terza moglie e fu condannato a pagare multe e alimenti.\nNel 1982 pubblic\u00f2 \"The Dean's December\", partecip\u00f2 ai funerali di John Cheever, e apparve nella trasmissione di interviste \"Apostrophes\" di Bernard Pivot.\nNel 1984 pubblic\u00f2 \"Him with His Foot in His Mouth\". La biblioteca pubblica di Lachine, sua citt\u00e0 natale, viene rinominata a suo nome. In quell'anno vinse anche a Capri la seconda edizione del Premio Malaparte.\nNel 1987 scrisse l'introduzione al libro controverso ma vendutissimo \"The Closing of the American Mind\", dell'amico Allan Bloom (1930-92) e il romanzo \"More Die of Heartbreak\".\nNel 1988 gli venne riconosciuto il Premio Scanno per la letteratura.\nNel 1989 pubblic\u00f2 le novelle \"A Theft\" e \"The Bellarosa Connection\" e si spos\u00f2 per la quinta volta con Janis Freedman, che \u00e8 stata sua studentessa e poi assistente e dalla quale ebbe, nel 1999, una figlia, Rosie. Bellow \u00e8 pi\u00f9 anziano di sua suocera, ma si fa costruire una casa vicino Brattleboro, nel Vermont.\nNel 1991 pubblic\u00f2 \"\".\nNel 1993 divent\u00f2 professore ordinario alla Boston University, carica che tenne fino alla morte.\nNel 1994 uscirono i saggi di \"It All Adds Up\". Un'intossicazione alimentare lo manda in coma, e si teme il peggio, ma si riprende.\nNel 1995 lanci\u00f2 la rivista \"News from the Republic of Letters\" (diretta con Keith Botsford), due anni dopo usc\u00ec la novella \"The Actual\" e partecip\u00f2 alla cerimonia in cui viene scoperto il suo ritratto nella National Portrait Gallery, di Washington DC. Lo stesso anno l'editor Harriet Wasserman pubblic\u00f2 il libro di memorie su di lui, \"Handsome Is\".\nNel 2000, pubblic\u00f2 il suo ultimo romanzo, \"Ravelstein\" e l'anno successivo vennero raccolte le \"Collected Stories\", con prefazione della moglie. Mor\u00ec in casa il 5 aprile 2005 a Brookline (Massachusetts), ed \u00e8 sepolto al Morningside Cemetery di Brattleboro.\nL'opera.\nTutto il percorso letterario di Bellow \u00e8 caratterizzato da una emergente sensibilit\u00e0 protesa alla ricerca di quelle riflessioni che possano soddisfare i grandi perch\u00e9 sulla vita e sui significati di essere al mondo e le ragioni del proprio essere. Il gran lavorio intellettuale dell'autore non mette in secondo piano la sfera dei sentimenti umani, piuttosto, talvolta, \u00e8 l'azione narrativa a pagarne le conseguenze.\nGli antieroi di Bellow sono per lo pi\u00f9 uomini in crisi, alla ricerca di se stessi, privi, alle volte, di grandi qualit\u00e0, che faticano a inserirsi nel loro contesto sociale, attraverso i quali Bellow comunica le proprie emozioni e le proprie idee. Il quadro che ci offre Bellow \u00e8 quello della condizione dell'uomo moderno e dei malesseri contemporanei, che vanno dalle nevrosi alle frustrazioni.\nGi\u00e0 il primo romanzo di Bellow, \"L'uomo in bilico\" (Dangling Man, 1944), \u00e8 un romanzo diario che contiene i pi\u00f9 importanti aspetti dell'impostazione dell'autore. Il protagonista, ben lungi dai costumi americani superomistici, mette da parte il superdinamismo e trascorre un lungo periodo inattivo a riesaminare la propria vita, optando di arruolarsi nell'esercito pur di sottrarsi alle responsabilit\u00e0 del lavoro.\nIl secondo romanzo \"La vittima\" (The Victim, 1947), narra il conflitto tra due colleghi, ma soprattutto tra due personalit\u00e0 opposte, l'una dedita alla vita pragmatica, l'altra impegnata ad approfondire le questioni morali.\n\"Le avventure di Augie March\" (The Adventures of Augie March, 1952) \u00e8 un romanzo in cui la elucubrazione concede spazio a un'azione fantasiosa. Ma si tratta di un breve intervallo, perch\u00e9 la riflessione profonda impregna l'opera seguente \"La resa dei conti\" (Seize the Day, 1956), nella quale il protagonista, Tommy traccia un bilancio della propria vita.\nUn altro personaggio in crisi \u00e8 il protagonista di \"Il re della pioggia\" (Henderson, the Rain King, 1959), una favola morale ambientata in un'Africa fantasiosa, che fa da sfondo al bisogno di sfuggire dai meccanismi e dai materialismi occidentali, e che consente invece una immersione in una atmosfera di ricerca spirituale per rispondere alle tematiche della vita e della morte, agevolata dal rapporto umano che il protagonista instaura con la regina e con il re dei Wariri.\nBellow si concede, a questo punto della sua carriera, una breve pausa di lavoro, che utilizzer\u00e0 per la stesura del suo capolavoro \"Herzog\" (Herzog, 1964), biografia di un professore di mezza et\u00e0 che sfoga le proprie angosce esistenziali scrivendo missive, mai spedite, ad amici, al presidente degli Stati Uniti, a Dio e a se stesso.\nUn altro romanzo tra i pi\u00f9 significativi \u00e8 \"Il pianeta di Mr. Sammler\" (Mr. Sammler's Planet, 1968), un'opera tecnicamente molto curata, in cui un vedovo sfuggito all'Olocausto osserva con un occhio benevolo la contestazione dei figli dei fiori.\nLa parabola umoristica incentrata sull'assurdit\u00e0 della vita \"Il dono di Humboldt\" (Humboldt's Gift, 1975) conclude una prima fase dell'autore.\nNelle opere successive Bellow mostra una tendenza sempre pi\u00f9 crescente al pessimismo e all'incupimento. Si segnala il racconto \"\" (A Theft, 1988), in cui il protagonista \u00e8 una donna di successo, nella vita professionale, ma con ombre incombenti, che riguardano il suo ambito sentimentale."}
{"id": "259288", "revid": "126257", "url": "https://it.wikipedia.org/wiki?curid=259288", "title": "Spaccato (araldica)", "text": "Spaccato \u00e8 un termine utilizzato in araldica per indicare un monte, bomba, granata, scoppiati; melagrana, popone, aperti. Inoltre, molti araldisti utilizzano il termine \"spaccato\" in luogo di \"troncato\", per indicare la partizione che divide uno scudo in due parti uguali con una linea orizzontale: in tal caso, questo termine \u00e8 di solito posto all'inizio della blasonatura."}
{"id": "259290", "revid": "787565", "url": "https://it.wikipedia.org/wiki?curid=259290", "title": "Coppa Schneider", "text": "La Coppa Schneider fu una competizione per idrovolanti istituita nel 1911 per incoraggiare il progresso tecnologico, soprattutto in campo motoristico, nell'aviazione civile, ma divenne ben presto una gara di pura velocit\u00e0 su circuito triangolare inizialmente di 280 e poi di 350 km.\nLa prima edizione risale al 1913, ma divenne popolare soprattutto negli anni venti e i primi anni trenta: alcune corse attirarono folle di oltre 200.000 persone.\nLa storia.\nIl fondatore di questa gara fu Jacques Schneider, un finanziere appassionato di aerei e mongolfiere, ed offriva un premio di 1.000 sterline al vincitore. Il nome ufficiale della competizione, in francese, era \"Coupe d'Aviation Maritime Jacques Schneider\".\nSe un aeroclub avesse vinto 3 gare in 5 anni, oppure 3 gare di fila, avrebbe tenuto la coppa e il pilota vincente avrebbe ricevuto 75\u00a0000 franchi. Ogni gara era organizzata dal vincitore di quella precedente ed era supervisionata dalla Federazione Aeronautica Internazionale e dell'aeroclub organizzatore. Ogni club poteva partecipare alla gara con 3 squadre e con altrettanti sostituti. Dopo il 1921 fu aggiunta una nuova regola: l'idrovolante vincitore doveva rimanere ancorato ad una boa per 6 ore senza interventi umani.\nLa prima edizione del trofeo fu organizzata il 16 aprile 1913 a Monaco e fu vinta da un Deperdussin francese con una velocit\u00e0 media di circa 73 km/h. I britannici vinsero nel 1914 con un Sopwith Schneider ad una velocit\u00e0 media di 139 km/h.\nDopo la guerra, la gara fu disputata il 10 settembre 1919 a Bournemouth: fu vinta dal team italiano ma fu successivamente annullata perch\u00e9 a causa della nebbia il pilota vir\u00f2 ogni volta intorno a una boa non regolamentare. A nulla servirono gli energici ricorsi italiani, che contestavano soprattutto le carenze organizzative, alla F.A.I.\nLa gara venne quindi rinviata l'anno successivo, il 21 settembre 1920, a Venezia: vinsero gli italiani che praticamente erano gli unici partecipanti a causa di ritardi nella realizzazione delle macchine dei concorrenti. Il 7 agosto 1921, sempre a Venezia, ci fu un'altra vittoria italiana: nella competizione ci furono soltanto tre macchine italiane perch\u00e9 l'unico aereo straniero, un Nieuport, si danneggi\u00f2 nel corso delle prove.\nAlla gara del 12 agosto 1922 a Napoli parteciparono francesi, italiani e inglesi: vinsero questi ultimi. Nella gara svoltasi a Cowes, Inghilterra, il 27 e 28 settembre 1923, la vittoria pass\u00f2 in mano statunitense, che con il Curtiss CR-3 progettato da Glenn Curtiss e affidato alla guida di David Rittenhouse, vinsero grazie alle prestazioni di un nuovo e tecnologicamente innovativo motore con raffreddamento a liquido, il Curtiss D-12.\nNel 1924 la gara fu sportivamente annullata dagli statunitensi perch\u00e9 nessuno degli avversari era stato in grado di completare le macchine in tempo. Il 26 ottobre 1925, nell'edizione disputata nella Baia di Chesapeake, gli statunitensi ottennero una sonora vittoria ai danni degli inglesi e degli italiani grazie alla loro formidabile idrocorsa, un Curtiss R2C-2, ed al loro pilota fuoriclasse, Jimmy Doolittle.\nNell'edizione disputata il 12 e 13 novembre 1926 la vittoria torn\u00f2 in mani italiane grazie alla prestazione (velocit\u00e0 media di 394 km/h) del Macchi M.39, pilotato dal Magg. Mario de Bernardi, che con le sue grandi caratteristiche aerodinamiche divenne il capostipite di tutta una serie di idrocorsa (anche inglesi) che ne avrebbero ripreso le caratteristiche.\nPer l'edizione del 1927, disputata il 26 settembre a Venezia, gli inglesi disponevano sia di finanziamenti statali sia di esperti piloti della RAF; sbaragliarono la concorrenza con il loro Supermarine S.5 che si piazz\u00f2 sia al primo che al secondo posto. Le velocit\u00e0 medie furono di 453,25 e 439,41 km/h. Questa edizione fu l'ultima annuale: fu infatti deciso di svolgere le gare ogni due anni per permettere ai concorrenti di avere pi\u00f9 tempo per la preparazione delle macchine.\nIl 6 e 7 settembre 1929 l'aereo della Supermarine vinse ancora, grazie anche al nuovo motore Rolls-Royce che gli permise di raggiungere una velocit\u00e0 media di 526 km/h.\nNel 1931 il governo inglese ritir\u00f2 i finanziamenti, ma una donazione privata di un milione di sterline da parte di Lady Lucy Houston permise al Supermarine di partecipare e vincere la gara; gli unici concorrenti erano per\u00f2 aerei inglesi, dato che gli italiani, i francesi e i tedeschi non riuscirono a preparare le loro macchine in tempo. La gara si ridusse quindi a una lotta contro il tempo, ma comunque gli inglesi conquistarono il nuovo record mondiale di velocit\u00e0 con 606 km/h. L'ultima edizione del trofeo richiam\u00f2 circa mezzo milione di persone sulle spiagge inglesi.\nCon tre vittorie di seguito, la coppa Schneider il 13 settembre 1931 fin\u00ec definitivamente in Gran Bretagna.\nNei giorni successivi, il vincitore Supermarine S.6B conquist\u00f2 per altre due volte il record di velocit\u00e0 da lui stesso realizzato.\nLo sviluppo degli aerei che non parteciparono all'ultima edizione continu\u00f2 lo stesso: l'italiano Macchi-Castoldi M.C.72, che non partecip\u00f2 a causa di problemi al motore, il 23 ottobre 1934 sul lago di Garda, conquist\u00f2 il record mondiale di velocit\u00e0 portandolo a 709,202 km/h: questo record \u00e8 ancora oggi imbattuto per gli aerei di quella classe (idrovolanti con motore alternativo).\nLa coppa \u00e8 conservata, insieme all'aereo vincitore, al \"Museo della Scienza\" di Londra.\nIl contributo della coppa nel mondo dell'aviazione.\nLa gara ha permesso numerosi passi avanti nelle nuove tecnologie utilizzate per gli aerei, specialmente per quelle che riguardano il campo dell'aerodinamica e dei motori: i risultati vennero applicati nella costruzione di quelli che poi diverranno gli aerei migliori della seconda guerra mondiale. Ad esempio i motori raffreddati a liquido e le fusoliere con linee aerodinamiche pulite e a bassa resistenza erano pionieristici ai tempi della coppa, ma divennero elementi irrinunciabili in caccia come il Supermarine Spitfire, il P-51 Mustang e il Macchi M.C.202.\nReginald Joseph Mitchell, il progettista dell'aereo che vinse le ultime tre edizioni della coppa, \u00e8 anche il padre dello Spitfire, uno dei caccia pi\u00f9 famosi (e temibili) di tutta la guerra: le esperienze che aveva acquisito nella costruzione degli idrocorsa le trasfer\u00ec tutte nella progettazione della sua opera pi\u00f9 famosa. Non \u00e8 difficile notare una somiglianza tra l'idrocorsa S.6b e lo Spitfire, a partire dalle ali ellittiche ai piani di coda.\nAnche il famoso motore della seconda guerra mondiale Rolls-Royce Merlin \u00e8 un derivato del motore degli aerei delle ultime due edizioni della coppa.\nJames Doolittle, il vincitore dell'edizione del 1925, sarebbe diventato uno degli aviatori pi\u00f9 famosi: fu il primo ad effettuare un loop completo a \"g\" negative e il primo ad eseguire un perfetto volo strumentale con visibilit\u00e0 zero. Condusse anche il famoso Doolittle Raid, un raid di bombardamento su Tokyo nell'aprile del 1942 organizzato come rappresaglia per l'attacco sub\u00ecto dagli americani a Pearl Harbor il 7 dicembre 1941."}
{"id": "259292", "revid": "38034949", "url": "https://it.wikipedia.org/wiki?curid=259292", "title": "Anni luce", "text": ""}
{"id": "259293", "revid": "2184720", "url": "https://it.wikipedia.org/wiki?curid=259293", "title": "Vigilia di Natale", "text": "La vigilia di Natale, chiamata anche come Notte di Natale o Santo Giorno, \u00e8 il giorno che precede una delle principali festivit\u00e0 del cristianesimo, appunto il Natale. Ricorre \ngeneralmente il 24 dicembre, ma per le Chiese che continuano ad adottare il calendario giuliano, a causa dello sfasamento dello stesso rispetto al calendario gregoriano, la vigilia di Natale si celebra 13 giorni dopo, il 6 gennaio dell'anno successivo del calendario gregoriano.\nTradizione.\nNella tradizione del mondo occidentale assume una grande valenza simbolica poich\u00e9 si celebra, nella notte, la nascita di Ges\u00f9, in una grotta di Betlemme, nella Giudea, regione della Palestina. Secondo i vangeli, seguendo la stella di Betlemme, i re magi venuti dall'Oriente trovarono un bambino che giaceva in una mangiatoia: ne riconobbero l'importanza e gli offrirono oro, incenso e mirra.\nPer il fedele, la veglia notturna della vigilia serve da transito verso il mistero della nascita del Dio che si fa uomo ed entra nella storia dell'umanit\u00e0: si danno gli ultimi ritocchi al presepe, ci si prepara per la messa di mezzanotte, in una attesa che ha lo scopo di far presente e reale il miracolo della nascita di Ges\u00f9.\nPer l'anno liturgico della Chiesa cattolica, la vigilia di Natale \u00e8 l'ultimo giorno dell'Avvento ed \u00e8 anche l'ultimo dei nove giorni feriali della cosiddetta novena di Natale e il primo del tempo di Natale. C'\u00e8 anche da ricordare la celebrazione della veglia nella quale i fedeli, dalla tarda serata e fino all'alba del giorno di Natale, si riuniscono in preghiera.\nAll'originaria valenza \u00e8 stata aggiunta quella propria della festa moderna, percepita anche dai non credenti, caratterizzata da una ricca cena (detta appunto \"cena della vigilia\") e dallo scambio di regali, destinati alle persone pi\u00f9 care, allo scoccare della mezzanotte. Tale usanza non \u00e8 diffusa in tutto il mondo, dove spesso come nel Regno Unito, Nord America e Australia si fa la cena di Natale invece della vigilia. L'Italia per\u00f2 fa da unica eccezione poich\u00e9 la cosiddetta \"cena della Vigilia\" \u00e8 molto variabile da zona a zona: infatti in alcune zone si preferisce festeggiare al pranzo e alla cena del giorno di Natale, mentre la cena della relativa Vigilia \u00e8 del tutto ignorata, in contrasto quindi con la tradizione nord-europea e scandinava."}
{"id": "259294", "revid": "161273", "url": "https://it.wikipedia.org/wiki?curid=259294", "title": "Perpiny\u00e0", "text": ""}
{"id": "259295", "revid": "767487", "url": "https://it.wikipedia.org/wiki?curid=259295", "title": "Sainte-Marie-la-Mer", "text": "Sainte-Marie-la-Mer, in precedenza Sainte-Marie, \u00e8 un comune francese di 4.688 abitanti situato nel dipartimento dei Pirenei Orientali nella regione dell'Occitania."}
{"id": "259298", "revid": "1008732", "url": "https://it.wikipedia.org/wiki?curid=259298", "title": "Ipernova", "text": "Un'ipernova \u00e8 un'ipotetica esplosione stellare simile alla supernova ma con un rilascio di energia almeno 100 volte superiore. Alcune stelle eccezionalmente grandi al momento della loro morte potrebbero produrre un'ipernova, ad esempio stelle collapsar. Ne sono state rilevate poche fino a oggi, di conseguenza rare sono state le possibilit\u00e0 di studiarne i diversi comportamenti.\nLa celeberrima stella Eta Carinae \u00e8 una delle candidate a produrre un'ipernova.\nCaratteristiche.\nIn un'ipernova le energie in gioco raggiungono valori talmente elevati da poter essere paragonate alla potenza dei raggi cosmici, e si sospetta che i gamma ray burst (GRB) altro non siano che le conseguenze di esplosioni di ipernove. Il satellite ROSAT ha trovato, nella radiazione X, presso la galassia M101 due bolle in forte espansione; una di queste toccava la velocit\u00e0 di 350 km/s, e la sua forza superava di 10 volte quella dell'esplosione di una supernova.\nSi ritiene che ci\u00f2 sia provocato dall'esplosione di una stella molto massiccia, quando il suo nucleo metallico collassa su s\u00e9 stesso per formare un buco nero; il tutto comincerebbe a ruotare cos\u00ec rapidamente che il campo magnetico diverrebbe sufficientemente grande da poter espellerlo nel tempo di pochi secondi e creare i gamma ray burst, e dal loro stesso studio si potrebbe arrivare alla conclusione che le due entit\u00e0 siano la stessa cosa.\nQueste intense emissioni di energia provengono da qualunque direzione del cielo si osservi, segno questo di una distribuzione uniforme di questi oggetti; questa energia arriva, a volte, ad essere un milione di miliardi di volte maggiore di quella che emette il nostro Sole.\nCon l'entrata in opera del satellite Beppo-SAX, sono aumentate di molto le conoscenze al riguardo di questi fenomeni: infatti, entro poche ore, si riesce a stabilire la direzione di provenienza dei GRB, e ci\u00f2 consente di poter rilevare i dati di quello che rimane dell'avvenuta esplosione. I possibili meccanismi che causano tutto ci\u00f2 possono essere due: l'esplosione di una ipernova o la collisione fra due oggetti compatti, stelle di neutroni o buchi neri. La prima ipotesi vuole che i GRB siano l'effetto dell'esplosione di una stella di grande massa, pi\u00f9 potente di quella di una supernova, per cui \u00e8 stato coniato questo termine (\"ipernova\"), e ci\u00f2 che rimane alla fine dell'esplosione \u00e8 un buco nero.\nL'analisi di questi residui ha stabilito che il fenomeno avviene al di fuori della nostra galassia, ad una distanza da noi superiore ai 10 miliardi di anni luce, quindi lo studio di queste emissioni ci permette di approfondire le conoscenze dell'universo quando era ai primordi della propria esistenza.\nStelle collassanti (Collapsar).\nIn un'ipernova, il nucleo della stella collassa direttamente in un buco nero, e due getti di plasma estremamente energetici sono emessi dai poli di rotazione, ad una velocit\u00e0 quasi pari a quella della luce. Questi getti emettono raggi gamma molto intensi, e sono una delle possibili spiegazioni per i lampi gamma. Dal momento che nel cosmo stelle con massa sufficiente per collassare rapidamente in un buco nero sono poco comuni, le ipernove risulteranno essere altrettanto rare. \u00c8 stato stimato che nella nostra galassia una ipernova esploda ogni 200 milioni di anni."}
{"id": "259300", "revid": "110157", "url": "https://it.wikipedia.org/wiki?curid=259300", "title": "Le Vivier", "text": "Le Vivier \u00e8 un comune francese di 93 abitanti situato nel dipartimento dei Pirenei Orientali nella regione dell'Occitania."}
{"id": "259302", "revid": "1516566", "url": "https://it.wikipedia.org/wiki?curid=259302", "title": "Spada (araldica)", "text": "Spada \u00e8 un termine utilizzato in araldica per indicare l'arma che, senza dirlo, si fa di argento ed \u00e8 guernita di oro, posta in palo.\nSimboleggia \"origine guerriera\" e \"volont\u00e0 guerriera\". Talora indica \"minaccia\" per i nemici della famiglia.\nCome ornamento esterno ha vari significati, a seconda della posizione:\nAbitualmente la spada, d'acciaio - o d'argento - e guernita d'oro, \u00e8 posta in palo e con la punta in alto."}
{"id": "259303", "revid": "1776051", "url": "https://it.wikipedia.org/wiki?curid=259303", "title": "Villarbeney", "text": "Villarbeney (toponimo francese) \u00e8 una frazione di 130 abitanti del comune svizzero di Botterens, nel Canton Friburgo (distretto della Gruy\u00e8re).\nGeografia fisica.\nVillarbeney si affaccia sul Lago della Gruy\u00e8re.\nStoria.\nGi\u00e0 comune autonomo che si estendeva per 2,16\u00a0km\u00b2, il 1\u00ba gennaio 2006 \u00e8 stato accorpato a Botterens, al quale era gi\u00e0 stato unito amministrativamente dal 1887 al 1982.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "259306", "revid": "126257", "url": "https://it.wikipedia.org/wiki?curid=259306", "title": "Sparso (araldica)", "text": ""}
{"id": "259307", "revid": "1776051", "url": "https://it.wikipedia.org/wiki?curid=259307", "title": "Villarvolard", "text": "Villarvolard (toponimo francese) \u00e8 una frazione di 268 abitanti del comune svizzero di Corbi\u00e8res, nel Canton Friburgo (distretto della Gruy\u00e8re).\nGeografia fisica.\nVillarvolard si affaccia sul Lago della Gruy\u00e8re.\nStoria.\nGi\u00e0 comune autonomo che si estendeva per 5,46\u00a0km\u00b2, 2011 \u00e8 stato accorpato a Corbi\u00e8res.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "259308", "revid": "126257", "url": "https://it.wikipedia.org/wiki?curid=259308", "title": "Spaurito", "text": ""}
{"id": "259310", "revid": "125873049", "url": "https://it.wikipedia.org/wiki?curid=259310", "title": "Campionato europeo di calcio femminile 2005", "text": "Il campionato europeo di calcio femminile 2005 fu la 9\u00aa edizione del massimo torneo calcistico UEFA per squadre nazionali femminili e si tenne in Inghilterra tra il 5 e il .\nLa finale si tenne a Blackburn e vide la battere 2-1 la per la conquista del sesto titolo assoluto, e quarto consecutivo, delle tedesche.\nStruttura del torneo.\nAlla nona edizione del campionato europeo di calcio femminile hanno partecipato otto squadre nazionali. Le otto squadre partecipanti sono state divise in due gironi da quattro squadre. Le prime due classificate sono state ammesse alle semifinali del torneo.\nQualificazioni.\nLe qualificazioni sono iniziate il 26 marzo 2003, concludendosi il 27 novembre 2004. La nazionale inglese \u00e8 stata ammessa direttamente come rappresentativa del paese organizzatore, mentre le restanti 33 squadre nazionali hanno preso parte alle qualificazioni.\nLa fase di qualificazione \u00e8 suddivisa in due turni:\nFase a gruppi.\nSi qualificano alla fase ad eliminazione diretta le prime due classificate di ciascuno dei due gruppi. In caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione gli scontri diretti."}
{"id": "259311", "revid": "1543377", "url": "https://it.wikipedia.org/wiki?curid=259311", "title": "Sci nordico ai XV Giochi olimpici invernali", "text": "Nello sci nordico ai XV Giochi olimpici invernali, che si svolsero nel 1988 a Calgary (Canada), vennero assegnate medaglie in tredici specialit\u00e0. Rispetto all'edizione precedente furono introdotte nel programma olimpico le gare a squadre di combinata nordica e di salto con gli sci, gi\u00e0 inserite in quello iridato dall'edizione del 1982."}
{"id": "259313", "revid": "126257", "url": "https://it.wikipedia.org/wiki?curid=259313", "title": "Spaventato", "text": ""}
{"id": "259315", "revid": "968255", "url": "https://it.wikipedia.org/wiki?curid=259315", "title": "CouchSurfing", "text": "CouchSurfing (letteralmente \"fare surf sui divani\") \u00e8 un servizio di scambio di ospitalit\u00e0 e servizio di rete sociale, di propriet\u00e0 della Couchsurfing International Inc., una corporation del Delaware con sede in San Francisco. Coloro che lo utilizzano con frequenza si auto-definiscono, specie nei paesi anglofoni, \"\"Couchsurfers\", \"CSers\", o \"surfers\". Il sito venne lanciato nel 2004, dopo una versione beta non pubblica, ed \u00e8 attualmente il sito di rete sociale ad ospitalit\u00e0 con il maggior numero di utenti attivi.\nCouchSurfing nasce nel 2003 come progetto no-profit ad opera dal programmatore statunitense Casey Fenton con la finalit\u00e0 di mettere in comunicazione persone disponibili a scambiarsi ospitalit\u00e0. La societ\u00e0 che gestisce il sito era no-profit fino al 2011 e si sosteneva tramite libere donazioni: nello stesso anno venne riconvertita a societ\u00e0 con fini di lucro.\nFunzionamento.\nAggiornamento maggio 2020: a causa di ingenti perdite economiche dovute soprattutto ad una gestione controversa dei fondi raccolti dal 2011 (stime prudenziali calcolano almeno $30 mln), l'utilizzo del sito \u00e8 diventato a pagamento. Il cambio \u00e8 avvenuto senza preavviso tra il 15 ed il 16 maggio 2020, lasciando gli utenti impossibilitati di accedere al proprio profilo e di gestire liberamente i propri dati/messaggi privati/contatti personali, violando sia la promessa di mantenere il sito gratuito che le direttive EU riguardanti privacy e dati personali. A seguito di questa mossa da parte dello staff, la community ha reagito promuovendo la migrazione verso piattaforme alternative che promuovano con convinzione lo spirito gratuito dell'idea di scambio di ospitalit\u00e0. Stando ai comunicati ufficiali dello staff, la sopravvivenza stessa di CouchSurfing \u00e8 al momento a serio rischio.\nAllo stesso tempo la compagnia sta cercando di contrastare le critiche ricevute online su profili social e sulle piattaforme per il download dell'app cancellando i commenti sgraditi, bannando gli utenti autori degli stessi commenti e pubblicando recensioni che sollevano sospetti di autenticit\u00e0.\nSituazione pre-maggio 2020: Il sito \u00e8 gratuito per gli utenti e trae guadagno dagli investitori. La societ\u00e0, mediante comunicati stampa, non ha ancora pubblicato i dettagli sul modello di business, ma ha confermato che l'uso del sito rimarr\u00e0 gratuito e che non verranno implementate pubblicit\u00e0. L'atto di registrarsi al sito, ovvero allo scopo di ospitare su base volontaria o farsi ospitare \u00e8 gratuito. Gli utenti vengono incoraggiati a fornire informazioni sia di foto di loro stessi che del luogo in cui offrono ospitalit\u00e0.\nFunzionalit\u00e0 \"ricerca ospitante\" e la funzione \"richieste di ospitalit\u00e0\".\nLa funzione \"ricerca host\", ricerca ospitante, e la funzione \"richiesta di ospitalit\u00e0\" sono peculiari per i siti di scambio di ospitalit\u00e0. Su CouchSurfing, gli utenti che cercano ospitalit\u00e0 possono cercare persone che li ospitano in base a parametri quali: et\u00e0, localit\u00e0, genere, e anche \"ultimo accesso al sito\".\nLa persona che cerca ospitalit\u00e0 deve riempire un modulo con le informazioni di base: data richiesta, informazioni su di s\u00e9 e motivo della richiesta. La persona che riceve la richiesta non ha obbligo di rispondere, tuttavia \u00e8 presente sul profilo personale una voce apposita, indicante la percentuale di risposte alle richieste di ospitalit\u00e0. Inoltre, rispondere negativamente a una richiesta di ospitalit\u00e0 non incide su tale percentuale.\nDi solito i tempi e le modalit\u00e0 e i termini dell'ospitalit\u00e0 sono decisi precedentemente, tipicamente da 2 mesi prima fino a richieste last-minute. Esistono anche infatti dei veri e propri gruppi, specie nelle grandi citt\u00e0 specializzati nella ricerca di ospitalit\u00e0 all'ultimo minuto.\nIn ossequio alla filosofia del sito, non vi \u00e8 alcuno scambio monetario tra ospite e ospitante, eccetto che per compensare spese varie. \u00c8 frequente per gli ospiti, avendo ricevuto ospitalit\u00e0, ricambiare con piccoli doni e/o cucinando per l'ospitante oppure ancora cercando di essere d'aiuto per quanto possibile.\nLa funzione gruppi inoltre viene usata anche per trovare informazioni sui viaggi, per cercare compagni di viaggio, o per organizzare attivit\u00e0 sociali ed eventi di vario tipo. Gli eventi, creati dagli utenti del sito, sono ricercabili dagli altri utenti.\nMisure di sicurezza e di fiducia tra membri.\nCi sono alcune sistemi di sicurezza principali su CouchSurfing che aumentano la fiducia ad ospitare, e sono tutti visibili sui profili dei membri. I membri infatti possono sia essere ospitati che ospitare. Per ospitare o non ospitare \u00e8 semplicemente sufficiente cambiare lo stato della propria ospitalit\u00e0: \"ho la possibilit\u00e0 di ospitare\", \"forse\", \"posso mostrare la citt\u00e0\" e \"nessuna disponibilit\u00e0 ad ospitar\"e\". Nel seguito il profilo di sicurezza adottato dalla CouchSurfing:\nAmbasciatori.\nAlcuni membri che si offrono volontari per effettuare, sia diverse operazioni sul sito che per aiutare a diffondere la filosofia di ospitalit\u00e0 del sito di Couchsurfing, sono definiti \"ambasciatori\". Tipicamente hanno una ottima reputazione e sono molto attivi organizzando anche eventi locali. La loro funzione \u00e8 di promuovere un uso corretto del sito, e servono come contatti di emergenza per gli utenti. L'indicazione \u00e8 visibile nei loro profili in giallo, con la scritta \"ambasciatore\"\".\nDispositivi mobili.\nL'uso del sito \u00e8 possibile anche mediante applicazione per piattaforme mobile come Android e iOS, essendo stata sviluppata la specifica applicazione.\nStatistiche.\nA gennaio 2013 ci sono stati oltre 5,5 milioni di profili registrati su CouchSurfing. Il sito offre il servizio in oltre 97.000 citt\u00e0, suddivise tra 250 stati e territori. Circa il 20% dei membri vive negli Stati Uniti. Le altre nazioni con molti membri sono: Germania, Francia, Canada e Regno Unito. La citt\u00e0 con il maggior numero di utenti \u00e8 Parigi.\nL'inglese \u00e8 parlato dal 71% dei membri, il francese dal 18%, lo spagnolo dal 17%, il tedesco dal 15%. L'et\u00e0 media \u00e8 circa 28 anni.\nAlla fine dell'ottobre 2011 CouchSurfing aveva oltre 3 milioni di membri totali ponendo il sito come il maggiore nella sua categoria al mondo.\nStoria.\nIl progetto Couchsurfing venne concepito da Casey Fenton nel 1999. L'idea nacque dopo avere inviato 1500 email ad altrettanti studenti dell'universit\u00e0 Islandese e aver trovato molte persone disponibili ad ospitarlo gratuitamente. Al ritorno pens\u00f2 di sviluppare tale progetto.\nNegli anni seguenti, Fenton svilupp\u00f2 il codice sorgente. Il sito fu implementato con il supporto di Dan Hoffer, Sebastien Le Tuan, e Leonardo Silveira. Il progetto venne lanciato in versione beta nel gennaio 2003, divenendo pubblico nel gennaio 2004. La crescita iniziale fu lenta, infatti, alla fine del 2004 aveva solamente circa 6.000 membri. Nel 2005 la crescita acceler\u00f2 e alla fine dell'anno i membri erano circa 45.000.\nPerdita del database e riapertura (2006).\nNel 2006 il progetto venne gravemente danneggiato a causa di una perdita di dati del database principale contenente le informazioni degli utenti, informazioni che furono irrimediabilmente perse. Dal momento che la maggioranza dei dati era andata persa, il fondatore del sito era dell'opinione che il progetto non potesse venire in alcun modo ripristinato per cui, nel giugno 2006, invi\u00f2 un'e-mail a tutti i membri spiegando la situazione. Gli utenti tuttavia non erano dell'idea di chiudere tutto, quindi si organizzarono per renderlo nuovamente disponibile. Poco dopo il sito fu riaperto, ricevendo allora una considerevole attenzione da parte dei media.\nCouchsurfing Collectives.\nDal 2006 al 2011 lo sviluppo del sito fu, per la maggior parte, sostenuto dai gruppi di Couchsurfing grazie ad eventi organizzati della durata di alcuni giorni o di settimane, riunendo altri gruppi di Couchsurfing, scegliendo una citt\u00e0 per lo sviluppo e il miglioramento del sito. Alcuni di questi eventi con i gruppi \"collectives\" vennero tenuti a Montr\u00e9al, Vienna, Nuova Zelanda, Rotterdam, Thailandia, Alaska, Costa Rica e Istanbul.\nLo stupro di Leeds (2009).\nll 5 marzo del 2009 a Leeds, in Inghilterra un uomo stupr\u00f2 una donna che alloggiava a casa sua, incontrata attraverso la piattaforma.. Questi fu condannato a 10 anni di prigione. Tale evento ha generato sconcerto tra i membri del sito, spingendo i responsabili ad intensificare le misure di sicurezza.\nPerdita dello status di organizzazione no-profit.\nCouchsurfing nacque come organizzazione senza scopo di lucro, diventata nel 2011 societ\u00e0 a scopo di lucro, attiva nello stato dello New Hampshire.\nUn investimento di 7,6 milioni di dollari fu ottenuto attraverso Benchmark Capital, con l'ambizione di diventare pubblica.\nIl sito precedentemente operava finanziariamente grazie alle donazioni tra i membri e attraverso il meccanismo di identificazione dell'indirizzo. Vi \u00e8 stato anche un piano finanziario successivo in grado di raccogliere ulteriori 15 milioni di dollari.\nL'annuncio che il sito era diventato a tutti gli effetti una normale azienda, e quindi dedito al profitto, ha creato molto risentimento tra gli utenti, anche perch\u00e9 gli utenti stessi offrono gratuitamente ospitalit\u00e0.\nUna protesta dentro al sito fu intitolata \"noi siamo contro l'idea che CS diventi una societ\u00e0 per il profitto\" Siccome sia il database utente che il codice sorgente sono stati creati dalla comunit\u00e0 si affermava il principio che questi non avrebbero dovuto essere utilizzati per creare profitto.\nControversie sui termini d'uso del sito (2012).\nNel settembre 2012 la societ\u00e0 aggiorn\u00f2 i termini di uso, termini criticati dai membri della comunit\u00e0. Anche la commissione federale tedesca per la protezione e libert\u00e0 d'informazione attraverso Peter Shaar, ha pubblicamente criticato i termini di uso e ha informato la \"Federal Trade Commission\", riguardo ai seri difetti dei termini di uso. Schaar ha affermato che I termini di uso sarebbero inammissibili sotto le normative per la protezione dei dati a livello Comunitario Europeo.\nI nuovi termini di uso infatti prescrivono: \"sotto i nuovi termini di uso, inviando tale contenuto come notizia, fotografia e dati personali, i membri danno alla societ\u00e0 Couchsurfing una piena e irrevocabile licenza a un quasi illimitato uso di tali contenuti. Inoltre, nella normativa sulla privacy, la compagnia si riserva il diritto di condividere tali dati con compagnie terze e a cambiare anche i termini d'uso e la normativa sulla privacy in qualunque momento, senza dover necessariamente fornire specifiche motivazioni ai membri riguardo a qualunque cambiamento ai termini\"\nil seguente \u00e8 un estratto dalla sezione quattro dei termini d'uso aggiornati:\n4.3 Licenza sul Contenuto dei Membri. (Traduzione non ufficiale) Se tu invii contenuti al nostro servizio fornisci a noi una licenza perpetua, internazionale, irrevocabile, non esclusiva, senza costi di royalty, e anche subappaltabile, per poter usare, riprodurre, mostrare, rappresentare, adattare, modificare, creare lavori derivati da, distribuire far distribuire e anche promuovere tale contenuto in qualunque forma in tutti i media attualmente conosciuti o anche successivamente creati e per qualunque scopo, includendo senza limitazione l'uso del tuo nome, l'aspetto, voce o identit\u00e0.\nControversia sulle accuse di censura in seguito alla rimozione di alcuni profili di utenti.\nNel dicembre 2012 vi furono cambiamenti rilevanti al sito e venne istituito il sistema Place. Vennero rimosse pagine di diverse citt\u00e0, rimpiazzate con il sistema Place. Questo cambiamento fu giudicato molto impopolare tra gli utenti, cambiamento che ha causato molte proteste.\nLe persone irritate dalla presenza della funzione Place protestarono su i gruppi di incontro, tentando di parlare direttamente con la societ\u00e0. Nel tardo febbraio del 2013, a Chicago venne rimosso dal sito sia il profilo che i post di un importante ambasciatore in Chicago. Stessa azione venne compiuta nel marzo 2013 ai danni di un ben noto ambasciatore in Berlino. La rimozione di questi due ambasciatori, e di una terza persona, venne percepita dai loro sostenitori con la motivazione che vi fosse il desiderio, da parte della societ\u00e0, di censurare critiche interne. La compagnia sostenne esclusivamente che i due utenti avevano violato i termini di utilizzo.\nCaso Dino Maglio.\nIl Carabiniere di Padova Dino Leonardo Maglio, originario di Surbo in provincia di Lecce, \u00e8 stato arrestato nel marzo 2014 per una violenza sessuale ai danni di una turista australiana minorenne ospite in casa sua in compagnia della madre e della sorella. Nel giugno 2017 per questa violenza \u00e8 stato condannato a sei anni e sei mesi, ma \u00e8 indagato per altri quattordici casi simili."}
{"id": "259316", "revid": "1776051", "url": "https://it.wikipedia.org/wiki?curid=259316", "title": "Ch\u00e2tel-sur-Montsalvens", "text": "Ch\u00e2tel-sur-Montsalvens (toponimo francese) \u00e8 un comune svizzero di 285 abitanti del Canton Friburgo, nel distretto della Gruy\u00e8re.\nGeografia fisica.\nIl territorio di Ch\u00e2tel-sur-Montsalvens comprende una parte del Lago di Montsalvens formato dalla diga di Montsalvens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "259318", "revid": "729019", "url": "https://it.wikipedia.org/wiki?curid=259318", "title": "Galeso (mitologia)", "text": "Galeso (latino: \"Galaesus\") \u00e8 nell'Eneide il nome di un anziano suddito del Re Latino, al tempo in cui Enea ed i Troiani sbarcarono nel Lazio.\nDopo l'uccisione, da parte di Iulo, di una cerbiatta addomesticata, si verifica una zuffa fra Latini e Troiani. Galeso cerca d'intervenire fra le due parti per riportare la pace rimanendo per\u00f2 ucciso."}
{"id": "259320", "revid": "125128780", "url": "https://it.wikipedia.org/wiki?curid=259320", "title": "Tubo radiogeno", "text": "Il tubo radiogeno o tubo a raggi X \u00e8 una tipologia di tubo a vuoto destinata alla produzione di raggi X. A differenza dei normali tubi a vuoto, la tensione di lavoro \u00e8 estremamente elevata, da 20.000 a 150.000 Volt e non amplifica nulla, ma genera radiazione X.\nDescrizione di un tubo radiogeno minimale.\nIl tubo radiogeno \u00e8 una ampolla di vetro sotto vuoto spinto, che contiene un catodo e un anodo ad alta tensione. Il catodo (o polo negativo), come nelle normali valvole termoioniche, a sua volta \u00e8 composto dal filamento riscaldatore (formato in genere da lega, in rame oppure altri metalli a basso numero atomico, \u00e8 alimentato a bassa tensione) e dal catodo vero e proprio collegato al circuito ad alta tensione. L'anodo (polo positivo) invece, situato al polo opposto dell'ampolla, \u00e8 costituito da un disco (piattello) di metallo pesante (a elevato numero atomico, come le leghe di tungsteno e molibdeno per i tubi diagnostici tradizionali, molibdeno o rodio per i tubi usati in diagnostica senologica), che pu\u00f2 essere fisso oppure rotante (quest'ultimo tipo permette di disperdere meglio le temperature che si formano su di esso, che sono sull'ordine dei 2000 \u00b0C). \nIl tubo radiogeno \u00e8 contenuto a sua volta in una guaina metallica (generalmente di alluminio, con schermature di piombo) riempita di olio dielettrico: l'olio consente sia di dissipare il calore generato dal tubo in funzione, che di garantire l'isolamento elettrico tra i contatti esterni di anodo e catodo. L'olio viene poi raffreddato, a seconda della potenza del tubo, con aria o con un circuito d'acqua. Lo scopo della guaina \u00e8 di protezione meccanica e conduzione di calore. La parte del tubo da dove escono i raggi X \u00e8 detta \"finestra\" e non \u00e8 schermata dalla guaina metallica: vi sono invece dei filtri in rame o in alluminio di spessore adatto a filtrare i raggi X in modo che le energie pi\u00f9 basse (inutili alla formazione dell'immagine diagnostica) vengano filtrate secondo le norme di legge.\nUn problema comune \u00e8 la metallizzazione dell'ampolla di vetro: date le alte temperature di funzionamento, con il tempo, alcune molecole di metallo dell'anodo evaporano andando a depositarsi sul vetro interno dell'ampolla. In questo modo viene compromesso l'isolamento elettrico e si possono formare archi elettrici che ne impediscono il normale funzionamento. Per mitigare questo problema si ricorre a uno speciale materiale, che \u00e8 in grado di assorbire le molecole metalliche gassose.\nI tubi radiogeni emettono una radiazione X di molte lunghezze d'onda diverse, cio\u00e8 \u00e8 policromatica. Tali lunghezze d'onda dipendono sia dal tipo di metallo del disco anodico sia, soprattutto, dalla tensione di funzionamento: quanto pi\u00f9 la tensione \u00e8 alta, tanto minore \u00e8 la lunghezza d'onda dei raggi X (radiazione pi\u00f9 \"dura\", pi\u00f9 penetrante), mentre operando a tensione pi\u00f9 bassa si avranno raggi X \"molli\", cio\u00e8 meno penetranti. Inoltre, aumentando la corrente aumenta proporzionalmente l'intensit\u00e0 della radiazione emessa e il numero di elettroni attratti verso l'anodo. L'operatore deve quindi regolare questi parametri a seconda delle necessit\u00e0.\nFunzionamento.\nIl filamento del catodo viene riscaldato da una corrente e inizia a emettere elettroni per effetto termoionico; la nube elettronica intorno a esso viene accelerata dall'alta tensione, che proietta gli elettroni verso l'anodo dove colpiscono il disco metallico: nell'impatto l'energia cinetica che avevano acquisito si trasforma in calore (per il 99%) e in radiazione X (per l'1%). La generazione di raggi X avviene per \"Bremsstrahlung\" (radiazione di frenamento) e per radiazione caratteristica.\nNei tubi moderni il disco metallico all'anodo \u00e8 rotante: questo accorgimento allunga la vita utile del tubo evitando che gli elettroni, colpendo sempre lo stesso punto, erodano precocemente l'elettrodo (\"craterizzazione\" dell'anodo) e ne migliora la nitidezza d'immagine. La rotazione dell'anodo permette inoltre una migliore dissipazione termica, in quanto fornisce una superficie maggiore per l'impatto degli elettroni.\nImpieghi.\nDa pi\u00f9 di un secolo i tubi radiogeni sono ampiamente usati in medicina e in odontoiatria per scopi diagnostici, in particolare nella radiografia, nella fluoroscopia e nella tomografia computerizzata. Trovano uso anche come sorgente di radiazioni nei dispositivi per radioterapia oncologica per trattamenti della cute.\nI tubi radiogeni sono usati anche per effettuare controlli industriali su saldature e ricerca di fratture in pezzi metallici sottoposti a stress e non altrimenti ispezionabili, anche se, specialmente per questi casi, ormai si tende a sostituire il tubo radiogeno con un acceleratore lineare, in quanto l'energia prodotta dal tubo non \u00e8 sufficientemente penetrante. Altri usi si hanno in archeologia e in storia dell'arte, per indagini su corpi mummificati e su dipinti di sospetta autenticit\u00e0, o che potrebbero nascondere opere antecedenti. Sono anche utilizzati per indagare trasporti sospetti ai valichi di frontiera e diffusamente negli aeroporti come scanner bagagli ed in alcuni anche come 'body scanner' (non tutti i \"body scanner impiegano raggi-x\").\nProduttori.\n\"Leader\" mondiali nella produzione di tubi radiogeni sono l'americana GE Healthcare, del gruppo General Electric, e l'olandese Philips Healthcare; seguono Siemens, Varian Interray, la tedesca Dunlee (anch'essa parte del gruppo Philips) e le italiane Gilardoni S.p.A. e IAE e C.E.I. Skan-X Radiology Devices S.p.A ."}
{"id": "259321", "revid": "287204", "url": "https://it.wikipedia.org/wiki?curid=259321", "title": "Giovanni Ligasacchi", "text": "\u00c8 stato un musicista tra i pi\u00f9 dinamici e innovativi nel panorama italiano del secondo Novecento.\nDirettore della Associazione Filarmonica \"Isidoro Capitanio\", Banda Cittadina di Brescia dal 1960 al 1987, ha operato un autentico rinnovamento di tale organico, favorendo in tal modo una pi\u00f9 generale evoluzione della banda all'interno dell'intero mondo musicale italiano.\nUna testimonianza di tutto questo \u00e8 da trovare nell'attenzione mostrata per gli autori contemporanei (da Giancarlo Facchinetti ad Arturo Andreoli, da Claudio Mandonico a Giuliano Mariotti), presentati al pubblico dei concerti e anche eseguiti per registrazioni discografiche.\nCome pubblicista, si \u00e8 dedicato soprattutto alla musica per banda."}
{"id": "259326", "revid": "4106", "url": "https://it.wikipedia.org/wiki?curid=259326", "title": "Ch\u00e2tel (Savoia)", "text": ""}
{"id": "259327", "revid": "1974457", "url": "https://it.wikipedia.org/wiki?curid=259327", "title": "Elaborazione automatica dei dati", "text": " \nCon elaborazione automatica dei dati (EAD) (indicato anche con l'acronimo EDP dall'inglese \"Electronic Data Processing)\", s'intende l'insieme delle operazioni eseguite automaticamente da un computer nel trattamento delle informazioni, sulla base di programmi e procedure prestabilite.\nEvoluzione.\nL'Electronic Data Processing trov\u00f2 una prima applicazione negli anni sessanta in ambito commerciale (contabilit\u00e0, retribuzioni, magazzino). Alla fine del decennio l'acronimo EDP venne tradotto in italiano con \"EAD - Elaborazione automatica dei dati\", ma ben presto la sigla EDP prese il sopravvento.\nNei decenni successivi, con l'affermarsi del concetto di \"sistema informativo\", prese piede la sigla TI \"(tecnologia dell'informazione)\". Successivamente, negli anni 2000, con l'ampliarsi delle possibilit\u00e0 delle comunicazioni, la sigla TI si arricch\u00ec diventando TIC \"(Tecnologie dell'informazione e della comunicazione)\"."}
{"id": "259330", "revid": "287204", "url": "https://it.wikipedia.org/wiki?curid=259330", "title": "Alberoni", "text": ""}
{"id": "259332", "revid": "25152", "url": "https://it.wikipedia.org/wiki?curid=259332", "title": "Orlando Bonsignori e la Gran Tavola", "text": ""}
{"id": "259334", "revid": "124910086", "url": "https://it.wikipedia.org/wiki?curid=259334", "title": "Elisabetta Farnese", "text": "Biografia.\nUltima dei Farnese.\nElisabetta era figlia di Odoardo II Farnese, principe ereditario di Parma e di Dorotea Sofia di Neuburg. Non era una bellissima donna perch\u00e9 il suo viso era stato in parte deturpato dai segni di un vaiolo infantile, tuttavia riusc\u00ec a conservarsi piacente. Aveva un carattere fermo, deciso ed ambizioso; gli autori dell'epoca ne elogiarono anche la perspicacia e l'intelligenza. La rigida educazione alla quale la sottopose la madre non ne modific\u00f2 gli aspetti caratteriali.\nIl suo personaggio, al pari di altre sue antenate, entr\u00f2 nel gioco diplomatico della famiglia Farnese, quasi come merce di scambio. Grazie all'opera persuasoria dell'abate Giulio Alberoni ed alle trame della \"Camarera Mayor\" del re di Spagna, Marie Anne de La Tr\u00e9moille principessa \"des Ursins\", nel 1714 spos\u00f2 Filippo V di Spagna, appena rimasto vedovo di Maria Luisa di Savoia (1688 \u2013 1714).\nLe nozze vennero celebrate, per procura, a Parma, con la consueta sontuosit\u00e0 farnesiana, il 25 agosto. Il Papa, come pegno per la sua simpatia verso la Spagna, sua futura patria, le confer\u00ec la Rosa d'Oro. La regina fu accompagnata in Spagna dall'Alberoni stesso. Durante il viaggio, forse ispirata anche dal futuro cardinale, matur\u00f2 la decisione di allontanare la \"des Ursins\" in modo da essere l'unica ad avere ascendente sul re. Con questa manovra la Spagna si affranc\u00f2 dall'influenza francese.\nRegina di Spagna.\nNei primi anni di regno fu molto ben consigliata dall'Alberoni e dal patrigno Francesco Farnese, duca di Parma. Grazie ai loro suggerimenti riusc\u00ec a dominare il carattere indeciso del marito, che non contest\u00f2 mai alcuna sua decisione, conferendo un notevole peso politico alla Spagna del XVIII secolo. Nel frattempo, per volont\u00e0 farnesiana, l'Alberoni assurse alla dignit\u00e0 cardinalizia e nel 1716 fu nominato Primo ministro.\nL'influenza della regina sullo sposo port\u00f2 la politica iberica a volgersi nuovamente verso gli antichi possedimenti spagnoli in Italia, perduti con la guerra di successione spagnola, e culmin\u00f2 con l'occupazione della Sardegna e della Sicilia. Ella credette talmente tanto in questa strategia che, quando i francesi avanzarono oltre i Pirenei, si mise in prima persona alla testa di una divisione spagnola per affrontare il nemico. Ma la quadruplice alleanza tra Francia, Austria, Gran Bretagna e Paesi Bassi, mise fine alle sue ambizioni. L'esercito spagnolo fu sconfitto dai francesi e la flotta fu affondata dagli inglesi al largo di Capo Passero in Sicilia. Il prezzo della pace (trattato dell'Aia) fu il sacrificio del suo ministro, il cardinale Alberoni, che venne esiliato, l'evacuazione della Sardegna e della Sicilia e la rinuncia alle pretese sugli antichi possessi. Il medesimo trattato per\u00f2 stabil\u00ec che il ducato di Parma e Piacenza, in caso di mancanza di eredi Farnese (la dinastia si stava estinguendo), sarebbe passato a Carlo, figlio primogenito di Elisabetta. Inoltre, per parte della bisavola paterna Margherita de' Medici, Elisabetta era anche l'erede legittima dei Medici, Granduchi di Toscana, privi di prole maschile. Quindi i suoi figli avrebbero potuto rivendicare presto e con pieno diritto anche la Toscana.\nNel 1724 Filippo V, stanco e disgustato, abdic\u00f2 in favore del figlio Luigi, nato dal precedente matrimonio, e si ritir\u00f2 nel Palazzo della Granja, ma la fortuna assistette Elisabetta ancora una volta. Sette mesi pi\u00f9 tardi il suo figliastro mor\u00ec, cos\u00ec ella convinse Filippo a riprendere il potere e riusc\u00ec a dirigere ancora una volta la politica spagnola, specialmente nell'ultimo periodo, quando il re perse gran parte delle sue facolt\u00e0 mentali.\nDopo la scomparsa di Filippo, a cui Elisabetta sopravvisse per altri 20 anni, la regina dovette attendere la morte di un altro suo figliastro prima di vedere ascendere al trono di Spagna il suo primogenito Carlo, che nel frattempo (astutamente appoggiato dalla madre), nel corso della guerra di successione polacca era gi\u00e0 riuscito ad assicurare alla famiglia Parma, Napoli e la Sicilia.\nNel 1731 infatti Carlo aveva preso possesso di Parma e Piacenza, e nel 1734 inizi\u00f2 la conquista delle Due Sicilie. \u00c8 proprio a questo periodo che risale il trasferimento dei beni farnesiani da Parma a Napoli. Dopo il 1734 i diritti che i precedenti trattati avevano assegnato a Carlo tornarono ad Elisabetta, che fu nominata \"Legittima Sovrana e Duchessa di Parma e Piacenza\". In una pausa della sovranit\u00e0 sul ducato da parte di Carlo Emanuele III di Savoia, l'8 novembre 1745, ella ricevette l'omaggio dovutole dalle mani del marchese di Castellar.\nRegina madre.\nNel 1746 mor\u00ec Filippo V e sal\u00ec al trono il figlio Ferdinando VI, un altro suo figliastro, nato dal primo matrimonio di suo marito, perci\u00f2 Elisabetta si ritir\u00f2 a vita privata a Sant'Ildefonso, ma senza smettere di brigare in favore dei suoi rampolli.\nAl termine della Guerra di successione austriaca, che vide il continuo scambio di territori tra le potenze, con il Trattato di Aquisgrana del 1748 il secondogenito di Elisabetta, Filippo di Borbone, ebbe confermata la corona ducale di Parma, gi\u00e0 trasmessagli (1731-1735) dal fratello Carlo. Inoltre, Filippo, spos\u00f2 Luisa Elisabetta di Francia, figlia di Luigi XV di Francia.\nAlla morte di Ferdinando, nel 1759, Elisabetta assunse la reggenza della Spagna, in attesa del ritorno da Napoli del primogenito Carlo III che non vedeva da molti anni.\nGli ultimi anni.\nGli ultimi anni della sua vita li trascorse ad Aranjuez, dove si dedic\u00f2 ad opere di carit\u00e0 e divenne protettrice dei gesuiti. Mor\u00ec l'11 luglio 1766, ormai vecchia (73 anni) e quasi cieca. Fu sepolta, accanto al marito, nella chiesa del Palazzo Reale de la Granja. Da lei (erede dei Farnese, dei Medici, discendente in linea diretta dal papa Paolo III), e da Filippo V derivano i Borbone di Spagna, i Borbone di Napoli e i Borbone di Parma, compresi indirettamente i granduchi di Lussemburgo.\nFederico II di Prussia, che conosceva bene i suoi contemporanei, disse di lei: \u00abIl cuore energico di un romano, la fierezza di uno spartano, la pertinacia di un inglese, l'astuzia di un italiano, la vivacit\u00e0 di un francese concorsero a formare questa donna singolare. Ella cammina audacemente al compimento dei suoi disegni; non vi \u00e8 cosa che sappia sorprenderla, nessuna che sappia arrestarla\u00bb.\nDiscendenza.\nDal matrimonio tra Elisabetta e Filippo V di Spagna nacquero:"}
{"id": "259335", "revid": "6789", "url": "https://it.wikipedia.org/wiki?curid=259335", "title": "Iulo", "text": ""}
{"id": "259340", "revid": "1776051", "url": "https://it.wikipedia.org/wiki?curid=259340", "title": "Cr\u00e9suz", "text": "Cr\u00e9suz (toponimo francese) \u00e8 un comune svizzero di 342 abitanti del Canton Friburgo, nel distretto della Gruy\u00e8re.\nGeografia fisica.\nCr\u00e9suz \u00e8 affacciato sul Lago di Montsalvens formato dalla diga di Montsalvens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "259360", "revid": "1776051", "url": "https://it.wikipedia.org/wiki?curid=259360", "title": "Le P\u00e2quier", "text": "Le P\u00e2quier (toponimo francese, informalmente anche Le P\u00e2quier-Montbarry) \u00e8 un comune svizzero di 1\u00a0309 abitanti del Canton Friburgo, nel distretto della Gruy\u00e8re.\nStoria.\nIl comune di Le P\u00e2quier \u00e8 stato istituito nel 1827 per scorporo da quello di La Tour-de-Tr\u00eame.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLe P\u00e2quier \u00e8 servito dalla stazione di Le P\u00e2quier-Montbarry sulla ferrovia Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "259362", "revid": "486946", "url": "https://it.wikipedia.org/wiki?curid=259362", "title": "Melkon", "text": ""}
{"id": "259365", "revid": "125953464", "url": "https://it.wikipedia.org/wiki?curid=259365", "title": "Linea verde (programma televisivo)", "text": "Linea verde \u00e8 un programma televisivo che racconta il territorio italiano, l'agricoltura, la biodiversit\u00e0 e le eccellenze agroalimentari in onda su Rai 1 il sabato e la domenica.\nLa trasmissione.\nLa trasmissione raccoglie l'eredit\u00e0 di programmi come \"La Tv degli agricoltori\", \"A come Agricoltura\" e \"Agricoltura domani\" andati in onda di domenica sulla prima rete Rai dagli anni cinquanta agli anni settanta. \nIl programma \u00e8 realizzato in maniera itinerante e nelle puntate si affrontano temi legati alla complessa realt\u00e0 agricola italiana con i suoi punti di forza e le sue debolezze. Tra gli interessi che ruotano intorno all'agricoltura, vengono esaminati oltre ai prodotti tipici, le tradizioni, la ricettivit\u00e0 rurale dell'agriturismo e la salvaguardia ambientale. \nAutore e conduttore storico del programma fino al 16 gennaio 1994 \u00e8 stato Federico Fazzuoli, poi sostituito, tra gli altri, da Sandro Vannucci, Fabrizio Del Noce, Paolo Brosio, Massimiliano Ossini, Paola Saluzzi, Gianfranco Vissani, Veronica Maya, Elisa Isoardi, Eleonora Daniele, Fabrizio Gatta, Patrizio Roversi, Daniela Ferolla, Federico Quaranta, Beppe Convertini e Ingrid Muccitelli.\nSpin-off.\nNel corso degli anni la trasmissione ha dato vita a diversi spin-off. Sin dal primo anno vi \u00e8 un'edizione estiva dal titolo Linea verde Estate. Nel 1994 nasce \"Linea verde Orizzonti\", in onda al mattino prima alla domenica e poi al sabato sempre su Rai 1. Il programma, incentrato ugualmente sul mondo dell'agricoltura e dell'ambiente, ha cambiato titolo pi\u00f9 volte. Nel 2016 diventa \"Linea verde di sabato\", nel 2017 \"Linea verde va in citt\u00e0,\" mentre dalla stagione 2018 prende il nome di Linea verde Life, in onda il sabato.\nSulla scia del successo ottenuto da \"Linea verde\" sono in seguito nati i programmi \"Linea blu\", dedicato al mondo del mare, e \"Linea bianca - Storie della Montagna\", dedicato al mondo montano.\nNell'estate 2019 \u00e8 andato in onda \"Linea verde - Grand Tour\" condotto da Lorella Cuccarini, Angelo Mellone e Giuseppe Calabrese. \nNell'estate 2020 va in onda \"L'Italia che non sai\" con Michele Dalai, Federica De Denaro, Mia Canestrini e Mariasole Bianco e nascono Linea verde Tour, condotto da Federico Quaranta, Giulia Capocchi e Giuseppe Calabrese, e Linea verde Radici, condotto in estate da Federico Quaranta e nell'edizione invernale da Angela Rafanelli.\nDal 22 gennaio 2022 arriva Linea verde Explora, che sostituisce Linea verde Tour.\nRubriche.\n\"Meteo verde\".\nFin dalla prima edizione \"Linea verde\" dispone di un suo spazio meteorologico, il \"Meteo verde\" (dal 2004 assorbito dal Meteo 1, successivamente diventato Rai Meteo), in onda alla domenica all'interno del programma, sempre su Rai 1. La rubrica va in onda anche il mercoled\u00ec dopo il TG1 Flash delle 9:30 per mostrare le previsioni per i giorni successivi della settimana.\nEdizioni.\n\"Linea verde\".\nLe edizioni normali di Linea Verde vanno in onda ogni domenica dalle 12.20 alle 13.30 dal mese di settembre a quello di giugno, su Rai 1.\nSpin-off di \"Linea verde\" attualmente in onda.\nLinea verde Explora e Linea verde Life vanno in onda durante l'anno ogni sabato, rispettivamente dalle 12 alle 12:30 e dalle 12:30 alle 13:30 su Rai 1.\nLinea verde Estate.\n\"Linea verde Estate\" va in onda dal mese di luglio al mese di settembre alla domenica su Rai 1.\nSigle.\nDal 1981 al 1991 il tema musicale della sigla era \"Green Line\" di OMNI, dal 1991 al 1994 la sigla era quella del film Blade Runner, dal 1994 la sigla \u00e8 un brano che spesso \u00e8 erroneamente conosciuto come l'ouverture dall'opera \"Il viaggio a Reims\" di Gioacchino Rossini, ma che in realt\u00e0 \u00e8 una danza dell'opera \"Le si\u00e8ge de Corinthe\", dello stesso autore."}
{"id": "259369", "revid": "599013", "url": "https://it.wikipedia.org/wiki?curid=259369", "title": "Bas", "text": ""}
{"id": "259370", "revid": "125353952", "url": "https://it.wikipedia.org/wiki?curid=259370", "title": "Aeroporto di Bari-Palese", "text": "LAeroporto di Bari , o Aeroporto Karol Wojty\u0142a, \u00e8 uno dei principali aeroporti italiani, nonch\u00e9 il principale aeroporto pugliese. Prende il nome dal vicino quartiere di Palese - Macchie ed \u00e8 situato 9\u00a0km a nord-ovest del centro di Bari. Serve l'intera citt\u00e0 metropolitana di Bari, la provincia di Barletta-Andria-Trani, la provincia di Matera, e le limitrofe province di Foggia, Potenza e Taranto. Presidente della societ\u00e0 di gestione \u00e8 Tiziano Onesti, mentre direttore generale \u00e8 Marco Franchini.\nStoria.\nL'aeroporto di Bari nasce ufficialmente nel 1934 come struttura adibita al solo traffico militare dedicata al principe Umberto di Savoia, nella periferia nord del capoluogo, al confine fra il quartiere di Macchie e l'allora frazione di Palese (zona oggi corrispondente al confine fra l'attuale quartiere di Palese - Macchie e quello di San Paolo, rispettivamente V e III municipio).\nIn quell'anno lo scalo viene aperto anche ai voli dell'aviazione civile; le societ\u00e0 Transadriatica e S.A.M. (Societ\u00e0 Aerea Mediterranea) istituiscono i collegamenti con Roma, Ancona, Venezia e, in seguito, Tirana. I collegamenti vengono poi rilevati dal vettore Ala Littoria che, a differenza degli altri, utilizza un aeromobile italiano.\nLe tre linee furono soppresse poco dopo per scarso traffico. Nel 1939 il campo riottenne la concessione di utilizzo da parte dell'Ala Littoria che con apparecchi Savoia-Marchetti S.M.75 avrebbe dovuto collegare Roma e Milano con Tirana/Salonicco e Atene/Rodi via Bari. Con l'immissione in servizio degli aeromobili Savoia Marchetti si rende necessaria un adeguamento della pista di volo principale, mentre l'aerostazione dell'aeroporto militare continua ad essere utilizzata come terminal passeggeri. Nel 1941 la linea Milano-Bari-Tirana fu soppressa per risparmiare carburante.\nDopo la parentesi della seconda guerra mondiale, il traffico civile fu riaperto nel 1947 con concessione alla Linee Aeree Italiane (L.A.I.) della linea Roma-Bari-Brindisi.\nIl 1\u00ba novembre 1948 arriva il 3\u00ba Stormo che resta fino al 1\u00ba luglio 1954.\nNel 1951 viene realizzata una nuova struttura, prevista come aerostazione merci, ma che di fatto diviene a tutti gli effetti la nuova aerostazione dell'aeroporto.\nNel 1960, in occasione dei costi, l'aeroporto viene utilizzato con 50 aeromobili e 1 terminal.\nL'incremento del traffico eccede i limiti infrastrutturali dell'aeroporto, pertanto nel 1962 viene posta la prima pietra del nuovo terminal aeroportuale, che viene completato tre anni dopo, nel 1965.\nContemporaneamente, si procede all'ammodernamento delle infrastrutture di volo (piazzali sosta aeromobili, pista di volo e via di rullaggio).\nNel 1965 inizia la costruzione della nuova torre di controllo, completata l'anno successivo.\nNel 1966 prende il via l'iter per l'allungamento della pista a 1.570\u00a0m il cui appalto si conclude nel 1968.\nNel 1967 inizia la progettazione del primo ampliamento del nuovo terminal passeggeri; successivamente sono stati affidati i lavori per l'espansione dell'aerostazione sul fronte est.\nAmpliamento.\nA fine 2011 sono iniziati i lavori di ampliamento dello scalo pugliese, grazie a finanziamenti erogati da ENAC, Regione Puglia e dal PON Trasporti, che prevedono la realizzazione di due corpi laterali (di 135 metri ciascuno) collegati alla stazione preesistente, con una crescita della superficie disponibile sino a 48\u00a0000\u00a0m\u00b2 (dai 28\u00a0000 iniziali), con un aumento degli spazi riservati alle attivit\u00e0 commerciali sino a 7\u00a0200\u00a0m\u00b2 (dai 5.400 iniziali). La crescita longitudinale della aerostazione permetter\u00e0 la realizzazione di manicotti d'imbarco o \"ponti mobili per i passeggeri\", che saranno raddoppiati di numero (da 4 attuali a 8) e sar\u00e0 dunque l'ultimo passo di un processo di espansione della struttura, che ha visto aumentare la lunghezza della pista, la superficie di sosta degli aeromobili e la costruzione di hangar e strutture di utilit\u00e0 annesse, negli anni precedenti.\nLa pista dell'Aeroporto di Bari Palese dalla Testata 07 Ovest alla Testata 25 Est misura 3.000 metri, totalmente asfaltata e dotata di sistemi PAPI, ILS, VOR, \u00e8 in grado di far atterrare aerei con apertura alare fino a 65\u00a0m; inoltre grazie alle ultime modifiche apportate nel giugno 2016, anche A340-600, A380 e B747-8i/-8F, possono effettuare le normali procedure di atterraggio.\nAdeguamento delle infrastrutture di volo e prolungamento pista di volo.\nA fine 2018 lo scalo \u00e8 stato adeguato nella parte infrastrutturale della pista. La lunghezza totale della stessa \u00e8 sfruttabile per intero in entrambi i sensi di orientamento (l'orientamento della pista 07 era limitato a 2.400 metri a causa della presenza di alberi e di dislivelli nel terreno)\nNel gennaio 2019, a seguito di importanti lavori durati circa 16 mesi, la pista dell'aeroporto \u00e8 diventata disponibile in tutta la sua lunghezza fisica (3000 mt.) sia dalla direzione 07 che dalla direzione 25.\nIl sentiero di discesa dalla direzione 07 \u00e8 stato allungato di 500 mt con l'eliminazione di ostacoli fisici costituiti da alberi di ulivo (espinatati e ripiantai sia all'interno dell'area aeroportuale che all'esterno) e da un manufatto che \u00e8 stato abbattuto. Sono state impiantate due vasche di raccolta dell'acqua piovana. \u00c8 stato installato un nuovo sistema ILS che permette atterraggi ogni 2,6min/h24 ed \u00e8 stato installato anche un nuovo sistema ALS con luci LED.\nIl nuovo terminal.\nIl terminal dedicato a Karol Wojty\u0142a, conta su un'aerostazione passeggeri che si sviluppa su un'area di circa 29.000 metri quadrati, distribuiti su cinque livelli.\nSono 5.400 i metri quadrati riservati alle attivit\u00e0 commerciali, mentre quattro delle diciotto piazzole di sosta aeromobili sono servite da manicotti d'imbarco per l'imbarco e sbarco diretto dei passeggeri.\nI flussi in arrivo e partenza sono separati e collocati su piani differenti.\nIl dimensionamento dell'aerostazione \u00e8 per 3\u00a0600\u00a0000 passeggeri all'anno, con un picco di punta oraria sui 1\u00a0400 passeggeri all'ora e un movimento aeromobili pari a 32\u00a0000 l'anno.\nI 28\u00a0932\u00a0m\u00b2 sono ripartiti fra piano interrato (3\u00a0530\u00a0m\u00b2), piano terra (arrivi e ritiro bagagli, 9\u00a0296\u00a0m\u00b2), mezzanino (arrivi/transiti, 1\u00a0130\u00a0m\u00b2), piano primo (partenze, 9\u00a0660\u00a0m\u00b2) e piano secondo (uffici e sala espositiva, 5\u00a0216\u00a0m\u00b2).\nTraffico passeggeri.\nIl traffico passeggeri si sviluppa lentamente fino alla met\u00e0 degli anni 1990, con poche rotte servite quasi esclusivamente da Alitalia.\nIl progressivo abbandono dello scalo da parte della compagnia di bandiera, in fase di riassetto, produce effetti positivi sul traffico, che raggiunge 1,2 milioni di passeggeri nel 2001, per toccare quota 1,8 milioni nel 2004.\nNel 2005 il trend positivo si interrompe; complici il fallimento della compagnia aerea low-cost Volareweb.com (divenuta protagonista nello scalo barese) e il tragico incidente del Volo Tuninter 1153, un ATR 72 della compagnia aerea tunisina, partito da Bari per Djerba e precipitato al largo di Palermo.\nCon il 2006 una nuova inversione di tendenza porta i passeggeri a 1\u00a0972\u00a0926 (+20,41% sul 2005); l'incremento prosegue nel 2007 con un totale di passeggeri.\nIl 2017 si \u00e8 chiuso con un traffico passeggeri pari a 4.686.018 con un incremento dell'+8,40%(di cui 4.374 passeggeri dell'aviazione generale con un decremento rispetto all'anno precedente del -0,3%) con 12.366 transiti diretti.\nLa societ\u00e0 di gestione \u00e8 la Aeroporti di Puglia S.p.A., ex S.E.A.P., a capitale pubblico.\nLa Aeroporti di Puglia ha chiuso il bilancio 2005 con un utile netto di esercizio pari a 1\u00a0376\u00a0446 euro, con un incremento del 5,78% rispetto al 2004 dovuto principalmente all'aumento dei ricavi \"no aviation\", direttamente correlati alla messa in esercizio della nuova aerostazione.\nNel 2007 la Aeroporti di Puglia, societ\u00e0 che gestisce gli scali pugliesi, pubblic\u00f2 un bando per l'erogazione di contributi al passeggero da assegnare a vettori disposti ad attivare una serie di rotte precedentemente predeterminate dalla stessa societ\u00e0: l'unica a presentare un'offerta, aggiudicandosi cos\u00ec la maggior parte dei finanziamenti, fu la compagnia italiana MyAir, che tuttavia nell'agosto 2009 cess\u00f2 tutte le operazioni in seguito al ritiro della licenza di volo da parte dell'ENAC.\nServizi aeroportuali.\nParcheggio multipiano.\nIl parcheggio multipiano, inaugurato nel 2005, pochi mesi dopo la nuova aerostazione \u00e8 collegato con due ponti pedonali sospesi al piano partenze del terminal. \u00c8 costituito da un edificio a pianta rettangolare con due piani fuori terra, per una superficie complessiva di 20\u00a0520\u00a0m\u00b2.\nIn totale i posti sono 749, da aggiungere ai 2\u00a0300 posti auto a raso.\nCollegamento ferroviario.\nL'aeroporto \u00e8 servito dall'omonima fermata posta lungo la variante della ferrovia Bari-Barletta inaugurata nel 2013. Il collegamento della ferrovia con l'aeroporto \u00e8 stato cofinanziato con oltre 27 milioni di euro dal fondo FESR dell'Unione Europea (POR 2007-2013).\nIl servizio, svolto dalla societ\u00e0 Ferrotramviaria, \u00e8 strutturato mediante le due linee FR2 e FM2 delle Ferrovie del Nord Barese."}
{"id": "259372", "revid": "287204", "url": "https://it.wikipedia.org/wiki?curid=259372", "title": "Intyamon", "text": ""}
{"id": "259373", "revid": "110157", "url": "https://it.wikipedia.org/wiki?curid=259373", "title": "Bas-Intyamon", "text": "Bas-Intyamon (toponimo francese) \u00e8 un comune svizzero di 1\u00a0387 abitanti del Canton Friburgo, nel distretto della Gruy\u00e8re.\nStoria.\nIl comune di Bas-Intyamon \u00e8 stato istituito il 1\u00ba gennaio 2004 con la fusione dei comuni soppressi di Enney, Estavannens e Villars-sous-Mont; capoluogo comunale \u00e8 Enney.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Bas-Intyamon sono:\nInfrastrutture e trasporti.\nBas-Intyamon \u00e8 servito dalle stazioni di Enney e di Estavannens sulla ferrovia Pal\u00e9zieux-Montbovon."}
{"id": "259379", "revid": "1494169", "url": "https://it.wikipedia.org/wiki?curid=259379", "title": "Balthasar", "text": ""}
{"id": "259383", "revid": "104485", "url": "https://it.wikipedia.org/wiki?curid=259383", "title": "Mince pie", "text": "La mince pie \u00e8 un dolce tradizionale inglese, che viene di solito consumato nel periodo di Natale e Capodanno.\nDescrizione.\nSi tratta di una tortina ripiena, di solito del diametro di 5 - 7 centimetri, di pasta frolla dolce o di pasta sfoglia.\nIl nome inglese del ripieno, \"mincemeat\", richiama il contenuto che una volta era a base di carne (\"mincemeat\").\nNella sua forma rotonda, il dolce \u00e8 spesso ripieno di una mistura a base di frutta chiamata \"fruitmince\" negli Stati Uniti, che contiene frutta secca (uva passa, ciliegie, albicocche, scorze d'arancia candite), spezie (cannella, noce moscata), noci o mandorle a pezzetti, sugna e un po' di liquore (di solito brandy o rum).\nDopo la cottura, la tortina viene guarnita spolverizzandola di zucchero, semolato o a velo.\nAbbinamenti.\nLa \"mince pie\" si pu\u00f2 mangiare sia calda sia fredda (facendo attenzione nel riscaldarla al microonde, perch\u00e9 diventa molto calda in tempi rapidissimi). Dopo averla scaldata si pu\u00f2 rimuovere con cura la parte superiore e riempirla di panna o salsa di burro al brandy perch\u00e9 vi si sciolga sopra e possa esaltarne il sapore. Anche una sottile fetta di formaggio, usata nello stesso modo, \u00e8 un ottimo abbinamento per chi lo gradisce.\nFolklore e tradizioni.\nSecondo la tradizione popolare, le \"mince pie\" sono il cibo preferito di Babbo Natale. Per questo \u00e8 necessario lasciare un piattino con una o due tortine sul bordo del caminetto (accompagnato da un bicchierino di brandy o di sherry e da una carota per la renna) come ringraziamento affinch\u00e9 le calze di Natale siano ben riempite di doni.\nSempre secondo la tradizione, quando si prepara il ripieno per le \"mince pie\" bisogna sempre girare l'impasto in senso orario; girando in senso antiorario, infatti, si attirerebbe la cattiva sorte per l'anno a venire.\nVarianti.\nEsistono diverse varianti della \"mince pie\" tra cui la \"mincemeat tart\", di forma e sapore simili ma priva della copertura di pasta, come una crostata. Negli Stati Uniti la distinzione \u00e8 meno rigida, ma al di qua dell'Atlantico \u00e8 molto sentita e la confusione tra le due versioni \u00e8 considerata un errore.\nCon la pasta avanzata dalla realizzazione delle \"mince pie\" si fanno spesso dei pasticcini di \"mincemeat\", (simili ai Cornish pasty), che possono essere mangiati con guarnizione di crema pasticcera all'inglese (\"custard\"), panna o gelato.\nIn Nuova Zelanda le \"mince pie\" sono effettivamente a base di carne, e in alcuni casi la ricetta prevede anche il formaggio."}
{"id": "259395", "revid": "1776051", "url": "https://it.wikipedia.org/wiki?curid=259395", "title": "Haut-Intyamon", "text": "Haut-Intyamon (toponimo francese) \u00e8 un comune svizzero di 1\u00a0542 abitanti del Canton Friburgo, nel distretto della Gruy\u00e8re.\nStoria.\nIl comune di Haut-Intyamon \u00e8 stato istituito il 1\u00ba gennaio 2002 con la fusione dei comuni soppressi di Albeuve, Lessoc, Montbovon e Neirivue; capoluogo comunale \u00e8 Albeuve.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Haut-Intyamon sono:\nInfrastrutture e trasporti.\nHaut-Intyamon \u00e8 servito dalle stazioni di Albeuve, di Alli\u00e8res, di Les Sciernes, di Lessoc, di Montbovon e di Neirivue sulla ferrovia Pal\u00e9zieux-Montbovon."}
{"id": "259396", "revid": "7", "url": "https://it.wikipedia.org/wiki?curid=259396", "title": "Cavalieri del Tempio", "text": ""}
{"id": "259397", "revid": "1718925", "url": "https://it.wikipedia.org/wiki?curid=259397", "title": "Pillola anticoncezionale", "text": "La pillola anticoncezionale o pillola contraccettiva \u00e8 un farmaco contraccettivo ormonale. Si tratta del metodo contraccettivo reversibile con la pi\u00f9 alta percentuale di efficacia.\nFunzionamento.\nFisiologia.\nLa pillola contraccettiva agisce grazie alla combinazione di piccole quantit\u00e0 di un estrogeno (generalmente etinilestradiolo) e di un progestinico. L'assunzione quotidiana di questi due ormoni inibisce gli eventi ormonali che inducono l'ovulazione.\nIl meccanismo dell'ovulazione \u00e8 controllato da un complesso sistema ormonale a tre livelli: nel sistema nervoso centrale l'ipotalamo produce, con una modalit\u00e0 pulsatoria, un ormone detto GnRH (ormone di rilascio delle gonadotropine); questo agisce sull'ipofisi anteriore inducendo la produzione di due ormoni, detti FSH (ormone follicolo-stimolante) e LH (ormone luteinizzante), che agiscono sull'ovaio determinando gli eventi che portano alla maturazione del follicolo e all'ovulazione.\nAll'inizio del ciclo mestruale, nella fase follicolare, i livelli di FSH aumentano, favorendo lo sviluppo del follicolo ovarico e stimolando la produzione di estrogeni nell'ovaio. Gi\u00e0 verso il termine della fase follicolare i livelli di FSH prodotto iniziano a diminuire, mentre aumentano quelli dell'LH: quest'ultimo raggiunge un picco intorno al 14\u00ba giorno del ciclo, provocando l'ovulazione.\nLa secrezione degli ormoni FSH e LH nell'ipofisi \u00e8 soggetta ad un meccanismo di controllo da parte dell'estradiolo prodotto dall'ovaio: infatti ad un aumento della produzione di estradiolo corrisponde una riduzione nella secrezione di FSH e LH, probabilmente dovuta a una ridotta sensibilit\u00e0 delle cellule ipofisarie all'ormone stimolante (GnRH). Questo meccanismo di controllo \u00e8 detto \"feedback negativo\". Anche il progesterone prodotto dall'ovaio inibisce il rilascio di LH.\nL'estrogeno ed il progestinico contenuti nella pillola, simulando gli ormoni naturali, sfruttano il feedback negativo, portando cos\u00ec a una ridotta secrezione di FSH e soprattutto di LH da parte dell'ipofisi. La riduzione dei livelli plasmatici di FSH inibisce lo sviluppo del follicolo, impedendo cos\u00ec il normale aumento dei livelli di estradiolo. Il feedback negativo del progestinico impedisce il picco di LH a met\u00e0 ciclo: questo fatto, insieme all'arresto dello sviluppo follicolare, previene l'ovulazione.\nOltre a sopprimere l'ovulazione, la pillola \u00e8 causa di meccanismi contraccettivi accessori che ne aumentano la sicurezza: provoca infatti l'ispessimento della mucosa cervicale, rendendo cos\u00ec difficoltoso il passaggio degli spermatozoi attraverso la cervice.\nAlcuni scienziati sostengono che le possibilit\u00e0 di ovulazione durante l'assunzione della pillola anticoncezionale siano molto ridotte. Da questo concludono che \u00e8 improbabile che le modifiche all'endometrio possano giocare un ruolo rilevante nell'efficacia del farmaco. Altri presentano analisi pi\u00f9 complesse per smentire la sussistenza di questi effetti, mentre altri scienziati ancora sostengono che i dati di cui si dispone confermino tali meccanismi.\nComposizione e modalit\u00e0 di assunzione.\nEsistono diversi tipi di pillola, classificabili in base al contenuto ormonale (progestinico e/o estrogeno) e, nel caso di un'associazione estro-progestinica (estrogeno + progestinico, la pi\u00f9 frequente), in base al dosaggio delle due sostanze. Tale dosaggio pu\u00f2 essere fisso per l'intero ciclo (in tal caso tutte le compresse contenute nella confezione avranno identica composizione) oppure variare di settimana in settimana. Nel primo caso si parla di associazione monofasica; diversamente si possono avere associazioni bifasiche (un dosaggio per i giorni da 1 a 10 e un altro per i giorni da 11 a 21) o trifasiche (tre dosaggi diversi nel corso dei 21 giorni di terapia).\nLe pillole contraccettive che hanno come principio attivo l'associazione estro-progestinica sono detti anche COC (Combined oral contraceptive), le pillole contraccettive che hanno come principio attivo il solo progestinico (pillola progestinica) sono dette anche POP (Progestin-Only Pill).\nIn ogni caso, dopo 21 giorni di assunzione (in alcuni casi - es. pillola Minesse - dopo 24), la pillola estroprogestinica viene sospesa (o a volte sostituita con placebo) per 7 giorni (4 per le pillole da 24 giorni). Durante questo intervallo dovrebbe manifestarsi il cosiddetto \"sanguinamento da sospensione\", simile a una mestruazione. Terminati i 7 (o 4) giorni, l'assunzione della pillola riprende per un nuovo ciclo.\nStoria.\nGli ormoni come possibilit\u00e0 anticoncezionale furono proposti in medicina per la prima volta nel 1931 dal ginecologo austriaco Ludwig Haberlandt, ma l'idea fu completamente ignorata. Soltanto nel 1958 biologi (tra cui Chang, Garc\u00eda, Rice-Wray, Rock e Pincus) della Worcester Foundation for Biomedical Research e altre istituzioni statunitensi sperimentarono con successo la prima pillola, che fu approvata commercializzata negli USA due anni dopo con il nome di Enovid (composizione: 150\u00a0mcg di mestranolo e 9,85\u00a0mg di noretinodrel). In Europa la pillola arriv\u00f2 nel 1961 sotto un altro nome e un'altra composizione: Anovlar (5\u00a0mg di etinil-estradiolo e 4\u00a0mg di noretisterone acetato).\nDiffusione ed uso.\nOggi \u00e8 utilizzata da pi\u00f9 di 100 milioni di donne nel mondo. L'utilizzo varia molto in base all'et\u00e0, all'educazione, allo stato civile, alle tradizioni culturali ed alla nazione di appartenenza: un quarto delle donne tra i 16 e i 49 anni nel Regno Unito usa correntemente la pillola, mentre in Giappone ne fa uso solo l'1%. Secondo i dati delle Nazioni Unite, nei paesi sviluppati la prevalenza d'uso \u00e8 di circa il 18% delle donne, rispetto ad un 7% delle donne nei paesi in via di sviluppo.\nIn Italia il 16,2% delle donne tra i 15 e i 44 anni utilizza la pillola (14\u00ba posto in Europa, davanti solo a Spagna, Slovacchia, Polonia e Grecia).\nIl maggiore uso della pillola in Italia \u00e8 in Sardegna, dove il 30,3% delle donne la utilizza\nUsi non contraccettivi.\nLa pillola anticoncezionale non \u00e8 utilizzata ai soli fini contraccettivi; pu\u00f2 infatti essere prescritta per il trattamento di alcune patologie, come la sindrome dell'ovaio policistico, l'endometriosi, l'adenomiosi, l'anemia causata dalle mestruazioni, e le mestruazioni dolorose (dismenorrea). Inoltre, i contraccettivi orali spesso sono prescritti per curare forme di acne lievi o moderate.\nLa pillola pu\u00f2 anche indurre le mestruazioni a intervalli regolari nelle donne disturbate da cicli mestruali irregolari e da alcune patologie caratterizzate da sanguinamento uterino disfunzionale.\nVantaggi.\nL'uso della pillola comporta i seguenti vantaggi:\nEffetti indesiderati.\nL'uso della pillola pu\u00f2 comportare i seguenti svantaggi:\nImpatto sociale e culturale.\nLa pillola \u00e8 stata dapprima approvata per uso contraccettivo negli Stati Uniti d'America nel 1960, ed in seguito \u00e8 divenuta molto popolare.\nDopo la sua introduzione, la pillola anticoncezionale ebbe un grande impatto sociale. In primo luogo, era molto pi\u00f9 efficace di qualsiasi precedente metodo di controllo delle nascite, dando alle donne il controllo sulla propria fertilit\u00e0. L'utilizzo non richiedeva particolari accorgimenti al momento dell'attivit\u00e0 sessuale che potessero interferirne con la spontaneit\u00e0 o le sensazioni. Questa combinazione di fattori rese la pillola immensamente popolare in pochi anni dalla sua introduzione.\nPoich\u00e9 la pillola era cos\u00ec efficace, e presto fu anche cos\u00ec diffusa, in breve tempo si sollev\u00f2 il dibattito attorno alla morale e alle conseguenze per la salute del sesso pre-matrimoniale e della promiscuit\u00e0. Mai prima di allora l'attivit\u00e0 sessuale e la riproduzione furono cos\u00ec separate. Per una coppia che usava la pillola, copulare divenne puramente un'espressione di amore, o un modo per cercare il piacere fisico, o entrambi; ma non significava pi\u00f9 riprodursi. Mentre questo era vero anche per i precedenti contraccettivi, la loro relativa alta fallibilit\u00e0 e la loro scarsa diffusione mancarono di enfatizzare questa distinzione cos\u00ec chiaramente come fece la pillola. La diffusione di un contraccettivo orale port\u00f2 molte figure religiose e istituzioni a dibattere attorno al tema della sessualit\u00e0 e della relazione con la procreazione. La Chiesa cattolica in particolare ripropose l'insegnamento tradizionale cattolico circa il controllo delle nascite e nel 1968 papa Paolo VI pubblic\u00f2 l'enciclica \"Humanae Vitae\". L'enciclica reiter\u00f2 l'insegnamento tradizionale cattolico secondo il quale la contraccezione artificiale distorcerebbe la natura e gli obiettivi del sesso.\nNella stessa enciclica \u00e8 per\u00f2 ribadita la liceit\u00e0 dell'utilizzo della pillola anticoncezionale, come di ogni farmaco che abbia questo effetto, se usata per il trattamento di patologie, quindi considerando l'effetto anticoncezionale solo come collaterale.\nNonostante ci\u00f2 il 10 marzo 1971 in Italia la Corte Costituzionale annulla l'articolo 553 del codice penale che vieta la produzione, il commercio e la pubblicit\u00e0 degli anticoncezionali; grazie soprattutto alla battaglia condotta dall'Associazione italiana per l'educazione demografica (AIED) la pillola non \u00e8 pi\u00f9 clandestina.\nAllo stesso tempo, la societ\u00e0 stava cominciando a prendere coscienza dell'impatto della pillola sui tradizionali ruoli di genere; secondo studi di economia politica, la diffusione della pillola ebbe effetti significativi sulla rimodulazione dei rapporti socio-economici di genere, aumentando in breve tempo ed maniera strutturale il numero di donne che, tramite scelte pi\u00f9 autonome relative alla propria vita famigliare, potevano raggiungere livelli pi\u00f9 elevati di studio e di carriera.\nNegli anni ottanta e novanta, nuovi studi e una progressiva riduzione del contenuto ormonale delle pillole contraccettive in commercio (ne esistono diverse tipologie, con differenti indicazioni di utilizzo ed effetti collaterali variamente significativi), scongiurarono le principali preoccupazioni per la salute della donna sollevate negli anni precedenti.\nOggi si ritiene l'utilizzo corretto della pillola come il pi\u00f9 efficace metodo contraccettivo esistente, il cui uso pu\u00f2 essere protratto anche molto a lungo senza rischi, se non per alcune particolari categorie di donne (quali quelle affette da malattie cardiovascolari), e con alcuni vantaggi in relazione alla significativa riduzione dell'incidenza di alcuni tipi di tumore."}
{"id": "259400", "revid": "1305772", "url": "https://it.wikipedia.org/wiki?curid=259400", "title": "Haut", "text": ""}
{"id": "259401", "revid": "4106", "url": "https://it.wikipedia.org/wiki?curid=259401", "title": "Vaud", "text": ""}
{"id": "259403", "revid": "10369", "url": "https://it.wikipedia.org/wiki?curid=259403", "title": "Atti di emulazione", "text": ""}
{"id": "259404", "revid": "287204", "url": "https://it.wikipedia.org/wiki?curid=259404", "title": "Riccardo Mannerini", "text": "Fu amico del cantautore Fabrizio De Andr\u00e9 (con cui collabor\u00f2 a lungo), oltre che di Luigi Tenco, Vittorio De Scalzi e dei New Trolls.\nBiografia.\nLa madre era violinista e il padre militare di carriera; nacque a Genova, ultimo figlio di un'agiata famiglia napoletana. Nel 1943 resta orfano di padre; nel 1944 viene reclutato dai tedeschi come operaio e costretto a lavorare per l'organizzazione Todt in una fabbrica di ricambi d'armamento. Conosce un operaio libertario che lo inizia al pensiero anarchico; di comune accordo, sabotano i pezzi durante la lavorazione.\nNel dopoguerra si iscrive a medicina ma abbandona gli studi per ragioni economiche, continuer\u00e0 tuttavia a frequentare l'ambiente medico e universitario nel quale si era fatto molti amici. Lavora saltuariamente e conduce una vita disordinata e frenetica: insoddisfatto della sua condizione e delle amicizie, gli capita a volte d'essere senza risorse e costretto a dormire nella barca d'un amico pescatore.\nSi imbarca e inizia a girare il mondo: Stati Uniti, Canada, America Centrale. Nei tempi morti della navigazione prende degli appunti di viaggio su quaderni e taccuini.\nA seguito di un attentato dimostrativo contro il Consolato spagnolo si vede rifiutato il visto di entrata negli Stati Uniti.\nContinua pertanto a navigare con le bananiere, e conosce l'Africa orientale. Durante una sosta fra due imbarchi, un amico, o forse un'amica, sfogliati i quaderni che continuava a riempire, gli fa notare che le sue osservazioni sono anche poesie e lo incoraggia a inviarle a riviste e concorsi. Comincia a usare questa sua capacit\u00e0 anche per fare colpo sulle donne, regala poesie agli amici che gliele chiedono, a volte non firmandole.\nL'incidente.\nNel 1961 durante un viaggio, per un'avaria in sala macchine, la fuoriuscita di vapore dai tubi rotti gli ustiona gli occhi che rimangono danneggiati in modo irreversibile.\nQuasi cieco, reagisce impegnando le sue capacit\u00e0 nel sociale: l'appoggio ai pescatori del quartiere della foce di Genova perch\u00e9 non perdessero l'approdo e la spiaggia; l'interessamento per il comandante Enrico e per il corpo dei Vigili del fuoco per l'arricchimento del parco elicotteri; in memoria di un'amica morta giovane di embolia, lancia un premio letterario al quale presiede Della Corte, docente di Lettere Antiche dell'Universit\u00e0 di Genova; fonda la societ\u00e0 \"Misci e Liberi\" (genovese per \"poveri e liberi\") che promuove incontri ed esibizioni sportive.\nLa collaborazione con De Andr\u00e9.\nNel 1959 Mannerini conobbe in una trattoria un giovane Fabrizio De Andr\u00e9, per mezzo di un amico comune, e ne nacque un'intensa amicizia. Mannerini in quel periodo viveva nell'edificio del Roby Bar, punto di ritrovo di Luigi Tenco. Per cinque anni, fino al 1964, condivise con De Andr\u00e9 un monolocale in Salita Sant'Agostino.\nL'amicizia che gi\u00e0 li univa si fa pi\u00f9 stretta e intensa e, durante l'adattamento dei testi di Riccardo alla musica, si instaura una frequentazione che \u00e8 quasi convivenza. Riccardo scrive \"Eroina\" dalla quale con De Andr\u00e9 trae \"Il Cantico dei drogati\", brano di apertura dell'album \"Tutti morimmo a stento\".\nLa malattia e gli anni della depressione.\nSia De Andr\u00e9 che Mannerini erano due persone dotate di forte temperamento e carattere: quando iniziano le discussioni, le prime divergenze, \u00e8 in pratica inevitabile lo scontro, il rifiuto, l'allontanamento. Riccardo soffre molto per la perdita dell'amico, ma quando Fabrizio lo viene a cercare, si nega: uscito da una lunga malattia che lo ha definitivamente reso cieco, forse non si sente di ricominciare una collaborazione stimolante ma faticosa. Pur circondato da amici, gratificato da riconoscimenti, non riesce ad uscire dalla depressione e si rinchiude sempre pi\u00f9 in un suo castello senza finestre, tappezzato di idee ossessive.\n\"Ballata per un ferroviere\".\nIl 16 dicembre 1969 l'anarchico Giuseppe Pinelli viene defenestrato da una finestra del 4\u00ba piano della questura di Milano, Mannerini scrive su questo tema il testo di un brano musicale, \"Ballata per un ferroviere\". Il testo della canzone suscita scalpore: le radio e la televisione si rifiutano di mettere in onda il pezzo. Recita, fra l'altro, il testo:\n\"Signore io sono Irish\".\nAltra collaborazione \u00e8 quella con i New Trolls per \"Signore, io sono Irish\". La lirica di \"Irish\" rappresenta una caratteristica saliente del pensiero di Mannerini: la ragione come unico approccio dell'uomo all'indagine. Mannerini \u00e8 agnostico. Irish (alter ego del poeta) gioisce delle bellezze della creazione (il prato, le labbra di Esther) ma in modo ragionato e indagatore.\nIl concept album \"Senza orario senza bandiera\", porta i testi tratti dalla poesia di Mannerini. Vede il contributo di Fabrizio De Andr\u00e9 in qualit\u00e0 di arrangiatore metrico, dei New Trolls per le musiche e di Gian Piero Reverberi in qualit\u00e0 di arrangiatore. Le parole di Mannerini raccontano di un mondo che il poeta non vuole possedere in senso materiale, ma impregnare degli umori umani lasciando una distanza tra la sua sete di conoscenza e il resto del mondo che lo circonda. La sequela di personaggi raccontati all'interno dell'opera sono persone che Mannerini conosce, sono i vicini di casa, gli amici del bar Igea, i pescatori della foce, i manovali conosciuti in Africa durante le navigazioni.\nMannerini racconta storie reali, ipocrisie umane e segreti umani. La \"genesi\" dell'opera (1955-1968) passa attraverso diversi documenti, per sfociare nel testo in metrica che si ritrova nel concept album \"Senza orario senza bandiera\" dei New Trolls con la firma di Fabrizio De Andr\u00e9 e Gian Piero Reverberi.\nIl suicidio e i tributi.\nNel 1980 Mannerini, all'et\u00e0 di 52 anni, in preda a una depressione sempre pi\u00f9 forte, si toglie la vita, nella palestra di propriet\u00e0 della moglie, la scrittrice e poetessa Rita Serando, dove lavorava come fisioterapista. Riposa nel Cimitero Monumentale di Staglieno.\nLa sua opera \u00e8 stata curata e diffusa anche successivamente dalla moglie Rita Serando e dal figlio Ugo Mannerini. Il poeta Mauro Macario riscopr\u00ec questo autore, molti anni dopo la sua scomparsa, parlandone con Fabrizio De Andr\u00e9. Pubblic\u00f2 sulla rivista anarchica A (aprile 2001) un articolo dal titolo \"Un poeta cieco di rabbia\" e cur\u00f2 un'antologia insieme a Claudio Pozzani, che porta lo stesso titolo.\nNel 2007 Antonella Ruggiero ha firmato il CD \"Genova la Superba\", tra i brani ritroviamo \"Ho veduto\" e \"Andr\u00f2 ancora\", brani di \"Senza orario senza bandiera\", con i testi scritti da Riccardo Mannerini.\nNel 2011, a 43 anni di distanza dall'uscita di \"Senza orario senza bandiera\" (New Trolls, De Andr\u00e8, Mannerini, 1968), le poesia inedite di Riccardo Mannerini, custodite da Rita Serando e dal figlio Ugo, diventano testi per l'album (uscito il 17 maggio 2011) \"Gli occhi del mondo\" di Vittorio De Scalzi, cofondatore del gruppo New Trolls, in collaborazione con Marco Ongaro. I testi del CD sono pubblicati nel libro \"Il sogno e l'avventura\", edizioni LIBERODISCRIVERE di Antonello Cassan."}
{"id": "259406", "revid": "7", "url": "https://it.wikipedia.org/wiki?curid=259406", "title": "Royal Air Force - RAF", "text": ""}
{"id": "259423", "revid": "1543377", "url": "https://it.wikipedia.org/wiki?curid=259423", "title": "Vladimir Smirnov (sciatore)", "text": "Prima della dissoluzione dell'Unione Sovietica (1991) ha gareggiato per l'Unione Sovietica, mentre nel 1992 ha fatto parte della Squadra Unificata ai Giochi olimpici. \u00c8 stato tra i protagonisti dello sci di fondo dalla seconda met\u00e0 degli anni ottanta fino al 1998, anno in cui si \u00e8 ritirato dall'attivit\u00e0 agonistica ad alto livello, aggiudicandosi numerosi allori in tutte le maggiori manifestazioni sciistiche.\nBiografia.\nCarriera sciistica.\nIn Coppa del Mondo ha ottenuto il primo risultato di rilievo il 18 dicembre 1982 nella 15\u00a0km di Davos (17\u00b0), ha ottenuto il primo podio il 23 marzo 1984 nella 15\u00a0km di Murmansk (2\u00b0) e la prima vittoria il 23 febbraio 1986 nella 15\u00a0km a tecnica classica di Kavgolovo. Si \u00e8 aggiudicato due coppe di cristallo, nel 1991 e nel 1994. Nella classifica di distanza il suo miglior piazzamento \u00e8 stato il 3\u00ba posto nel 1997; in quella di sprint, il 3\u00ba nel 1998.\nHa partecipato a quattro edizioni dei Giochi olimpici invernali (, , e ), aggiudicandosi in totale sette medaglie: un oro, quattro argenti e due bronzi, e a tutti i Mondiali svoltisi dal 1987 al 1997, collezionando cinque ori, tre argenti e tre bronzi.\nRitiratosi dall'agonismo ad alto livello nel 1998, ha continuato a gareggiare in competizioni minori fino al 1999.\nCarriera dirigenziale.\nMembro della Commissione atleti del Comitato Olimpico Internazionale dal 1998 al 2004, dal 1999 al 2001 \u00e8 stato il rappresentante del Kazakistan in seno allo stesso CIO. Ha anche presieduto il comitato promotore della candidatura di Almaty per la selezione della citt\u00e0 organizzatrice dei XXII Giochi olimpici invernali, poi assegnati invece alla russa So\u010di.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera\nRiconoscimenti.\nNel 1994 ricevette la Medaglia Holmenkollen, uno dei riconoscimenti pi\u00f9 prestigiosi per uno sportivo dello sci nordico."}
{"id": "259424", "revid": "1573940", "url": "https://it.wikipedia.org/wiki?curid=259424", "title": "Chiesa di Santa Teresa dei Maschi", "text": "La chiesa di Santa Teresa dei Maschi \u00e8 una chiesa barocca nella citt\u00e0 vecchia di Bari.\nDescrizione.\nI Carmelitani Scalzi iniziarono la costruzione del monastero nel 1671; la chiesa fu eretta tra il 1690 e il 1696, come riportato nella lunetta del timpano della facciata.\nLa denominazione \u00e8 di derivazione popolare, ed era utilizzata per evitare la confusione con l'altra chiesa di Santa Teresa, ove dimoravano le Carmelitane e per questo detta \"delle Donne\",\nquest'ultima non \u00e8 pi\u00f9 esistente.\nL'interno ha pianta a croce greca, con bracci coperti da volte a botte e quadrato centrale coperto da cupola a sesto acuto. L'abside \u00e8 rettangolare.\nAll'interno, l'arredo sacro \u00e8 costituito da una serie di tele di Andrea Miglionico (1663-1718), allievo del Luca Giordano, e tre paliotti d'altare in legni intarsiati.\nL'interno della Chiesa ha conservato anche le antiche statue dei Misteri della Passione provenienti dalla chiesa della Vallisa.\nIl chiostro del monastero si presenta completamente conservato.\nOggi \u00e8 sede della Biblioteca Provinciale per la Cultura e le Arti \"de Gemmis\", donata nel 1952 dal barone Gennaro de Gemmis dell'antica famiglia di Terlizzi."}
{"id": "259427", "revid": "599013", "url": "https://it.wikipedia.org/wiki?curid=259427", "title": "Hanni Wenzel", "text": "Vincitrice delle uniche medaglie d'oro olimpiche per il suo Paese, fa parte del ristretto novero di atleti capaci di imporsi in almeno una gara di Coppa del Mondo in ognuna delle specialit\u00e0 previste durante la loro carriera agonistica. Si aggiudic\u00f2 due Coppe del Mondo assolute e tre di specialit\u00e0 e vinse varie medaglie olimpiche e iridate, laureandosi tra l'altro campionessa olimpica nello slalom gigante e nello slalom speciale a e campionessa mondiale nello slalom speciale a Sankt Moritz 1974 e nella combinata a Lake Placid 1980.\n\u00c8 sorella di Andreas e Petra, moglie di Harti Weirather e madre di Tina, tutti a loro volta sciatori alpini di alto livello.\nBiografia.\nLa famiglia Wenzel, originaria della Germania, si trasfer\u00ec in Liechtenstein e, , ricevette la cittadinanza del principato.\nCarriera sciistica.\nStagioni 1972-1975.\nSciatrice polivalente in grado di primeggiare in tutte le specialit\u00e0 dello sci alpino, Hanni Wenzel ottiene i suoi primi punti in Coppa del Mondo il 1\u00ba marzo 1972 a Heavenly Valley chiudendo 10\u00aa in slalom gigante. Il 20 dicembre dello stesso anno sal\u00ec per la prima volta sul podio nello slalom gigante di Saalbach, piazzandosi terza alle spalle della atlete di casa Annemarie Moser-Pr\u00f6ll e Monika Kaserer.\nLa prima vittoria in Coppa del Mondo, nella stessa specialit\u00e0, arrise alla Wenzel esattamente un anno dopo a Zell am See, all'inizio della stagione 1973-1974, al termine della quale giunse prima nella classifica di Coppa del Mondo di slalom gigante, risultato che le consegn\u00f2 la sua prima coppa di cristallo di specialit\u00e0. Nel 1974 conquist\u00f2 il suo primo titolo mondiale, a soli diciassette anni, ai Mondiali di Sankt Moritz nello slalom speciale; vinse inoltre la medaglia d'argento nella combinata e si classific\u00f2 13\u00aa nella discesa libera e 7\u00aa nello slalom gigante.\nStagioni 1976-1979.\nPartecip\u00f2 ai XII Giochi olimpici invernali di in Austria aggiudicandosi la medaglia di bronzo, valida anche ai fini dei Mondiali di quell'anno, nello slalom speciale, piazzandosi dietro alla campionessa tedesca occidentale Rosi Mittermaier e all'italiana Claudia Giordani. Rimpingu\u00f2 il palmar\u00e8s anche con la medaglia di bronzo nella combinata, riconosciuta per\u00f2 solo per i Mondiali, e si classific\u00f2 11\u00aa nella discesa libera e 20\u00aa nello slalom gigante.\nDue anni dopo vinse un'impressionante serie di trofei: la sua prima Coppa del Mondo assoluta, la Coppa del Mondo di slalom speciale e l'argento ai Mondiali del 1978, disputati a Garmisch-Partenkirchen, in combinata. In quella rassegna iridata fu inoltre 5\u00aa nello slalom gigante e 6\u00aa nello slalom speciale.\nStagioni 1980-1984.\nL'apice della sua gi\u00e0 prestigiosa carriera giunse nel 1980. And\u00f2 a medaglia in tutte le gare che disput\u00f2 ai XIII Giochi olimpici invernali di negli Stati Uniti, con due ori (nello slalom gigante e nello slalom speciale) e un argento (nella discesa libera, alle spalle della Moser-Pr\u00f6ll), medaglie valide anche per i Mondiali 1980; vinse inoltre l'oro anche nella combinata, valida ai soli fini iridati.\nIn quella stagione in Coppa del Mondo Hanni e il fratello Andreas entrarono nella storia dello sci vincendo entrambi la coppa di cristallo, rispettivamente maschile e femminile; fu la prima volta in cui due fratelli s'imposero nelle classifiche generali di Coppa del Mondo, non solo nello stesso anno ma in assoluto. Vinse anche la Coppa di slalom gigante e la classifica della combinata, ma all'epoca non era prevista alcuna coppa di cristallo per questa specialit\u00e0.\nDopo essersi imposta nella classifica di combinata anche nel 1983, gareggi\u00f2 ancora una stagione, cogliendo il 20 marzo 1984 l'ultima vittoria a Zwiesel; nella stessa localit\u00e0, il giorno seguente, ottenne il suo ultimo piazzamento nel Circo bianco (8\u00aa in slalom gigante) prima del ritiro, avvenuto quando in carriera aveva collezionato 33 successi e 89 podi complessivi nel massimo circuito internazionale.\nAltre attivit\u00e0.\nDopo il ritiro spos\u00f2 lo sciatore austriaco Harti Weirather, con il quale avvi\u00f2 un'impresa di sponsorizzazioni nello sci.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante\nSL = slalom speciale\nKB = combinata"}
{"id": "259430", "revid": "28941", "url": "https://it.wikipedia.org/wiki?curid=259430", "title": "Cannone ionico", "text": ""}
{"id": "259433", "revid": "767487", "url": "https://it.wikipedia.org/wiki?curid=259433", "title": "Ion beam sputtering", "text": "Lo ion beam sputtering \u00e8 una tecnica di \"sputtering\" attuata con un cannone a ioni.\nApplicazioni.\n\u00c8 alla base di molti processi tra cui lo \"ion beam figuring\" per la rifinitura delle ottiche, lo \"ion beam cleaning\" per l'accurata pulizia di superfici e la deposizione di materiali."}
{"id": "259436", "revid": "484362", "url": "https://it.wikipedia.org/wiki?curid=259436", "title": "Tawantinsuyu", "text": ""}
{"id": "259443", "revid": "15756", "url": "https://it.wikipedia.org/wiki?curid=259443", "title": "Cervello positronico", "text": "Il cervello positronico \u00e8 un dispositivo immaginario, ideato per le sue storie di fantascienza, dallo scrittore Isaac Asimov come componente fondamentale del cervello di un robot positronico. Esso \u00e8 legato alle Tre leggi della robotica.\nL'idea.\nI primi racconti sui robot positronici risalgono agli anni 1939-1940, Asimov scelse l'aggettivo \"positronico\" perch\u00e9 trovava il nome assonante con l'aggettivo \"positivo\", un aggettivo a cui associava in effetti i suoi robot narrativi. In effetti i positroni, essendo delle antiparticelle, non potrebbero esistere in un universo come il nostro fatto di elettroni, poich\u00e9 le due particelle opposte si annichilirebbero in una frazione di secondo distruggendo la materia. Nella visione di Asimov, l'annullamento delle due particelle opposte - che per conseguenza produce energia - avrebbe dovuto portare i lettori ad immaginare una sorta di scintilla assimilabile a quella che nel pensiero umano si verifica nei neuroni. \nLa lega di platino-iridio \u00e8 stata scelta perch\u00e9 questi due elementi sono ritenuti metalli particolarmente inerti, che hanno scarsa probabilit\u00e0 di subire mutamenti chimici.\nDescrizione.\nIl cervello positronico \u00e8 un globo spugnoso di una lega di platino-iridio, ed \u00e8 stato inventato da Lawrence Robertson, fondatore della \"U.S. Robots and Mechanical Men Corporation\", inizialmente unica azienda del mondo capace di costruirne (con regolare brevetto) esemplari funzionanti. Il loro software che permetteva l'intelligenza artificiale, ha come capisaldi quelle che Asimov chiam\u00f2 le Tre leggi della robotica. \nQuesto dispositivo pu\u00f2 essere distrutto con facilit\u00e0 dall'esposizione ai raggi gamma.\nData la complicatezza con cui il cervello funziona, spesso nemmeno i programmatori alla fine sanno con precisione cosa uscir\u00e0 fuori dal loro lavoro, e per questo la U.S. Robots, si affida a persone qualificate e di fiducia (collaudatori e robopsicologi) per collaudare i loro prototipi freschi di fabbricazione.\nInoltre, per costruire un cervello positronico (nel 2021 A.D.), ci volevano circa 75000 operazioni diverse, e dato che esse dipendevano da un certo numero di fattori variabili che andavano da 5 a 105 (processo che venne per\u00f2 ampiamente migliorato e raffinato negli anni seguenti), era sempre in dubbio il risultato finale. Addirittura una volta, a causa di questa incognita, venne costruito per errore, un robot con cervello in grado di leggere i pensieri. Applicando invece un modello di geometria frattale agli schemi del dispositivo, si pu\u00f2 permettere ad un robot di sognare, e di far conoscere i veri desideri del suo subconscio.\nUn cervello positronico poi, non deve per forza finire in un robot per essere utile; infatti, se costituisce il centro di elaborazione principale di un computer, pu\u00f2 fungere da supercalcolatore. Ed \u00e8 questo quello che hanno fatto alla U.S. Robots: il cosiddetto \"Cervello\", supercomputer dalla personalit\u00e0 di un bambino piccolo, \u00e8 in grado di effettuare miliardi e miliardi di calcoli al secondo (\u00e8 grazie anche a lui che \u00e8 stato inventato il motore iper-atomico per rendere possibili i viaggi interstellari). La naturale evoluzione di questo progetto, furono le \"Macchine\", computer anch'essi positronici, che al tempo della Federazione terrestre, governavano l'economia globale.\nIl cervello positronico non \u00e8 indissolubilmente legato ai suoi schemi positronici, cio\u00e8 alla sua programmazione e alla sua configurazione: infatti, tramite metodi altamente sofisticati, questi si possono trasferire da un supporto all'altro, permettendo cos\u00ec ai dati in esso contenuti, di vivere per migliaia e migliaia di anni. Ed \u00e8 proprio questo quello che ha fatto R. Daneel Olivaw con i dati presenti nel suo cervello, trasferendoli per ben 5 volte da un cervello positronico ad un altro, sempre pi\u00f9 avanzato e capiente.\nUtilizzi.\nIl concetto domin\u00f2 le storie di Asimov sui robot, ma fu ripreso da altri soggetti fantascientifici. In particolare, l'androide Data di \"Star Trek - The Next Generation\" \u00e8 dotato di un cervello positronico. I romanzi della serie fantascientifica tedesca \"Perry Rhodan\" sono incentrati su computer chiamati \"Positroniken\"."}
{"id": "259445", "revid": "11684", "url": "https://it.wikipedia.org/wiki?curid=259445", "title": "Vittime della Camorra", "text": ""}
{"id": "259467", "revid": "327865", "url": "https://it.wikipedia.org/wiki?curid=259467", "title": "Eytan Fox", "text": "Nato negli Stati Uniti da una famiglia ebraica (sua madre era Sarah Kaminker: urbanista, membro del consiglio della municipalit\u00e0 di Gerusalemme), Eytan Fox cresce a Gerusalemme. Dopo il servizio militare si \u00e8 diplomato presso la Tel Aviv University's School of Film.\nEytan Fox dirige il primo film, un lungometraggio sull'omosessualit\u00e0 nell'esercito israeliano, tema che riprender\u00e0 successivamente in \"Yossi &amp; Jagger\". Quest'ultimo film ottiene diversi riconoscimenti, fra cui \"Movie Of the Year Award\" (1990) dell'Israeli Film Institute.\nIl suo primo successo internazionale \u00e8 \"Yossi &amp; Jagger\" del 2002.\n\"Camminando sull'acqua\" (2004), che vede protagonista l'attore israeliano Lior Ashkenazi, \u00e8 stato presentato al festival di Berlino, cos\u00ec come il suo ultimo lavoro, \"The Bubble\" (2006).\nEytan Fox \u00e8 apertamente gay."}
{"id": "259468", "revid": "767487", "url": "https://it.wikipedia.org/wiki?curid=259468", "title": "Yossi &amp; Jagger", "text": "Yossi &amp; Jagger \u00e8 un film del 2002, diretto dal regista Eytan Fox.\nTrama.\nLa vicenda ruota attorno alla relazione fra due soldati israeliani, un ufficiale e il suo subalterno, che si trovano di stanza al confine con il Libano, di guardia in attesa di un attacco nemico (non \u00e8 chiarito quale, ma \u00e8 possibile che si tratti degli Hezbollah, le milizie islamiche radicali della popolazione sciita del Libano meridionale).\nYossi, che \u00e8 militare in carriera, vorrebbe che la relazione restasse nascosta, mentre Jagger, che \u00e8 di leva, ha intenzione di presentarlo alla famiglia una volta terminato il servizio. Due soldatesse giungono nell'accampamento, una delle quali innamorata di Jagger, ma non trova mai il momento per dirglielo. Un giorno il reparto viene incaricato di compiere un'operazione notturna che, per\u00f2, si concluder\u00e0 con esiti tragici. Solo quando Jagger \u00e8 in punto di morte, Yossi riesce a dirgli che lo ama nonostante accanto a loro si trovi un altro soldato.\nIn casa dei genitori del caduto, Yossi triste deve tenere il dovuto riserbo, quando i signori chiedono agli amici la canzone preferita del ragazzo. L'uomo trova l'occasione per poter esternare il proprio sentimento, improvvisando il successo \"BaNashama\", \"nella mia anima\", della star israeliana Rita.\nCaratteristiche.\nIn questo film breve, poco pi\u00f9 di un'ora, si affronta per la prima volta pubblicamente il tema dell'omosessualit\u00e0 nelle Forze di difesa israeliane, ottenendo nonostante il tema controverso un lusinghiero successo di pubblico e di critica soprattutto nella nazione produttrice, anche nell'esercito.\nDifferentemente c'\u00e8 stato chi ha voluto vedere in esso una sorta di propaganda in cui contrapporre una nazione democratica e libera (Israele) contrapposta, non solo militarmente, ad un mondo chiuso e rigido (quello islamico).\nParadossalmente, le critiche al regista si sono concentrate non sulla scelta della tematica omosessuale, bens\u00ec sul fatto che i rapporti sessuali fra ufficiale e sottoposto sono proibiti allo scopo di evitare abusi di autorit\u00e0, e sarebbe quindi scorretto presentarli - come qui - sotto una luce positiva.\nImportante \u00e8 stata anche la scelta della colonna sonora del film, la popolarissima canzone israeliana \"BaNeshama\" (nell'anima), resa celebre dalla cantante israeliana Rita, significativamente fatta cantare durante lo stesso film ai protagonisti: le parole della canzone parlano infatti della necessit\u00e0 di \"uscire dall'ombra\" e di poter manifestare e condividere apertamente il proprio dolore e la propria identit\u00e0.\nSequel.\nNell'aprile del 2012 viene presentato al Tribeca Film Festival il film \"Ha-Sippur Shel Yossi\", sequel del film del 2002. Il film \u00e8 nuovamente diretto da Eytan Fox ed interpretato da Ohad Knoller, questa volta al fianco dell'attore e modello israeliano Oz Zehavi."}
{"id": "259469", "revid": "6923", "url": "https://it.wikipedia.org/wiki?curid=259469", "title": "Wapedia", "text": "Wapedia \u00e8 stato un progetto sviluppato da Florian Amrhein per rendere accessibili i contenuti di Wikipedia su dispositivi mobili come cellulari o palmari. Partito nell'agosto 2004, \u00e8 stato chiuso il 4 novembre 2013.\nIl sito si serviva di un dump del database di Wikipedia, aggiornato mensilmente per sopperire alle eventuali lentezze dei server di Wikipedia ma in grado di recuperare in tempo reale le voci per visualizzare la versione aggiornata.\nWapedia esisteva in due versioni:"}
{"id": "259471", "revid": "11684", "url": "https://it.wikipedia.org/wiki?curid=259471", "title": "Barare", "text": ""}
{"id": "259472", "revid": "486946", "url": "https://it.wikipedia.org/wiki?curid=259472", "title": "Re magi", "text": ""}
{"id": "259475", "revid": "14691", "url": "https://it.wikipedia.org/wiki?curid=259475", "title": "Nonmorto", "text": ""}
{"id": "259476", "revid": "1305772", "url": "https://it.wikipedia.org/wiki?curid=259476", "title": "Borsa", "text": ""}
{"id": "259478", "revid": "767487", "url": "https://it.wikipedia.org/wiki?curid=259478", "title": "A un passo dall'inferno (film 1966)", "text": "A un passo dall'inferno (\"To the Shores of Hell\") \u00e8 un film statunitense del 1966 diretto da Will Zens.\n\u00c8 il primo film mai girato sulla guerra del Vietnam, anche se per convenzione la nascita di questo sottogenere cinematografico si fa coincidere con l'uscita del pi\u00f9 celebre \"Berretti verdi\", girato l'anno successivo.\nTrama.\nIl dottor Gary Donahue viene tenuto prigioniero dai Vietcong nella giungla. Preso dall'importanza della sua missione di medico, non si risparmia per nessuno, dandosi da fare per malati e feriti. Per la sua competenza e autorevolezza viene tenuto in considerazione anche dai Vietcong ai quali tuttavia egli, da prigioniero civile, non risparmia giudizi e critiche.\nSuo fratello, maggiore del corpo dei marines, decide di andare a liberarlo e organizza una spedizione sbarcando sulla costa del Vietnam in vicinanza della zona dove verosimilmente \u00e8 tenuto prigioniero il medico. Aiutato dal veterano sergente Gabreski e da padre Bourget, un missionario francese che conosce la zona, dopo molte traversie riesce a raggiungere il fratello e a liberarlo. Questi per\u00f2, dispiaciuto per aver interrotto la sua missione nel Vietnam, decide di partire per il Congo con lo scopo di continuare la sua attivit\u00e0 umanitaria in favore dei deboli."}
{"id": "259482", "revid": "125957160", "url": "https://it.wikipedia.org/wiki?curid=259482", "title": "Claire Forlani", "text": "Biografia.\nNasce a Twickenham, nel quartiere di Richmond upon Thames, a sud ovest di Londra, da padre italiano, originario di Ferrara, Pierluigi Forlani, e da madre britannica, Barbara Dickinson. A 11 anni entra nell\"'Art Educational School\" a Londra, dove inizia a prepararsi per diventare un'attrice. Durante i sei anni passati in questa scuola, studia anche danza, partecipando ad allestimenti di \"Lo schiaccianoci\" e \"Orfeo all'inferno\". A seguito di queste viene scelta dalla \"British Television\" per una serie TV e un film per la televisione.\nPer aiutarla ad avere offerte lavorative, i genitori decidono di spostarsi a San Francisco nel 1993; grazie a questa scelta, Claire viene selezionata per la mini-serie televisive \"J.F.K.: Reckless Youth\" e per il film \"Scuola di polizia - Missione a Mosca\". Nel 1996 ha una piccola parte nel film \"The Rock\", assieme a Sean Connery e Nicolas Cage. Un anno dopo, la sua performance in \"L'ultima volta che mi sono suicidato\" viene acclamata dalla critica.\nGrazie alla sua interpretazione nel film \"Vi presento Joe Black\", nel quale recita a fianco di Brad Pitt e Anthony Hopkins, nel 1998 diventa ben nota al pubblico statunitense e internazionale. Nel 2002 recita come protagonista nel video \"Blackout\" della band italiana Mistonocivo. Dal 2006 \u00e8 impegnata in ', nel ruolo della dottoressa Peyton Driscoll, medico legale della scientifica. In seguito anche in ' e \"Hawaii Five-0\". Ha interpretato il ruolo di Meredith Newman nel film del 2019 \"Five Feet Apart\".\nVita privata.\nNel giugno del 2007 si \u00e8 sposata a Pievebovigliana, in provincia di Macerata, con l'attore scozzese Dougray Scott.\nDoppiatrici italiane.\nNelle versioni in italiano dei suoi lavori, Claire Forlani \u00e8 stata doppiata da:"}
{"id": "259483", "revid": "2175", "url": "https://it.wikipedia.org/wiki?curid=259483", "title": "Bastide-Puylaurent", "text": ""}
{"id": "259484", "revid": "2175", "url": "https://it.wikipedia.org/wiki?curid=259484", "title": "Bessons", "text": ""}
{"id": "259485", "revid": "2175", "url": "https://it.wikipedia.org/wiki?curid=259485", "title": "Bleymard", "text": ""}
{"id": "259486", "revid": "2175", "url": "https://it.wikipedia.org/wiki?curid=259486", "title": "Bondons", "text": ""}
{"id": "259487", "revid": "2175", "url": "https://it.wikipedia.org/wiki?curid=259487", "title": "Born (Loz\u00e8re)", "text": ""}
{"id": "259488", "revid": "287204", "url": "https://it.wikipedia.org/wiki?curid=259488", "title": "Le Born", "text": "Esistono pi\u00f9 comuni francesi con questo nome:"}
{"id": "259489", "revid": "2175", "url": "https://it.wikipedia.org/wiki?curid=259489", "title": "Buisson (Loz\u00e8re)", "text": ""}
{"id": "259490", "revid": "1305772", "url": "https://it.wikipedia.org/wiki?curid=259490", "title": "Le Buisson", "text": ""}
{"id": "259491", "revid": "2175", "url": "https://it.wikipedia.org/wiki?curid=259491", "title": "Canourgue", "text": ""}
{"id": "259492", "revid": "2175", "url": "https://it.wikipedia.org/wiki?curid=259492", "title": "Chaze-de-Peyre", "text": ""}
{"id": "259493", "revid": "2175", "url": "https://it.wikipedia.org/wiki?curid=259493", "title": "Cheylard-l'Ev\u00eaque", "text": ""}
{"id": "259494", "revid": "2175", "url": "https://it.wikipedia.org/wiki?curid=259494", "title": "Collet-de-D\u00e8ze", "text": ""}
{"id": "259495", "revid": "2175", "url": "https://it.wikipedia.org/wiki?curid=259495", "title": "Fage-Montivernoux", "text": ""}
{"id": "259496", "revid": "2175", "url": "https://it.wikipedia.org/wiki?curid=259496", "title": "Fage-Saint-Julien", "text": ""}
{"id": "259497", "revid": "2175", "url": "https://it.wikipedia.org/wiki?curid=259497", "title": "Hermaux", "text": ""}
{"id": "259499", "revid": "2175", "url": "https://it.wikipedia.org/wiki?curid=259499", "title": "Laubies", "text": ""}
{"id": "259500", "revid": "2175", "url": "https://it.wikipedia.org/wiki?curid=259500", "title": "Mal\u00e8ne", "text": ""}
{"id": "259501", "revid": "2175", "url": "https://it.wikipedia.org/wiki?curid=259501", "title": "Malzieu-Forain", "text": ""}
{"id": "259502", "revid": "6923", "url": "https://it.wikipedia.org/wiki?curid=259502", "title": "Milan Football and Cricket Club", "text": ""}
{"id": "259503", "revid": "2175", "url": "https://it.wikipedia.org/wiki?curid=259503", "title": "Malzieu-Ville", "text": ""}
{"id": "259504", "revid": "2028514", "url": "https://it.wikipedia.org/wiki?curid=259504", "title": "Refuso", "text": "Un ref\u00f9so (dal latino \"ref\u016bsus\", part. pass. di \"refund\u0115re\", 'riversare') \u00e8 un errore di stampa causato dallo scambio, o spostamento, di uno o pi\u00f9 caratteri durante la composizione tipografica di un testo mediante caratteri mobili. Conservatosi nel tempo anche dopo il tramonto della stampa a caratteri mobili, oggi il termine \u00e8 sinonimo di errore di battitura (o di distrazione) nella scrittura di un testo.\nDescrizione.\nSi manifesta tipicamente sotto due diverse forme:\nPresente in abbondanza nella prima stesura di un testo, il refuso viene corretto grazie al lavoro dei correttori di bozze, solitamente in almeno due letture e da persone diverse. Una volta eseguiti questi passaggi il testo viene rivisto per l'ultima lettura e pubblicato. Alcuni programmi di videoscrittura contengono una tabella che raccoglie i refusi pi\u00f9 comuni della lingua in uso e l'opzione per correggerli, attivabile durante la battitura. Nel gergo informatico, viene a volte usato come sinonimo l'anglicismo \"typo\", abbreviazione di \"typographical error\".\nIn senso pi\u00f9 esteso, si indica come refuso un errore commesso, per fretta o per distrazione, nello scrivere o nel parlare."}
{"id": "259505", "revid": "2175", "url": "https://it.wikipedia.org/wiki?curid=259505", "title": "Massegros", "text": ""}
{"id": "259506", "revid": "2175", "url": "https://it.wikipedia.org/wiki?curid=259506", "title": "Monastier-Pin-Mori\u00e8s", "text": ""}
{"id": "259507", "revid": "2175", "url": "https://it.wikipedia.org/wiki?curid=259507", "title": "Monts-Verts", "text": ""}
{"id": "259509", "revid": "2175", "url": "https://it.wikipedia.org/wiki?curid=259509", "title": "Panouse", "text": ""}
{"id": "259510", "revid": "1305772", "url": "https://it.wikipedia.org/wiki?curid=259510", "title": "Pompidou", "text": ""}
{"id": "259512", "revid": "2175", "url": "https://it.wikipedia.org/wiki?curid=259512", "title": "Recoux", "text": ""}
{"id": "259513", "revid": "106908", "url": "https://it.wikipedia.org/wiki?curid=259513", "title": "Rozier", "text": ""}
{"id": "259514", "revid": "287204", "url": "https://it.wikipedia.org/wiki?curid=259514", "title": "Saint-Etienne-du-Valdonnez", "text": ""}
{"id": "259515", "revid": "1851848", "url": "https://it.wikipedia.org/wiki?curid=259515", "title": "Nicola Franceschina", "text": "Biografia.\nAppartiene alla societ\u00e0 \"Fiamme Oro Moena\" della Polizia di Stato.\nNel 2002 ha rappresentato l'Italia ai Giochi olimpici di Salt Lake City.\nHa gareggiato nella staffetta 5000 metri, con i compagni di nazionale Maurizio Carnino, Fabio Carta e Nicola Rodigari ha vinto la medaglia d'argento olimpica.\nNel 2004, in squadra con Fabio Carta, Nicola Rodigari e Roberto Serra, ha vinto la medaglia di bronzo nella staffetta 5000 metri ai campionati mondiali di G\u00f6teborg, in Svezia.\nHa fatto parte della nazionale italiana ai XX Giochi olimpici invernali, dove si \u00e8 classificato al quarto posto nella gara di staffetta."}
{"id": "259516", "revid": "599013", "url": "https://it.wikipedia.org/wiki?curid=259516", "title": "Saint-Etienne-Vall\u00e9e-Fran\u00e7aise", "text": ""}
{"id": "259517", "revid": "2175", "url": "https://it.wikipedia.org/wiki?curid=259517", "title": "Salces", "text": ""}
{"id": "259518", "revid": "2175", "url": "https://it.wikipedia.org/wiki?curid=259518", "title": "Salle-Prunet", "text": ""}
{"id": "259519", "revid": "2175", "url": "https://it.wikipedia.org/wiki?curid=259519", "title": "Tieule", "text": ""}
{"id": "259522", "revid": "2175", "url": "https://it.wikipedia.org/wiki?curid=259522", "title": "Vignes (Loz\u00e8re)", "text": ""}
{"id": "259524", "revid": "767487", "url": "https://it.wikipedia.org/wiki?curid=259524", "title": "Rocles (Loz\u00e8re)", "text": "Rocles \u00e8 un comune francese di 212 abitanti situato nel dipartimento della Loz\u00e8re nella regione dell'Occitania."}
{"id": "259526", "revid": "110157", "url": "https://it.wikipedia.org/wiki?curid=259526", "title": "Sainte-Eulalie (Loz\u00e8re)", "text": "Sainte-Eulalie \u00e8 un comune francese di 51 abitanti situato nel dipartimento della Loz\u00e8re nella regione dell'Occitania."}
{"id": "259527", "revid": "1534511", "url": "https://it.wikipedia.org/wiki?curid=259527", "title": "Launch Escape System", "text": "Il sistema di abbandono del lancio (in inglese launch escape system, LES, o launch abort system, LAS) \u00e8 un sistema destinato a salvare l'equipaggio di una capsula spaziale montata su un razzo vettore, in caso di fallimento del lancio.\nStoricamente \u00e8 stato realizzato sia con un razzo di salvataggio posto in cima alla capsula, che a mezzo di sedili eiettabili di tipo aeronautico.\nLa soluzione adottata negli Shuttle statunitensi (portellone di emergenza), pu\u00f2 essere considerata una soluzione \"di facciata\" priva di qualsiasi utilit\u00e0 nella delicata fase del lancio.\nScopo e funzionamento.\nLo scopo del sistema \u00e8 quello di separare, in caso di emergenza, la capsula spaziale dal razzo vettore e di lanciarla ad una distanza ed altezza sufficienti a garantire l'incolumit\u00e0 dell'equipaggio e la corretta apertura dei paracadute. Ad esempio, nel progetto Mercury, il LES consisteva in un missile a carburante solido da 23400 kg di spinta, montato su una torre posta al di sopra del veicolo spaziale. In caso di interruzione del lancio a causa di situazioni di grave pericolo (incendio sulla rampa), il LES si sarebbe attivato automaticamente per un secondo, allontanando il modulo Mercury dal veicolo di lancio difettoso. Il modulo sarebbe poi sceso con il suo sistema di recupero con paracadute. Poich\u00e9 il LES era montato in cima alle capsule, dopo l'interruzione dell'iniettore del motore (BECO), esso non era pi\u00f9 utile e veniva separato dal veicolo, mediante l'utilizzo di un ulteriore missile a carburante solido (per il Mercury questo era di 360 kg) che si attivava per 1,5 secondi onde evitare che colpisse la capsula stessa. \nStoria.\nNella storia, il LES venne usato per il programma Mercury ed il programma Apollo. A tutt'oggi invece viene usato per il programma spaziale russo Sojuz. Fino ad oggi l'unica situazione di emergenza nella quale il LES dovette essere usato fu il 26 settembre 1983 durante il tentativo di lancio della missione Sojuz T-10-1 quando il razzo vettore prese fuoco poco prima dell'inizio della missione e anche nella Soyuz MS-10 dopo un malfunzionamento nei booster. Il LES funzion\u00f2 alla perfezione e fu in grado di salvare la capsula e l'equipaggio, staccandosi dal razzo vettore solo pochi secondi prima che lo stesso esplodesse.\nPer il programma spaziale russo Vostok e per quello americano Gemini, entrambi i veicoli spaziali furono dotati di appositi sedili in grado di catapultare l'equipaggio fuori dall'abitacolo della capsula, atterrando con un apposito paracadute. Anche per gli Shuttle europei del tipo \"Hermes\", nonch\u00e9 per quelli russi del tipo \"Buran\", fu previsto di equipaggiare gli stessi con i sedili eiettabili, se fossero effettivamente volati nello spazio con un equipaggio, fatto mai avvenuto. Come dimostrato dal Sojuz T-10, un LES deve essere in grado di portare una capsula spaziale dalla rampa di lancio ad un'altezza sufficiente per garantire che gli appositi paracadute si possano aprire correttamente. Di conseguenza deve essere dotato di un potente e pesante missile a carburante solido; gli ingegneri progettisti di capsule spaziali preferirono pertanto adottare i sedili eiettabili, perch\u00e9 molto pi\u00f9 leggeri e utilizzabili, in determinante circostanze, anche durante le fasi di rientro in atmosfera e di atterraggio. Il LES formato dal missile a carburante solido non dava questa possibilit\u00e0.\nAnche lo Space Shuttle americano fu inizialmente dotato di sedili eiettabili, che vennero rimossi in seguito ai voli di collaudo che avevano dimostrato l'affidabilit\u00e0 del veicolo spaziale. Solo dopo la catastrofe dello Shuttle \"Challenger\" (STS-51-L), tutti i veicoli spaziali rimasti vennero dotati di un dispositivo in grado di consentire all'equipaggio un'eventuale evacuazione dal portello laterale di accesso, anche se questo sistema poteva essere usato esclusivamente quando lo Shuttle si trovava in assetto controllato, visto che gli astronauti avevano bisogno di tempo per lasciare i loro posti e raggiungere il portello per saltare."}
{"id": "259528", "revid": "1543377", "url": "https://it.wikipedia.org/wiki?curid=259528", "title": "Fontana delle Api", "text": "La fontana delle Api \u00e8 una fontana storica di Roma ubicata all'angolo di piazza Barberini con via Veneto, realizzata nel 1644 da Gian Lorenzo Bernini.\nStoria.\nA pochi mesi dalla realizzazione della fontana del Tritone, il 6 aprile 1644 papa Urbano VIII Barberini commission\u00f2 a Gian Lorenzo Bernini la costruzione di una fontana di piccole dimensioni, ad uso pubblico, che assolvesse alla funzione di \u00abbeveratore delli cavalli\u00bb. L'opera fu realizzata nello stesso anno, e in onore del committente l'artista rappresent\u00f2 sulla fontana le Api, simbolo araldico della famiglia del pontefice.\nInizialmente collocata all'angolo di palazzo Soderini, tra piazza Barberini e via Sistina, la fontana venne smontata nel 1880 per motivi di intralcio alla viabilit\u00e0, scomposta e messa nel deposito comunale di Testaccio. Nel 1915, quando si decise di ricostruirla, la maggior parte dei pezzi non fu per\u00f2 pi\u00f9 ritrovata, e ne venne commissionata una copia ad Adolfo Apolloni, che al posto dell'originario marmo lunense impieg\u00f2 il travertino, proveniente dalla demolita porta Salaria. La valva inferiore, che in origine era a livello del piano stradale, fu rialzata su una cornice di massi, e quella superiore non venne pi\u00f9 fatta poggiare su un palazzo, bens\u00ec venne collocata in posizione isolata. Cos\u00ec rinnovata, la fontana fu inaugurata il 28 gennaio 1916 nella sua collocazione attuale, all'imbocco di via Veneto da piazza Barberini.\nDescrizione.\nLa fontana risponde all'insolita forma di conchiglia bivalve aperta, con la parte superiore verticale, modellata in questo modo per aderire all'angolo del retrostante palazzo Soderini (ove si trovava un tempo), e quella inferiore, a livello di strada, in funzione di vasca. In questo catino rotondo e scannellato, infatti, viene raccolta l'acqua che sgorga dai tre sottili zampilli collocati sotto altrettante api, scolpite sopra la cerniera di raccordo tra le valve. L'approvvigionamento idrico della fontana \u00e8 garantito dalla vicina fontana del Tritone, con la quale condivide la canalizzazione delle acque: per questo motivo, il flusso \u00e8 alquanto esiguo, con una pressione idrica troppo debole per consentire a Bernini la creazione di una fontana monumentale.\nNella loro semplicit\u00e0 iconica, le tre api in realt\u00e0 irradiano messaggi multiformi. Le api, infatti, sono il simbolo araldico della casata del Papa committente, Urbano VIII Barberini; un'altra chiave di lettura, tuttavia, ci \u00e8 offerta dal \"Trattato dell'Amore di Dio\" di San Francesco di Sales, edito nel 1616, dove le api vengono paragonate alle anime durante il loro soggiorno terrestre. Questo nodo di significati intende celebrare anche la purezza delle acque sgorganti dalla fontana, cos\u00ec dolci da poter essere paragonate al miele prodotto dalle api; nella fontana, inoltre, l'acqua si trasforma nel ronzio sottile delle api, dando cos\u00ec vita a una metamorfosi acqua-suono.\nLa valva superiore riporta un distico scritto di mano di Urbano VIII, che recita:\nQuest'iscrizione \u00e8 stata al centro di una curiosa polemica. Nel testo originale, infatti, l'ultima riga riportava \u00abANNO MDCXLIV PONT XXII\u00bb (che nelle intenzioni del Bernini voleva forse essere una beneaugurante anticipazione); al momento dell'inaugurazione, tuttavia, mancavano circa due mesi al compimento del ventiduesimo anno di pontificato di Urbano VIII. La circostanza scaten\u00f2 l'ironia del popolo romano, che gi\u00e0 non aveva particolare simpatia per la famiglia Barberini; anche in quest'occasione Pasquino divenne il portavoce delle aspre maldicenze dei Romani, tanto che una \"pasquinata\" di quei giorni sentenzi\u00f2: \u00abHavendo li Barberini succhiato tutto il mondo, ora volevano succhiare anche il tempo!\u00bb. Per rimediare all'inconveniente, e nel tentativo di placare le voci, il cardinale Francesco Barberini, nipote del papa, dispose che venisse abrasa l'ultima cifra dell'iscrizione (dunque, dall'originaria scritta XXII si tolse una I). Ci\u00f2 tuttavia non fu sufficiente per sedare la polemica, tanto che iniziarono a circolare le voci che lo stesso nipote augurasse al papa di non arrivare al ventiduesimo anno, come infatti avvenne, visto che Urbano VIII mor\u00ec otto giorni prima del ventiduesimo anniversario di pontificato. L'acerbit\u00e0 delle dicerie del popolo romano coinvolse anche le tre api, che - venne notato - succhiavano una gran quantit\u00e0 di acqua dalla vasca del Tritone, ma ne restituivano pochissima, chiara allusione alle ingenti tasse che il governo imponeva, restituendo ben pochi benefici al popolo."}
{"id": "259529", "revid": "697352", "url": "https://it.wikipedia.org/wiki?curid=259529", "title": "La Villedieu (Loz\u00e8re)", "text": "La Villedieu \u00e8 un comune francese di 40 abitanti situato nel dipartimento della Loz\u00e8re nella regione dell'Occitania."}
{"id": "259530", "revid": "1226", "url": "https://it.wikipedia.org/wiki?curid=259530", "title": "Impero Galattico", "text": ""}
{"id": "259531", "revid": "4175", "url": "https://it.wikipedia.org/wiki?curid=259531", "title": "Scarlets", "text": "Scarlets (fino al 2008 Llanelli Scarlets) \u00e8 una franchigia professionistica gallese di rugby a 15.\nPartecipa al Pro14 e all'European Rugby Champions Cup.\nNacque nel 2003 come una delle cinque squadre regionali (ora diventate quattro) volute dalla Welsh Rugby Union.\nLa regione degli Scarlets comprende , Carmarthen, e Narberth.\nDisputa le proprie partite interne al Parc y Scarlets, impianto di propriet\u00e0 a Pemberton, sobborgo di Llanelli.\nStoria.\nFondazione.\nNel 2003 la Welsh Rugby Union decise in modo controverso di creare cinque squadre regionali attratta da successo che questo tipo di format aveva gi\u00e0 ottenuto in Irlanda e negli stati dell'emisfero sud: Sudafrica, Australia e Nuova Zelanda.\nInizialmente si pens\u00f2 di creare un team regionale con giocatori provenienti da Llanelli, Swansea e Neath. Il piano fu poi modificato con Llanelli che si sarebbe dovuto fondere con Swansea e Neath con Bridgend. Il Llanelli si oppose per\u00f2 ad entrambe le soluzioni e richiese di ottenere lo status di \"stand-alone\". Alla fine a Llanelli fu accordato lo status richiesto (cos\u00ec come accadde a Cardiff) e ottenne di essere una regione a s\u00e9 stante. Il 7 luglio 2003 la squadra regionale Llanelli Scarlets fu ufficialmente creata.\nUfficialmente i Llanelli Scarlets rappresentano tutto il nord e l'ovest del Galles. La regione \u00e8 di propriet\u00e0 dei proprietari del Llanelli RFC.\nDal 2003 a oggi.\nDurante la loro stagione inaugurale gli Scarlets convocarono molti giocatori del Llanelli RFC, squadra che l'anno prima aveva avuto molti successi, e disputarono un'ottima prima annata. Vinsero infatti la Celtic League precedendo di quattro punti l'Ulster e raggiunsero i quarti nella Heineken Cup. Nella coppa europea gli Scarlets disputarono il Girone 4 con Northampton Saints, Agen e Border Reivers, vincendo cinque delle sei partite (l'unica sconfitta \u00e8 quella contro l'Agen) e arrivando primi nel gruppo. Nei quarti di finale furono comunque sconfitti dal Biarritz Olympique 27 a 10.\nLa stagione successiva, comunque, fu meno vincente. Colpiti da infortuni e ritiri, come pure dal trasferimento dell'ala Stephen Jones ai Clermont Auvergne, gli Scarlets finirono solamente al quinto posto della Celtic League e andarono anche peggio nell'Heineken Cup. Infatti vinsero solo due dei sei match del girone eliminatorio, dove arrivarono terzi dietro Northampton Saints e Toulouse. L'unico risultato positivo della stagione \u00e8 il raggiungimento della finale di Celtic Cup, persa per\u00f2 col Munster 26 a 17.\nNella stagione 2005/06 gli Scarlets fallirono ancora la qualificazione nel loro gruppo dell'Heineken Cup e finirono al sesto posto la Celtic League. Ottennero comunque pi\u00f9 successo nell'appena ristrutturata Coppa Anglo-Gallese. I questa competizione prima vinsero il loro girone, poi batterono di un punto Bath in semifinale riuscendo a raggiungere la finale. Questa partita, giocata a Twickenham, riport\u00f2 comunque gli Scarlets coi piedi per terra a causa della sconfitta contro i London Wasps 26 a 10, sconfitta in parte dovuta alla mancanza di alcuni giocatori internazionali.L'avventura in Heineken Cup fu invece molto simile a quella dell'anno precedente. Llanelli vinse solo due delle sei partite del girone eliminatorio, che concluse al terzo posto dietro Toulouse e London Wasps.Il deludente sesto posto nella Celtic League permise comunque alla squadra di qualificarsi per l'Heineken Cup 2006-2007 in qualit\u00e0 di secondo miglior team gallese del campionato. inoltre gli Scarlets riuscirono a ingaggiare di nuovo Stephen Jones e a prolungare il contratto di Barry Davies. Nel corso della stagione l'allenatore storico della squadra Gareth Jenkins fu chiamato a guidare la nazionale gallese e al suo posto fu ingaggiato Phil Davies, proveniente dai Leeds Carnegie.\nLa stagione 2006-07 inizi\u00f2 con grossi guai finanziari per il team, che annunci\u00f2 che la sua esistenza era a rischio a meno che non fossero stati trovati nuovi fondi. Fortunatamente un uomo d'affari di Londra, Tim Griffiths, port\u00f2 nuovi investimenti, che permisero al club di salvarsi.\nLa stagione fu tutto sommato buona per gli Scarlets, che arrivarono quarti in Celtic League e raggiunsero la semifinale in Heineken Cup. Nella competizione continentale la squadra ottenne una delle vittorie pi\u00f9 famose della sua breve storia, battendo in trasferta Tolosa 41 a 34 dopo essere stati sotto per due volte di 21 punti. Il girone eliminatorio vide anche una convincente vittoria per 35 a 11 contro l'Ulster al Ravenhill Stadium e fu concluso senza sconfitte (quinta squadra nella storia a riuscirci). Nei quarti gli Scarlets sconfissero i detentori del Munster 24 a 15, ma i loro sogni di gloria vennero distrutti nella semifinale contro i Leicester Tigers, persa 33 a 17."}
{"id": "259533", "revid": "247222", "url": "https://it.wikipedia.org/wiki?curid=259533", "title": "Luminaria", "text": "La luminaria \u00e8 un oggetto di illuminotecnica. Sono dette luminarie tutti gli addobbi luminosi utilizzati sia per i balconi di casa, i presepi, gli alberi di natale (addobbi casalinghi) sia per le feste patronali per le strade e le piazze in festa (luminarie o \"parature\").\nStoria.\nDa sempre le feste sono state caratterizzate dall'utilizzo di fonti di luce per rendere il senso di gioia e allegria. Prima dell'invenzione della corrente elettrica e della lampadina furono utilizzate le torce con tele catramate e successivamente dei piccoli vasi contenenti olio di bassa qualit\u00e0 per lampade (\"lampante\").\nPer rendere sempre pi\u00f9 ricca la decorazione della festa venivano costruite con pali in legno ed archi le cosiddette \"parature\" a cui erano appesi dei bicchieri in vetro contenenti l'olio e che venivano accesi ad uno ad uno. \nFinalmente l'uso della corrente elettrica e delle lampadine ha reso tutto pi\u00f9 facile. In Italia, le luminarie sono praticamente un\u2019esclusiva delle cittadine del Sud.\nAddobbi casalinghi.\nLe luminarie sono alimentate con l'elettricit\u00e0 fornita dalla rete elettrica a 230 volt o a 240 volt e per collegare molte lampadine vengono utilizzati due approcci alternativi: il collegamento in serie ed in parallelo.\nNel collegamento in serie le lampadine vengono collegate una di seguito all'altra a formare un circuito ad anello. In accordo con la seconda legge di Kirchhoff si ha che ciascuna lampadina \u00e8 sottoposta ad una tensione pari alla tensione di rete diviso il numero di lampadine che costituiscono la catena.\nQuesta soluzione \u00e8 particolarmente economica in quanto impiega lampadine a bassissima tensione di costo limitato e riduce al minimo il filo elettrico necessario. Per contro il numero delle lampadine \u00e8 vincolato ad un numero prefissato ed in caso di guasto di una lampada l'intera catena si spegne. Il sistema in serie \u00e8 usato soprattutto nelle piccole catene luminose applicate agli alberi di Natale casalinghi.\nNel collegamento in parallelo ciascuna lampadina \u00e8 collegata direttamente alla tensione di rete, pertanto due fili di alimentazione devono percorrere l'intera lunghezza della luminaria. I vantaggi di questo approccio risiedono nella flessibilit\u00e0, ovvero il numero di lampade pu\u00f2 essere aumentato a piacere (mantenendo per\u00f2 l'assorbimento di corrente elettrica entro i limiti sopportabili dai cavi) e nel fatto che in caso di guasto di una lampada le altre rimangono accese. Per questi motivi le luminarie in parallelo sono usate nelle luminarie installate nelle strade e monumenti, dove limitare l'accesso per la manutenzione \u00e8 importante.\nLe luminarie nel periodo natalizio.\nStoria.\nCon luminarie natalizie si intende quella pratica tradizionale di utilizzare luci e giochi di luce in occasione della festivit\u00e0 del 25 dicembre, comprese quelle attivit\u00e0 promozionali che utilizzano inserti luminosi. La tradizione trae spunto dalla antica abitudine di addobbare l'albero natalizio con delle candele, la cui luce rappresentava metaforicamente la figura di Cristo come \"luce del mondo\". Questa pratica era particolarmente radicata in Germania.\nSul finire del XIX secolo e l'inizio del XX secolo, alle candele si sostituirono molto lentamente le luci alimentate con energia elettrica.\nIl primo albero natalizio addobbato con luci elettriche fu quello che Edward H. Johnson, socio dell'inventore Thomas Edison, realizz\u00f2 nel 1885 per la propria abitazione, sulla 5th Avenue di New York. L'albero fu addobbato con 80 luci di tre colori differenti, commemorativi della bandiera americana e quindi bianco, rosso e blu. La notizia \u00e8 giunta sino ai giorni nostri grazie ad un articolo che, per l'occasione, fu pubblicato da un quotidiano di Detroit. Per questo motivo, Edward H. Johnson \u00e8 comunemente ricordato come \"il padre dell'albero natalizio luminoso\".\nNello stesso 1895 anche la Casa Bianca, allora sotto la presidenza di Grover Cleveland, si dot\u00f2 di un proprio albero con ornamenti luminosi. \nLa prima azienda produttrice di stringhe luminose per l'albero natalizio fu invece la General Electric Co., di Harrison, nello Stato del New Jersey.\nTra le prime citt\u00e0 ad utilizzare luce elettrica per i propri alberi natalizi vanno rammentate San Diego nel 1909 e New York nel 1912. \nTuttavia, a seguito degli alti costi dell'energia elettrica di allora, per moltissime famiglie non vi fu una concreta possibilit\u00e0 di utilizzo per il proprio albero natalizio, e sino a circa il 1940 si continu\u00f2 a prediligere le classiche candele di cera. \nSolo verso la met\u00e0 del 1950 si assiste al boom delle decorazioni luminose, che da qui in poi non si limiteranno pi\u00f9 soltanto all'albero natalizio, ma che invece inizieranno ad addobbare anche l'abitazione e le strade delle citt\u00e0. \nNegli Stati Uniti, a partire dal 1960 circa, nasce l'abitudine di decorare l'esterno delle proprie abitazioni con stringhe luminose che delineano le forme della casa stessa.\nPubbliche illuminazioni natalizie.\nIlluminare le vie cittadine e gli edifici pubblici \u00e8 una delle tradizioni pi\u00f9 belle ed interessanti delle festivit\u00e0 natalizie. \nMolte amministrazioni decorano grandi alberi che vengono poi posti temporaneamente nelle pi\u00f9 importanti piazze cittadine, cos\u00ec come nelle strade principali o nei parchi pubblici. \nAlcuni tipi di illuminazione, come quelle della Torre Eiffel o del Sydney Opera House, nate in occasione delle festivit\u00e0 natalizie, hanno poi allargato i propri orizzonti temporali ed oggi sono ammirabili durante tutti i giorni dell'anno, ad orari determinati. \nTra le illuminazioni pubbliche natalizie vi sono, molto famose, quelle di Regent Street e quelle di Oxford Street, a Londra, inaugurate rispettivamente per la prima volta nel 1954 e nel 1959.\nLa competizione delle luminarie negli Stati Uniti d'America.\nAll'inizio del 1960 si svilupp\u00f2 negli Stati Uniti un tipo di architettura definita \"tract housing\": interi quartieri residenziali sorsero alle periferie delle citt\u00e0, tutti connotati da un'incredibile somiglianza delle abitazioni (per lo pi\u00f9 ville a due piani con giardino e zona garage).\nCol passare degli anni, divenne molto comune per i residenti di questi quartieri l'abitudine di competere tra loro per il miglior addobbo luminoso durante le festivit\u00e0 natalizie. \nTale competizione \u00e8 ancora oggi molto sentita in America, e durante la seconda met\u00e0 di Dicembre \u00e8 un piacevole passatempo familiare quello di guidare o camminare di sera per i quartieri residenziali della propria citt\u00e0, col fine di ammirare le centinaia di luminarie che addobbano le case ed i giardini.\nTali decorazioni col passare degli anni sono divenute cos\u00ec estrose e complesse da richiedere settimane di lavoro dei proprietari di casa per la loro annuale installazione. \nIn alcune cittadine anche le amministrazioni comunali si fanno partecipi di questa competizione, e consegnano annualmente il premio per la \"Migliore luminaria casalinga di Natale\". \nGiochi di luce.\nPer aumentare il significato festoso delle luminarie spesso le singole lampadine vengono colorare con colori diversi, anche se l'utilizzo di luce bianca, magari con effetti di movimento, pu\u00f2 essere usato come metafora della neve.\nPi\u00f9 circuiti in serie o parallelo possono essere collegati in varie combinazioni per realizzare effetti luminosi complessi. Le catene luminose possono essere controllate da dispositivi di intermittenza oppure da circuiti elettronici in grado di produrre effetti pi\u00f9 complessi del semplice lampeggiamento, quali dissolvenze incrociate, effetti di movimento ecc.\nSicurezza.\nIn quanto apparecchiature elettriche in bassa tensione, le luminarie sono soggette alla normativa elettrica nazionale e rispondere ai requisiti per il marchio C E. \nInoltre le luminarie possono essere utilizzate all'aperto solamente se questa possibilit\u00e0 \u00e8 espressamente prevista dal prodotto."}
{"id": "259534", "revid": "6392", "url": "https://it.wikipedia.org/wiki?curid=259534", "title": "Luminarie", "text": ""}
{"id": "259535", "revid": "3115", "url": "https://it.wikipedia.org/wiki?curid=259535", "title": "Golfo di Napoli", "text": "Il golfo di Napoli o baia di Napoli (), \u00e8 un'ampia insenatura del mar Tirreno Centrale Settore Est, situata a sud della citt\u00e0 di Napoli, compresa tra la penisola flegrea a nord-ovest e la penisola sorrentina a sud.\nToponimo.\nNell'antichit\u00e0 era chiamato \"Crater\" (\"Crater sinus\"), successivamente anche \"Sinus Puteolanus, Sinus Cumanus\" e \"Sinus Baianus\".\nDescrizione.\nIl golfo di Napoli si sviluppa tra e , con un'estensione di 870\u00a0km\u00b2 e una profondit\u00e0 media di 170\u00a0m.\nLa linea costiera del golfo misura ben 195\u00a0km, e va da monte di Procida a nord-est a punta Campanella a sud. Esso comprende tutto il golfo di Pozzuoli (tra capo Miseno e capo Posillipo), il litorale napoletano e vesuviano, la costiera sorrentina ed i litorali delle isole di Ischia, Procida e Capri.\nSu questa lunga costa sono state censite 328 opere marittime e 28 porti.\nIl golfo di Napoli \u00e8 dominato dal Vesuvio ad est, dalla catena dei monti Lattari a sud e dal monte Epomeo sull'isola di Ischia. La parte nord del golfo, ad ovest di Napoli, \u00e8 occupata dal sistema di vulcani dei Campi Flegrei.\nNelle acque del golfo sfociano due fiumi: Il Sebeto, ormai totalmente interrato, la cui foce \u00e8 situata nel porto di Napoli, ed il fiume Sarno, che sfocia tra Torre Annunziata e Castellammare di Stabia. Inoltre nel golfo sfociano numerosi Regi Lagni, sistema di canali di bonifica la cui costruzione inizi\u00f2 nel 1610.\nNel golfo ci sono numerose isole che costituiscono l'arcipelago Campano. Le pi\u00f9 grandi ed importanti sono Ischia, Procida, Vivara, e Capri, che ne definiscono idealmente i confini, cui si aggiunge Nisida, situata nel golfo di Pozzuoli. Considerando le isole del golfo come un ideale prolungamento delle due penisole, i margini estremi del golfo possono essere estesi fino a punta Imperatore, sull'isola d'Ischia e punta Carena sull'isola di Capri.\nLe vie marine di accesso al golfo sono quattro:\nVenti e Mare.\nI venti del golfo di Napoli sono particolarmente stabili, in prevalenza occidentali, con un'intensit\u00e0 intorno ai 3\u00a0m/s. Un detto di Napoli dice che \"nel golfo il vento gira col sole\": La mattina (il sole nasce dietro il Vesuvio) c'\u00e8 una leggera brezza di terra. In tarda mattinata - primo pomeriggio, il vento ruota ad occidente (maestrale) e sale leggermente di intensit\u00e0.\nData l'apertura del golfo sul lato sud, sud-est i venti di libeccio e parzialmente di scirocco fanno alzare il mare.\nStoria.\nNell'estate 2012 un eccezionale ritrovamento nei fondali di Capri, di un carico navale di ossidiana, naufragato 5000 anni fa, sembra provare che le zone del golfo di Napoli fossero abitate gi\u00e0 nel neolitico.\nNell'et\u00e0 del ferro, una comunit\u00e0 era stanziata a Miseno. In seguito l'insediamento primitivo divent\u00f2 porto cumano nel IV secolo a.C. e successivamente porto romano.\nSecondo il geografo Strabone, alcuni coloni provenienti da Rodi avrebbero stabilito, tra il IX-VIII secolo a.C., una colonia sull'Isolotto di Megaride, oggi facente parte del lungomare di Napoli.\nIn epoca romana gli insediamenti nel golfo erano numerosi e rinomati. Ricordiamo Pompei, Ercolano, Stabia, Oplonti ed Puteoli. Degno di nota \u00e8 l'esilio dell'Imperatore Tiberio che trascorse l'ultima parte del suo regno sull'isola di Capri, circondato da uomini di studio, giuristi, letterati ed anche astrologi.\nDopo la caduta dell'Impero romano la maggior parte delle sponde del golfo costituivano una provincia bizantina. Successivamente, questi territori, raggiunta l'indipendenza dall'Impero Bizantino fondarono il Ducato di Napoli. Va sottolineato che solo i traffici marittimi del golfo hanno permesso al Ducato di sopravvivere alla pressione Longobarda.\nNel 1137 il Ducato fu annesso al Regno di Sicilia a opera di Ruggero II di Sicilia. Di qui in avanti la storia del golfo \u00e8 legata a doppio filo con la storia di Napoli.\nAttivit\u00e0 economiche.\nPesca.\nIl golfo possiede delle risorse ittiche che favoriscono la pesca. Quasi ogni porto \u00e8 base di qualche flottiglia di pescherecci. Degna di nota \u00e8 l'attivit\u00e0 ittica di Pozzuoli.\nTrasporti.\nIl cardine dei trasporti marittimi del golfo \u00e8 il porto di Napoli.\nL'autorit\u00e0 portuale di Napoli sui traffici marittimi nel golfo riporta per il 2008 i seguenti dati:\nTurismo.\nPer le sue bellezze naturalistiche, storiche ed artistiche, per il clima mite e per l'ottima gastronomia, il golfo di Napoli \u00e8 un posto unico, conosciuto in tutto il mondo. Questo fa del turismo una delle principali attivit\u00e0 economiche di tutta la fascia costiera.\nL'offerta turistica spazia dai numerosissimi siti archeologici sparsi sul territorio, alle terme di ischia, Castellammare di Stabia o del litorale flegreo, ai parchi naturali del Vesuvio o degli Astroni, ai monumenti di Napoli, al glamour di Ischia e Capri, ai Parco sommerso di Baia e della Gaiola alle bellezze della penisola Sorrentina con Sorrento e Vico Equense.\nUn posto di rilievo \u00e8 occupato dal turismo balneare, con innumerevoli baie, insenature e cale. Sempre in quest'ambito, non va dimenticata la nautica da diporto. Durante la stagione estiva il golfo di Napoli \u00e8 uno dei bracci di mare pi\u00f9 frequentati ed apprezzati del mediterraneo. Questo anche grazie ad un sistema di porti da anni in crescita.\nImportante anche il flusso turistico generato dal traffico crocierista del porto di Napoli. Nel 2011 i passeggeri totali passati per Napoli sono stati 1.297.236.\nInquinamento.\nOggi il golfo \u00e8 caratterizzato da una fortissima densit\u00e0 abitativa e conseguente pressione antropica, soprattutto nella sua parte centrale (essenzialmente dall'area metropolitana di Napoli), fino a Castellammare di Stabia. Questa pressione produce inevitabilmente fenomeni di deterioramento ambientale.\nInoltre la foce del fiume Sarno, \u00e8 un'importante fonte di inquinamento del golfo. Questo corso d'acqua \u00e8 definito il fiume pi\u00f9 inquinato d'Europa."}
{"id": "259536", "revid": "399", "url": "https://it.wikipedia.org/wiki?curid=259536", "title": "Reinventare la ruota", "text": "Reinventare la ruota \u00e8 un'espressione idiomatica di origine anglosassone che si utilizza quando una soluzione tecnica generalmente accettata viene ignorata a favore di soluzioni ricreate localmente.\nIn un progetto software, \u00e8 un processo secondo il quale si tende a progettare/sviluppare, da zero, elementi dell'architettura (o di librerie esterne) che gi\u00e0 esistono e sono gi\u00e0 ben testati e funzionanti. Fa parte della categoria degli anti-pattern. Cause principali sono la scarsa comunicazione tra i team di sviluppo, assenza di uno studio approfondito del dominio, mancanza di intraprendenza da parte dei project manager. Una soluzione potrebbe essere uno studio iniziale pi\u00f9 approfondito del problema che si sta per affrontare, prima di intraprendere lo sviluppo e di scoprire quali sono gli elementi nell'architettura gi\u00e0 esistenti e riusabili."}
{"id": "259537", "revid": "308548", "url": "https://it.wikipedia.org/wiki?curid=259537", "title": "Parco naturale Adamello Brenta", "text": "Il parco naturale Adamello Brenta \u00e8 un'area naturale protetta istituita nel 1967 ed \u00e8 la pi\u00f9 vasta area protetta del Trentino. La sede amministrativa del parco si trova a Strembo (TN), via Nazionale n. 24.\nStoria.\nIl parco viene auspicato e promosso a partire dai primi del '900, come parco Nazionale Adamello-Brenta nel 1928, e poco prima dell'inizio del secondo conflitto mondiale - con il diretto interessamento del principe e senatore Gian Giacomo Gallarati Scotti, nell'ambito del progetto di tutela dell'orso bruno attivamente sostenuto dal principe (a cui si deve fra l'altro il divieto di caccia all'orso in Italia dal 1940) - quale nuova vasta area nazionale protetta (un tutt'uno con il parco dello Stelvio).\nLe vicissitudini storiche si sovrapposero tuttavia a tali progetti, i quali - mutando - procedettero verso forma concreta solo nel dopoguerra, con il realizzarsi nel 1967 del \"parco naturale Adamello Brenta\", a cui nel 1983 - sul versante lombardo - fece complementare seguito il parco regionale dell'Adamello. Il parco ebbe come primo presidente Carlo Eligio Valentini.\nTerritorio.\nSi estende nel Trentino occidentale tra la valle di Non, le Giudicarie e la valle di Sole, su un territorio di oltre 620 chilometri quadrati, che comprende i gruppi montuosi dell'Adamello-Presanella (nel quale si trova uno dei pi\u00f9 estesi ghiacciai europei) e delle Dolomiti di Brenta.\nIl parco si occupa inoltre di tutelare la qualit\u00e0 delle acque dei numerosi torrenti e degli oltre 80 laghi compresi nell'area, con particolare attenzione al Tovel, noto per la colorazione rossa che le sue acque hanno assunto in certe stagioni di fioritura algare sino al 1964.\nFlora.\nLa ricchezza e la variet\u00e0 della flora e della vegetazione che si incontrano nel parco naturale Adamello-Brenta non trovano paragoni che in poche altre zone dell'Arco alpino. La presenza di due distinti settori con differenti caratteristiche geologiche (le rocce calcareo-sedimentarie del Gruppo di Brenta e le rocce intrusive cristalline dell'Adamello-Presanella) ha favorito lo sviluppo naturale di endemismi e di associazioni vegetali caratteristiche, e ci\u00f2 risulta particolarmente evidente nelle fasce vegetazionali al di sopra del limite degli alberi.\nDal fondovalle e dalle pendici dei monti ricoperte da vaste foreste, alle praterie alpine in quota dove piante pioniere sfidano le intemperie, il gelo ed i venti e dove gli ultimi fiori si aggrappano tenacemente alle rocce, tutto il paesaggio vegetale del parco \u00e8 fonte di profondo interesse naturalistico e di grande suggestione visiva.\nCirca un terzo della superficie del parco \u00e8 coperto da boschi e foreste, che nella fascia altimetrica pi\u00f9 bassa sono costituiti per lo pi\u00f9 da latifoglie. Qui le specie pi\u00f9 rappresentative sono l'acero, il corniolo, il sorbo, il nocciolo, il salicone, i carpini, la roverella, l'orniello. Nel soprastante piano montano si trovano ancora le tipiche formazioni di faggeta ed il bosco misto di latifoglie e conifere; queste ultime sono decisamente prevalenti in quanto in passato la selvicoltura ha favorito maggiormente la loro presenza. Dove ci\u00f2 non \u00e8 avvenuto, il bosco puro di faggio ha potuto svilupparsi liberamente (val Daone, val Genova e Giudicarie esteriori).\nPi\u00f9 in alto si estende la fascia delle conifere \u2013 dell'abete rosso, del larice e del pino cembro \u2013 che occupa in assoluto la maggior superficie forestale del parco e giunge fino ad una quota di 1900\u20132000 m. La fascia della pecceta, ossia il bosco d'abete rosso, \u00e8 inframmezzata dai pascoli e dai campivoli delle malghe. La fascia sommitale della vegetazione arborea \u00e8 costituita dai lariceti e da sporadiche formazioni di pino cembro. Il larice esprime pi\u00f9 di ogni altra specie le caratteristiche di pianta pioniera: si insedia per primo sulle superfici d'alta quota che non sono pi\u00f9 soggette a pascolo e sulle aree interessate dalle fasi iniziali di colonizzazione (ghiaioni). Il pino cembro occupa ridotte superfici boscate nei territori del parco a clima pi\u00f9 continentale (Val di Fumo e zona del lago delle Malghette).\nLe distese a pino mugo e ontano verde si presentano subito sopra la fascia a pascolo, ma colonizzano anche le pendici detritiche.\nSopra il limite della vegetazione arborea incomincia la fascia tundro-artico-alpina, dove gli alberi si fano radi. Qui si incontrano i cosiddetti \"arbusti contorti\u201d come il pino mugo ed il rododendro. Salendo ulteriormente ecco gli \"arbusti nani\" come l'azalea delle Alpi, il camedrio alpino, i salici striscianti, tutti esempi di mirabile adattamento alle particolari condizioni e al clima rigido delle alte quote. Queste specie, infatti, sono caratterizzate da riduzione delle parti legnose aeree, aumento degli apparati radicali, riduzione della superficie fogliare. Abbiamo cos\u00ec raggiunto la fascia delle praterie alpine, popolate da piante erbacee e da una notevole variet\u00e0 di fiori. Anche tra le fessure e spaccature della roccia si possono osservare rare specie dalla tipica conformazione a cuscinetto.\nLa straordinaria variet\u00e0 della flora del parco naturale Adamello Brenta \u00e8 dovuta alle diversit\u00e0 morfologiche, pedologiche e microclimatiche che caratterizzano quest'area protetta e che sono responsabili della presenza di ambienti e di microambienti assolutamente unici e molto differenti tra loro. Infatti ogni specie vegetale ha esigenze ben precise, quindi sopravvive solo dove le condizioni sono idonee; ci\u00f2 fa s\u00ec che zone a clima, terreno e disponibilit\u00e0 idrica diversi ospitino associazioni vegetali diverse.\nNon \u00e8 solo l'ambiente particolare a determinare le caratteristiche della flora del parco. L'attuale aspetto floristico \u00e8 il risultato di una serie di equilibri dinamici che si sono instaurati nel corso di millenni fra le piante, l'ambiente circostante e le modificazioni dovute a cause naturali o indotte dall'uomo.\nNumerose sono le specie \"artico-alpine\u201d che posseggono, sulle Alpi, un areale disgiunto, a seguito delle grandi glaciazioni, rispetto alle zone di provenienza ben pi\u00f9 estese. Esempi tipici sono la stella alpina e la linnea borealis, piante di derivazione siberiana presenti sulle Alpi e nel parco in territori geografici limitati, solitamente alle quote pi\u00f9 elevate.\nLa diversa composizione del terreno determina l'insediarsi di differenti associazioni vegetali anche nella zona dei pascoli alpini. Cos\u00ec nel settore calcareo i pascoli sono costituiti dal firmeto (associazione a \"Carex firma\") e dal seslerio-sempervireto (associazione a \"Carex sempervirens\" e \"Sesleria caerulea\"); nel settore siliceo le associazioni principali sono il festucceto (associazione a \"Festuca scabriculmis\"), il curvuleto (associazione a \"Carex curvula\") e il nardeto (associazione a \"Nardus stricta\").\nFauna.\nIl parco naturale Adamello Brenta gode di una ricchezza faunistica straordinaria, grazie all'integrit\u00e0 e variet\u00e0 ambientale del suo territorio.\nNell'area sono presenti tutte le specie caratteristiche delle Alpi, tra le quali spicca l'orso bruno (\"Ursus arctos arctos\"), animale simbolo del parco giunto sull'orlo dell'estinzione e oggi in espansione grazie ad un apposito intervento di reintroduzione. Presenti a partire dagli ultimi anni anche gli altri due \u201cgrandi carnivori\u201d europei, il lupo \"(Canis lupus italicus)\" e la lince \"(Lynx lynx)\", seppure in numero non quantificabile, mentre sono ben diffuse la volpe (\"Vulpes vulpes\"), il tasso (\"Meles meles\"), la faina (\"Martes foina\"), la martora (\"Martes martes\"), l'ermellino (\"Mustela erminea\") e la donnola (\"Mustela nivalis\").\nParticolarmente considerevole la presenza degli ungulati (gruppo di mammiferi) altoalpini. Oltre ad una consistente popolazione di camoscio (\"Rupicapra rupicapra\"), il parco annovera una colonia di stambecchi (\"Capra ibex\") frutto di un pluriennale progetto di reintroduzione. Tra gli ungulati sono presenti anche il cervo (\"Cervus elaphus\"), il capriolo (\"Capreolus capreolus\") ed il muflone (\"Ovis musimon\"), quest'ultimo frutto di introduzioni effettuate a partire dagli anni '70 del secolo scorso.\nAltrettanto ricca e interessante la presenza di roditori: tra i pi\u00f9 diffusi e caratteristici lo scoiattolo (\"Sciurus vulgaris\") e la marmotta (\"Marmota marmota\"). Discrete anche le popolazioni dei lagomorfi, lepre comune (\"Lepus europaeus\") e lepre alpina (\"Lepus timidus\").\nL'avifauna annovera numerose specie tipiche dell'ambiente alpino: primi tra tutti i galliformi, rappresentati da pernice bianca (\"Lagopus mutus\"), coturnice (\"Alectoris graeca\"), gallo forcello (\"Tetrao tetrix\"), gallo cedrone (\"Tetrao urogallus\") e francolino di monte (\"Tetrastes bonasia\").\nTra i rapaci, nidificano all'interno del territorio del parco l'aquila reale (\"Aquila chrysaetos\"), la poiana (\"Buteo buteo\"), l'astore (\"Accipiter gentilis\"), lo sparviere (\"Accipiter nisus\"), il falco pecchiaiolo (\"Pernis apivorus\") e il gheppio (\"Falco tinnunculus\"). Solo occasionale, invece, la presenza del gipeto (\"Gypaetus barbatus\"). Di particolare interesse ecologico, oltre ai picidi, sono anche i rapaci notturni, quali l'allocco (\"Strix aluco\"), il gufo comune (\"Asio otus\"), la civetta capogrosso (\"Aegolius funereus\") e la civetta nana (\"Glaucidium passerinum\").\nPer quanto concerne l'erpetofauna, sono da segnalare le specie pi\u00f9 tipiche dell'ambiente alpino, le quali mostrano particolari adattamenti alle condizioni ambientali d'alta montagna: tra gli anfibi, il tritone alpestre (\"Triturus alpestris\"), la salamandra alpina (\"Salamandra atra\") e la rana di montagna (\"Rana temporaria\"); tra i rettili, la lucertola vivipara (\"Lacerta vivipara\"), l'aspide (\"Vipera aspis\") e il marasso (\"Vipera berus\").\nPer l'ittiofauna, i numerosi laghi e corsi d'acqua dell'area protetta ospitano i rappresentanti tipici delle acque fredde, come il salmerino alpino (\"Salvelinus alpinus\"), la trota marmorata (\"Salmo marmoratus\") e la trota fario (\"Salmo trutta fario\").\nProgetto Life Ursus.\nSu tutto l'arco Alpino, nel corso del XX secolo, le condizioni ottimali vennero meno e la popolazione di \"orso bruno\" registr\u00f2 una lenta e inesorabile diminuzione numerica, fino ad arrivare alla quasi estinzione. All'inizio degli anni novanta la situazione era drammatica: solo nel Trentino occidentale era presente un ultimo nucleo residuo, la cui progressiva riduzione ne lasciava tuttavia intravedere l'imminente estinzione (solo 3 esemplari censiti attraverso analisi genetiche nel 1998). Tale rischio indusse il parco naturale Adamello Brenta, la Provincia autonoma di Trento e l'Istituto Nazionale per la Fauna Selvatica, con il supporto di diversi enti ad avviare, nel 1996 mediante finanziamenti Life dell'Unione europea, il \u00ab\"Progetto Life Ursus \u2013 tutela della popolazione di orso bruno del Brenta\"\u00bb, un ambizioso progetto di ripopolamento, con l'obiettivo di scongiurare l'estinzione della specie.\nTra il 1999 e il 2002 vennero rilasciati 10 orsi (3 maschi e 7 femmine) provenienti dalla Slovenia, di et\u00e0 compresa tra i 3 e i 6 anni. Nel 2002 si ebbe la prima riproduzione accertata dall'inizio del progetto di reintroduzione. Tra il 2002 e il 2007 vi sono stati 13 eventi riproduttivi accertati. A partire dal 2005 si \u00e8 registrata una maggiore tendenza all'espansione della piccola popolazione, favorita certamente dal discreto numero di soggetti giovani (1,5 - 4 anni d'et\u00e0) presenti; gli spostamenti hanno interessato province e Stati limitrofi (provincia di Bolzano, Vallarsa, sull'Altopiano di Asiago 7 Comuni in provincia di Vicenza, in provincia di Bergamo, a Magasa, Cadria e Armo in Val Vestino e Tremosine in provincia di Brescia, sul Monte Baldo veronese, nonch\u00e9 in Austria, Svizzera e Germania) e stanno a indicare un'espansione territoriale di caccia del plantigrado.\nGrazie al progetto di reintroduzione, si stima che (alla fine del 2018) la consistenza del nucleo trentino di orso bruno sia tra i 60 ed i 78 individui, oltre a tre esemplari custoditi presso il parco faunistico di Spormaggiore.\nAttivit\u00e0.\nIl parco diventa luogo ideale per attivit\u00e0 educative e didattiche sui temi dell'ecologia, delle strategie di conservazione, del mantenimento delle conoscenze sulle tradizioni e dei valori storico-culturali di un territorio, dell'attuazione di politiche condivise e partecipate per lo sviluppo sostenibile.\nDa ottobre a giugno sono in atto tante proposte di educazione ambientale, avviate dalla sezione didattica del parco.\nLe proposte sono suddivise in tre sezioni:"}
{"id": "259538", "revid": "767487", "url": "https://it.wikipedia.org/wiki?curid=259538", "title": "Botte di Natale", "text": "Botte di Natale \u00e8 un film comico con ambientazione \"western\" del 1994, diretto da Terence Hill.\n\u00c8 l'ultimo dei sedici film interpretati dalla coppia Bud Spencer e Terence Hill, un \"revival\" del fortunato filone del \"Western all'Italiana\" degli anni sessanta e settanta, caro al duo.\nTrama.\nMentre Nonna Maw progetta di passare in famiglia il Natale, i due figli cacciatori di taglie, Travis e Moses, sono impegnati nel catturare diversi banditi, come Blackjack. Travis rischia la vita nel liberare i banditi condannati alla forca; uno di questi \u00e8 il pericoloso Sam Stone. Moses viene a conoscenza del fuggiasco Stone e del suo clan e decide di lavorare insieme al fratello Travis. Nello stesso tempo, Travis rivela alla cognata Janie e al nipote Moses Junior le intenzioni della madre, tenendo all'oscuro Moses.\nMentre la famiglia di Moses si mette in viaggio, i due iniziano la ricerca di Stone; Travis fa conoscenza con Bridget e la sorella di lei, Melie. Le due si trovano in difficolt\u00e0 di fronte al losco Dodge e ai suoi scagnozzi. Travis risolve il problema delle due sorelle grazie anche all'aiuto di Moses, il quale riesce, alla fine, a mettere fuori gioco il pi\u00f9 grosso degli scagnozzi di Dodge.\nAccusati di complicit\u00e0 di Stone, i due vengono arrestati dallo Sceriffo Fox; Bridget paga la cauzione di Travis, in modo che possa farle poi un favore. Non avendo pagato quella di Moses, questi viene condannato all'impiccagione, ma riesce comunque a salvarsi. In seguito, i due fratelli elaborano un nuovo piano per risolvere il problema di Bridget, ma anche questo fallisce ed i due vengono catturati nuovamente da Stone. A questo punto Travis svela a Stone che era lui il suo salvatore quando venne condannato, e per questo Stone salda il suo debito lasciandoli liberi. Studiando un altro piano, i due fratelli riescono questa volta a catturare Stone; dialogando tra loro, Travis tenta di convincere Moses di andare a trovare la mamma per entrare in possesso di un tesoro messo da parte dal loro defunto padre. Moses non crede a questa storia ed ostinandosi alla proposta di Travis si addormenta, senza accorgersi che il fratello, per ottenere un altro favore in futuro, libera Stone.\nNel frattempo, il figlio di Moses, Moses Junior, \u00e8 intenzionato a comprare un puledro come regalo di Natale per il padre; passata una notte nel deserto, il ragazzo si risveglia sentendo il sonaglio di un serpente a sonagli, che gli morde il ginocchio. Il padre e lo zio si accorgono del suo arrivo e lo soccorrono immediatamente portandolo a casa di Bridget. Moses Junior viene salvato con un antidoto e, prima ancora che il padre si dimostri severo nei suoi confronti, Travis rivela al fratello il piano voluto dalla madre. Moses Junior rivela, inoltre, che Stone \u00e8 diretto a casa della nonna per rubare il tesoro menzionato da Travis ed i due fratelli corrono a casa della madre. Credendo che Stone tenga la loro madre in ostaggio, si accorgono per\u00f2 che in realt\u00e0 \u00e8 la madre a tenere in ostaggio Stone. Dopo cena, la sera di Natale viene rovinata dall'arrivo dei vari banditi che s'intrufolano in casa; la famiglia collabora con i due fratelli nel cacciare gli ospiti indesiderati.\nLa mattina seguente, i due fratelli e l'ormai innocuo Stone chiedono a Nonna Maw del tesoro, e lei sveler\u00e0 che il tesoro \u00e8 tutto ci\u00f2 che li circonda.\nProduzione.\nLa pellicola venne realizzata in collaborazione fra tre paesi, Italia, Germania e Stati Uniti d'America; fu scelto il Nuovo Messico per le riprese del film, suddividendo le locations fra: \"Abiquiu Lake\", \"Bonanza Creek Ranch\", \"Eaves Movie Ranch\", \"Tent Rocks\" nei pressi di \"Cochiti Pueblo\", nella \"Valle Grande\" e \"Zia Pueblo\".\nIncassi.\nIn Italia il film non ebbe successo, incassando 742 milioni di lire, rientrando sul \"budget\" grazie al mercato estero, venendo cos\u00ec ritirato dalla distribuzione ed accantonando il progetto di un possibile ritorno della celebre coppia."}
{"id": "259539", "revid": "104458", "url": "https://it.wikipedia.org/wiki?curid=259539", "title": "Wieden", "text": "Wieden () \u00e8 il quarto distretto di Vienna, in Austria ed \u00e8 situato subito a sud del primo e centrale distretto, la Innere Stadt."}
{"id": "259540", "revid": "15431", "url": "https://it.wikipedia.org/wiki?curid=259540", "title": "Wieden (Vienna)", "text": ""}
{"id": "259541", "revid": "15431", "url": "https://it.wikipedia.org/wiki?curid=259541", "title": "Brigittenau (Vienna)", "text": ""}
{"id": "259542", "revid": "767487", "url": "https://it.wikipedia.org/wiki?curid=259542", "title": "Dio perdona... io no!", "text": "Dio perdona... io no! \u00e8 un film del 1967 diretto da Giuseppe Colizzi con protagonista Terence Hill.\n\u00c8 il primo film della fortunata coppia Bud Spencer e Terence Hill, nonch\u00e9 primo dei tre western diretti dal regista Giuseppe Colizzi: seguiranno \"I quattro dell'Ave Maria\" e \"La collina degli stivali\", con protagonisti sempre la stessa coppia d'attori. Il titolo di lavorazione era \"Il cane, il gatto e la volpe\" (un brano della colonna sonora ha questo titolo).\nTrama.\nCat Stevens detto Doc \u00e8 un pistolero e un giocatore, che campa girando da un posto a un altro giocando a carte nei saloon; una sera, accampatosi all'aperto, viene raggiunto da una sua vecchia conoscenza, Hutch Bessy detto Earp, pistolero assunto da una compagnia di assicurazioni. Earp sta indagando sul furto di 300.000 dollari in oro da un treno che portava una spedizione per conto di una banca; apparentemente i responsabili hanno assaltato il treno in un certo punto e poi si sono allontanati col bottino in una direzione, dopo aver ucciso tutti i passeggeri; ma Earp \u00e8 riuscito a parlare con un testimone sopravvissuto abbastanza per dirgli la verit\u00e0; i banditi sono saliti sul treno come passeggeri qualsiasi, poi hanno fatto una strage (perch\u00e9 nessuno riferisse come erano andate effettivamente le cose), hanno fermato il treno in un altro punto (mentre dei complici lasciavano false tracce altrove) scaricando in tutta calma l'oro, e alla fine si sono allontanati dove le tracce non potevano essere seguite; due banditi hanno proseguito per condurre il treno fino alla destinazione successiva, scendendo poco prima. Earp \u00e8 convinto che una sola persona possa organizzare una rapina cos\u00ec: Bill Sant'Antonio, un sanguinario bandito che per\u00f2 risulta morto da dieci mesi, ucciso proprio da Doc; per questo motivo, Earp \u00e8 venuto a farsi dire come andarono le cose e a chiedere aiuto.\nInfatti, Sant'Antonio ha usato Doc, facendogli credere di essere morto e scappando con tutto il bottino delle sue rapine, senza dividerlo con i suoi uomini: allo stesso tempo i suoi uomini, convinti che fosse stato Doc a rubarlo, gli hanno reso la vita impossibile.\nI due si mettono separatamente sulle tracce di Bill, e giungono in momenti diversi al suo nascondiglio; costretti a collaborare, recuperano il bottino dell'ultima rapina e fanno appena in tempo a nasconderlo, prima di venire catturati dalla banda del fuorilegge. Bill ordina che vengano torturati e si allontana per parlare con la talpa che gli fornisce le informazioni, ma non fidandosi del tutto dei suoi fa in modo che si tengano d'occhio a vicenda; mentre lui \u00e8 via, Doc convince il suo torturatore a recarsi da soli sul posto. Qui, Doc approfitta di un coltello nascosto tra la sabbia quando ha nascosto il bottino per uccidere il suo aguzzino, e poi manda a chiamare Sant'Antonio, per il duello finale. Intanto anche Earp riesce a liberarsi del suo torturatore e raggiunge anche lui il nascondiglio del bottino.\nIl duello finale vede confrontarsi Doc e Bill Sant'Antonio faccia a faccia attorno a una montagna carica di dinamite pronta ad esplodere. Terzo incomodo \u00e8 Earp che, sebbene stia dalla stessa parte di Doc, cerca di impedire la sfida fra i due perch\u00e9 ritiene assurdo sfidare in un duello secondo le regole un criminale cos\u00ec pericoloso. In questo caso, lo stallo viene risolto da Bill Sant'Antonio che prova ad uccidere a tradimento Earp con una Derringer nascosta: Doc lo vede e gli tira un coltello sul braccio in modo da fargli perdere l'arma. Hutch ne esce lievemente ferito, ma stordito, mentre Doc e Bill Sant'Antonio possono terminare la loro sfida. Doc, come 10 mesi prima, ne esce vincente, ferisce agli arti Sant'Antonio e salva Earp, portandolo in spalla lontano. Sant'Antonio strisciando raggiunge la dinamite, ma senza poter usare le mani ferite non riesce a strappare la miccia, e muore esplodendo con l'intera montagna.\nIn seguito, Earp si risveglia in un carro circondato da sacchi di oro, mentre Doc lo porta a farsi estrarre il proiettile che ha in corpo; quando Earp accenna all'oro, Doc rimanda il discorso a quando potr\u00e0 impugnare una pistola.\nProduzione.\nIl ruolo di Cat Stevens originariamente era stato assegnato a Peter Martell. Nei primi giorni di ripresa, per\u00f2, Martell si ruppe un piede a seguito di un litigio con la fidanzata. Non potendo interrompere le riprese, la parte del protagonista pass\u00f2 a Terence Hill.\nIl film \u00e8 stato girato in Italia e nella provincia di Almer\u00eda (nel Deserto di Tabernas), in Spagna. Le scene iniziali con il treno a vapore sono state girate nel Lazio lungo la ferrovia (ora abbandonata) Capranica-Civitavecchia tra le stazioni di Barbarano Romano-Vejano e quella di Blera, dove \u00e8 stato ripreso l'arrivo del treno con i passeggeri uccisi. La locomotiva \u00e8 una 625 del deposito di Roma Trastevere camuffata da locomotiva del far west. Le scene interne vennero realizzate presso gli Elios Studios di Roma.\nColonna sonora.\nLa colonna sonora \u00e8 composta da \u00c1ngel Oliver Pina (pseudonimo di Carlo Rustichelli) e diretta dal maestro Bruno Nicolai.\nPromozione.\nLe tag-line del film sono le seguenti:\nDistribuzione cinematografica.\nCensura.\nIl film, a seconda del paese di proiezione, ha avuto una censura pi\u00f9 o meno \"severa\": \u00e8 stato vietato ai minori di 12 anni in Germania Ovest nella versione comica e 16 nella versione intera; minori di 15 in Svezia e Regno Unito; 16 in Islanda, Norvegia, e Paesi Bassi; 18 in Finlandia. A Singapore \u00e8 stato invece classificato come \"PG\", ovvero \u00e8 consentita la visione da parte dei bambini solo se accompagnati da un genitore, mentre negli Stati Uniti d'America \u00e8 stato classificato dalla Motion Picture Association of America (MPAA) \"PG-13\" (parents strongly cautioned), vale a dire che \u00e8 vietata la visione della pellicola ai minori di 13 anni non accompagnati dai genitori.\nAccoglienza.\nIncassi.\nIl film \u00e8 stato il quarto maggiore incasso nella stagione cinematografica italiana 1967-68 con \u00a3 2.067.440.000."}
{"id": "259544", "revid": "767487", "url": "https://it.wikipedia.org/wiki?curid=259544", "title": "Vacanze di Natale", "text": "Vacanze di Natale \u00e8 un film commedia del 1983 diretto dal regista Carlo Vanzina e prodotto da Filmauro e Luigi ed Aurelio De Laurentiis. \u00c8 un'amara fotografia in chiave ironica dell'Italia vacanziera, secondo la mentalit\u00e0 degli anni ottanta.\nIl film \u00e8 uscito sull'onda del successo di \"Sapore di mare\" (1983), di cui ritroviamo alcuni interpreti e del quale si pu\u00f2 considerare in un certo qual modo la versione natalizia (anche se, a differenza del suo predecessore \"estivo\", \u00e8 ambientato in epoca contemporanea e non negli anni sessanta). Definito fin dall'uscita il primo \"instant movie\" del cinema italiano, dove cio\u00e8 i fatti narrati si svolgono nel presente dello spettatore, con il tempo \u00e8 diventato l'antesignano di un fortunato filone cinematografico, definito successivamente dalla stampa specializzata moderna \"cinepanettone\".\nNel 2010 \u00e8 stata proiettata una retrospettiva del film alla 67\u00aa Mostra internazionale d'arte cinematografica di Venezia. Per l'occasione ha presenziato buona parte del cast.\nIl 13 dicembre 2017, in occasione dell'anteprima di \"Super vacanze di Natale\", ne \u00e8 stata riallestita l'ambientazione a Cinecitt\u00e0, occasione per la quale hanno presenziato alcuni dei protagonisti quali Jerry Cal\u00e0, Claudio Amendola e Stefania Sandrelli.\nTrama.\nLe famiglie italiane pi\u00f9 rinomate, ricchi signori milanesi e romani, si danno appuntamento a Cortina d'Ampezzo per trascorrere le vacanze natalizie nella localit\u00e0 turistica delle Dolomiti.\nCi sono i Covelli, una famiglia di ricchi costruttori edili: l'avvocato Giovanni Covelli, il capofamiglia annoiato dalla routine delle vacanze di Natale, la moglie snob attenta solo all'immagine, e i tre figli Roberto, Diamante e Luca. Il primo \u00e8 giunto a Cortina d'Ampezzo direttamente da New York con la bellissima fidanzata Samantha; la seconda, scorbutica e inquieta, ha un pessimo rapporto con Roberto; il terzo pensa pi\u00f9 allo sport (e in particolare alla Roma, di cui \u00e8 tifoso sfegatato) che alla fidanzata Serenella, la quale per gelosia gli fa credere che il suo migliore amico, il borgataro Mario, si sia invaghito di lei.\nMario, venuto in vacanza da Roma a Cortina con la sua famiglia un po' rozza ma simpatica, \u00e8 interessato in realt\u00e0 a Samantha e riesce a trascorrere con lei la notte di Capodanno, con la promessa di rivedersi anche nei periodi successivi, quando le vacanze saranno finite, e a riappacificarsi con Luca, che gli chiede scusa per aver creduto alla storia falsa di Serenella.\nC'\u00e8 poi Billo, squattrinato playboy sciupa femmine che suona al piano bar e che rincontra la sua ex fiamma Ivana, moglie annoiata di un milanese arricchito e superficiale, Donato, che la trascura. Stanca del marito, Ivana viene spinta al tradimento dall'amica Grazia, l'infedele moglie dell'industriale bolognese Cesarino Tassoni.\nBillo \u00e8 ancora innamorato di Ivana ma, dopo avere saputo che \u00e8 sposata con Donato, cerca di fare incontrare quest'ultimo con Moira, detta \"la mandrilla di Porto Recanati\", una prostituta, in modo che Ivana abbandoni il marito. Infatti, dopo aver scoperto il tradimento di Donato, Ivana finisce tra le braccia di Billo, ma torna poi dal marito dopo aver scoperto che ha avuto un incidente con l'auto.\nL'estate successiva, tutto il gruppo si ritrova di nuovo, ma questa volta sulle spiagge della Sardegna. C'\u00e8 anche Billo, ancora alle prese col pianobar e sfiancato dal mestiere che definisce molto duro, costretto ogni sera a portarsi del \"lavoro\" a casa.\nProduzione.\nLe riprese del film, durate tre settimane, sono state effettuate nell'autunno del 1983. Nei suoi esterni, il film \u00e8 stato quasi interamente girato presso il comprensorio sciistico di \"Faloria\" e a Cortina d'Ampezzo. Per simulare l'ambientazione invernale e la neve laddove ancora non presente, sono stati usati stratagemmi semplici ma di effetto, come schiuma bianca su suolo e alberi, cotone su tetti e terrazzi o lenzuoli bianchi appesi per le riprese sui campi pi\u00f9 lunghi.\nSe la critica, e gli stessi sceneggiatori, hanno inquadrato il film come una rappresentazione diretta, senza critica sociale, degli status symbol dell'epoca, delle contraddizioni delle finzioni e delle ambizioni sociali di quegli anni, \u00e8 naturale come molti dei luoghi fossero stati scelti per richiamare, nel clima euforico di benessere degli anni ottanta, i simboli della \"societ\u00e0 bene\", dei nuovi ricchi, e le aspirazioni sociali ed economiche della piccola borghesia dell'epoca.\nEsempi spaziali di una tale discrasia sono, da una parte, la stanzialit\u00e0 rappresentata dalla villa abitata annualmente dalla famiglia Covelli, l'hotel a cinque stelle (tuttora esistente) dove alloggiano alcuni dei protagonisti (Guido Nicheli, Stefania Sandrelli, e altri) e, dall'altra parte, l'albergo a 3 stelle (Hotel Fanes, chiuso definitivamente dal 2002) dove arriva invece la famiglia del personaggio recitato da Claudio Amendola e composta anche da Mario Brega.\nComuni sono, invece, i luoghi d'incontro, come il \"VIP Club\" dove suona Jerry Cal\u00e0, oppure il centrale Corso Italia, a simboleggiare il tentativo di ascesa sociale e l'apparente parificazione legata alla comunanza di interessi e passioni.\nPromozione.\nI manifesti e le locandine utilizzate per la promozione del film, all'epoca della sua diffusione nelle sale cinematografiche italiane, sono del celebre illustratore Renato Casaro.\nDistribuzione.\nIl film, che ottenne da parte dell'allora Ministero del Turismo e dello Spettacolo il \"nulla osta film\" alla proiezione n. 79461 del 16/12/1983, come previsto dalla legge n. 161 del 21 aprile 1962, venne distribuito nelle sale cinematografiche italiane a partire dal 23 dicembre 1983.\nIn formato VHS, ha avuto diverse edizioni: \u00e8 stato inizialmente prodotto dalla De Laurentis - Ricordi Video e distribuito dalla Univideo (codice \"catalogo VHS DLIA 98\"), e ristampato sia dalla RCS Edizioni con distribuzione Vivivideo (codice catalogo \"DPAS 020002\") che dalla Filmauro Home Video con distribuzione Aurelio De Laurentis Multimedia (codice catalogo \"801602402624\"); quest'ultima casa ne ha curato anche la successiva masterizzazione e digitalizzazione per l'edizione in DVD.\nIl 15 dicembre 2003 venne organizzata a Roma una serata commemorativa per il ventennale del film.\nAccoglienza.\nIncassi.\nAl botteghino il film ha incassato 2.939.774.000 lire classificandosi al 9\u00ba posto tra i film di maggior successo della stagione cinematografica italiana 1983-1984.\nCritica.\nIl film, modellato sul lungometraggio \"Vacanze d'inverno\" di Camillo Mastrocinque, del 1959, \u00e8 stato accolto tutto sommato positivamente dalla critica dell'epoca, che ha apprezzato come il regista sia riuscito ad offrire le poche idee presenti, con gusto, arguzia e un po' di sentimentalismo. A tutto questo ha saputo aggiungere un gruppo di simpatici giovani attori, delle belle ragazze, alcuni attori di provato mestiere e un comico che gode dei favori del pubblico, proprio come aveva gi\u00e0 fatto nel precedente \"Sapore di mare\". Al contrario di successivi \"cinepanettoni\", successive rielaborazioni e analisi critiche hanno restituito all'opera il merito di essere riuscita a fotografare direttamente, senza filtri, le caratteristiche e le contraddizioni degli anni ottanta connotati da un benessere percepito crescente, da classi sociali nuove (nuovi ricchi accanto a piccolo borghesi o proletari speranzosi di ascesa sociale) e da una sola apparente possibilit\u00e0 di comunione di interessi, ben stigmatizzata dai differenti ruoli realmente recitati. Scelta felice fu, quindi, quella di Cortina d'Ampezzo come amplificatore di tali illusioni apparenti e reali differenze.\nColonna sonora.\nLa canzone dei titoli di testa, \"Moonlight Shadow\" di Mike Oldfield, cantata da Maggie Reilly, \u00e8 stata inserita anche in \"Vacanze di Natale 2000\", ma non nella versione originale, a causa della cifra (oltre 200 milioni di lire) richiesta per i diritti dalla Virgin Records.\nA dispetto del successo di molti brani gi\u00e0 famosi e che finirono per diventare veri e propri tormentoni legati alla pellicola stessa (ad esempio la celebre \"Maracaibo\" cantata da Jerry Cal\u00e0), la playlist incredibilmente non fu mai pubblicata."}
{"id": "259548", "revid": "14894", "url": "https://it.wikipedia.org/wiki?curid=259548", "title": "Desiderio Da Settignano", "text": ""}
{"id": "259549", "revid": "14894", "url": "https://it.wikipedia.org/wiki?curid=259549", "title": "Agostino Di Duccio", "text": ""}
{"id": "259550", "revid": "14894", "url": "https://it.wikipedia.org/wiki?curid=259550", "title": "Mino Da Fiesole", "text": ""}
{"id": "259557", "revid": "1719883", "url": "https://it.wikipedia.org/wiki?curid=259557", "title": "Chiaroveggenza", "text": "La chiaroveggenza \u00e8 la presunta capacit\u00e0 di conoscere eventi, luoghi o oggetti, che possono essere lontani (nel tempo o nello spazio) oppure nascosti, attraverso una percezione extrasensoriale. Chi ne \u00e8 dotato \u00e8 chiamato chiaroveggente.\nEtimologia.\nLa parola deriva dal francese \"clairvoyance\", \u00abvisione chiara\u00bb, e questa dal latino \"clarus\", \u00abchiaro\u00bb e \"videre\", \u00abvedere\u00bb; a seconda del contesto si pu\u00f2 intendere sia alla lettera come percezione di tipo visivo, sia in senso esteso come acquisizione generica di conoscenza; in questo senso esteso \u00e8 chiamata anche telestesia o metagnomia. La metagnomia indica quindi un insieme di fenomeni paranormali che spaziano dalla visione di fatti passati e futuri alla visione di fatti che si stanno verificando in un altro luogo, alla lettura del pensiero altrui, anche di persone fisicamente lontane dal medium, sintetizzando in un'unica parola veggenza, chiaroveggenza, retrospezione, telepatia.\nLa parola \"metagnomia\" fu coniata da \u00c9mile Boirac dall'unione di due parole greche: la preposozione greca \u03bc\u03ad\u03c4\u03b1 (oltre) con \u03b3\u03bd\u03ce\u03c3\u03ae (conoscenza), quindi \u00aboltre la conoscenzao\u00bb o, liberamente tradotto, \u00abconoscenza sopra-normale\u00bb. Da \"metagnomia\" nacquero le parole \"metagnomico\" e \"metagnomo\", sinonimo di sensitivo e medium. \nRobert Amadou propose di sostituire \"metagnomia\" col termine \"metagnosi\", da lui ritenuto pi\u00f9 significativo.\nLa chiaroveggenza, come termine della parapsicologia, pu\u00f2 essere distinta dalla divinazione a seconda della fonte delle conoscenze, se provengano da una divinit\u00e0 soprannaturale oppure direttamente dalle capacit\u00e0 del sensitivo, ma nell'uso comune e letterario i termini \"chiaroveggenza\" e \"chiaroveggente\" sono talvolta utilizzati anche per pratiche di tipo divinatorio, come la chiromanzia o la cartomanzia; c'\u00e8 chi addirittura li usa per indicare una spiccata perspicacia di tipo intellettivo, che \u00e8 per\u00f2 estranea alla chiaroveggenza in senso stretto.\nStoria.\nLa credenza che esistano fenomeni di chiaroveggenza esiste da sempre in tutte le culture, ed \u00e8 stata costantemente documentata. Anticamente si trattava di qualit\u00e0 che facevano di una persona un profeta, come nel caso di Giovanni apostolo, o dello stesso Ges\u00f9 Cristo secondo alcuni episodi del Vangelo quali l'incontro con la samaritana.\nL'acquisizione della capacit\u00e0 di percepire la trama nascosta dietro la realt\u00e0 visibile era inoltre attribuita alla pietra filosofale, tramite sua previa ingestione, nella cui realizzazione consisteva perci\u00f2 l'obiettivo primario degli alchimisti.\nIn Occidente, ad acquisire grande notoriet\u00e0 come chiaroveggente fu Nostradamus, nel 1555. Il mistico svedese Emanuel Swedenborg, nel XVIII secolo, suscit\u00f2 perfino l'attenzione di Kant, nell'opera \"I sogni di un visionario spiegati coi sogni della metafisica\" (1766). La chiaroveggenza era anche uno dei fenomeni attribuiti ai pazienti di Franz Mesmer.\nDurante l'epoca d'oro dello spiritismo, a cavallo tra XIX e XX secolo, numerosi medium, tra cui madame Blavatsky, affermavano di poter praticare la chiaroveggenza, che cominci\u00f2 a essere studiata scientificamente dalla Society for Psychical Research a partire dal 1882. Lo sviluppo di facolt\u00e0 interiori, ridestando organi solitamente dormienti quali il cosiddetto terzo occhio, veniva considerato presso le nuove scuole esoteriche sorte in questo periodo ci\u00f2 che poteva rendere una persona un \u00abiniziato\u00bb.\nAlcuni parapsicologi ritengono che chiaroveggenza, telepatia e precognizione siano manifestazioni diverse di uno stesso fenomeno; tuttavia non \u00e8 ancora stata formulata una teoria soddisfacente di quale possa essere tale meccanismo, n\u00e9 tantomeno sono state trovate fino ad ora prove scientifiche che tali fenomeni esistano davvero. D'altra parte, queste percezioni extrasensoriali possono essere pseudosensi, ed in tale veste sono studiati nel campo della psichiatria come fenomeni deliranti nel disturbo schizotipico di personalit\u00e0 e nelle allucinazioni, ma in tali casi evidentemente non si possono avere riscontri non casuali alle proprie percezioni allora meramente soggettive.\nAlcuni medium e sensitivi, tra i quali l'olandese Gerard Croiset, studiato da Tenhaeff, direttore dell'Istituto di Parapsicologia dell'Universit\u00e0 Statale di Utrecht, hanno affermato di poter individuare attraverso la chiaroveggenza persone scomparse (generalmente deceduti dei quali non \u00e8 ancora stato ritrovato il cadavere). Nel corso del Novecento vi sono stati poi alcuni veggenti, appartenenti a varie scuole e indirizzi di natura filosofica ed esoterica, come quello antroposofico, rosicruciano, o anche yogico-orientale, che intendevano basarsi sulla percezione dei fenomeni extra-sensoriali per costruire una vera e propria scienza spirituale, per spiegare cio\u00e8 col metodo e il rigore della scienza il mondo occulto.\nL'antroposofo Rudolf Steiner distingue tre gradi della visione chiaroveggente, progressivamente pi\u00f9 alti, cio\u00e8 quelli dell'immaginazione, dell'ispirazione, e infine dell'intuizione. Chiunque a suo dire pu\u00f2 elevarsi a questi gradi, praticando ripetutamente l'\u00abesercizio della Rosacroce\u00bb da lui descritto ne \"La scienza occulta\", che allena a slegare la vita dell'anima dalle impressioni dei sensi: per raggiungere il primo livello dell'immaginazione, egli prospetta l'immagine del verde delle piante, puro e rasserenante, col quale riempire la mente e il cuore. Il praticante dovrebbe poi immergersi nella visione di passioni e bramosie insoddisfatte di un uomo, contenute nel suo sangue rosso. I due colori contrapposti, col verde sotto e il rosso sopra, vanno quindi congiunti a formare una rosa, che rappresenta la purificazione di quelle passioni. Componendo infine l'immagine seria e gravosa di una croce nera, che di quelle brame animalesche simboleggia la morte, le si vedranno risorgere come forze divine facendo fiorire dal centro della croce sette rose rosse."}
{"id": "259558", "revid": "2006282", "url": "https://it.wikipedia.org/wiki?curid=259558", "title": "Craterosaurus pottonensis", "text": "Un arco neurale incompleto, ritrovato in terreni del Cretaceo inferiore dell'Inghilterra meridionale, \u00e8 tutto ci\u00f2 che \u00e8 stato rinvenuto di questo misterioso dinosauro. Non c'\u00e8 da meravigliarsi, quindi, che il craterosauro (\"Craterosaurus pottonensis\") fosse rimasto un vero e proprio enigma per molto tempo dopo la sua scoperta. Negli anni '80, per\u00f2, i dubbi vennero risolti: \"Craterosaurus\" era stato classificato come uno stegosauro (un dinosauro a piastre), uno degli ultimi ad apparire. Naturalmente, la ricostruzione \u00e8 ipotetica, ma dai raffronti con i resti pi\u00f9 completi di altri animali simili sembra che \"Craterosaurus\" fosse un pesante quadrupede erbivoro dotato di una corazza a placche, e che non superasse i 4 metri di lunghezza. Un altro probabile stegosauro inglese del Cretaceo inferiore \u00e8 \"Regnosaurus\"."}
{"id": "259559", "revid": "6392", "url": "https://it.wikipedia.org/wiki?curid=259559", "title": "Tubi a vuoto", "text": ""}
{"id": "259560", "revid": "1573940", "url": "https://it.wikipedia.org/wiki?curid=259560", "title": "Nedoceratops hatcheri", "text": "Il nedoceratopo (Nedoceratops hatcheri ), precedentemente noto come diceratopo (Diceratops), \u00e8 un grande dinosauro erbivoro scoperto negli strati del Cretacico superiore degli Stati Uniti. Questo imponente erbivoro, noto principalmente per parti di un cranio gigantesco, apparteneva alla famiglia dei Ceratopsidi, grandi quadrupedi dotati di corna e collare osseo. \nDescrizione.\nPer lungo tempo questo animale \u00e8 stato confuso con il ben noto triceratopo, in effetti quasi identico. In realt\u00e0, tra i due le differenze sono minime: entrambi lunghi circa 9 metri, possedevano due lunghe corna sopraorbitali e un collare osseo, ma mentre il triceratopo aveva un piccolo corno sul naso e il suo collare era formato da ossa compatte, il diceratopo possedeva forse soltanto un rigonfiamento nasale e la gorgiera era dotata di alcune \u201cfinestre\u201d per l'inserzione dei muscoli della bocca."}
{"id": "259561", "revid": "81195", "url": "https://it.wikipedia.org/wiki?curid=259561", "title": "Plastidio", "text": "I plastidi sono un gruppo di organuli cellulari specifici della cellula vegetale sede di numerosissime attivit\u00e0 connesse al metabolismo cellulare. Possono anche essere definiti, nel loro insieme, con la locuzione sistema plastidiale. \nSi possono trovare nelle cellule dei vegetali e dei protisti fotosintetici.\nSono coinvolti sia nei processi di fotosintesi sia in quelli di accumulo.\nI plastidi derivano tutti dalla stessa forma embrionale (proplastidio) e possono in molti casi trasformarsi uno nell'altro.\nSi trasmettono di cellula in cellula e di generazione in generazione, moltiplicandosi esclusivamente per scissione. Una cellula non pu\u00f2 dunque formare un plastidio dal nulla, pu\u00f2 averne uno solo se lo ha ereditato dalla cellula dei genitori.\nIn base al colore possono essere distinti in:\nStruttura.\nI plastidi sono organuli cellulari delimitati da due membrane che formano l\"'involucro plastidiale\". La membrana esterna \u00e8 permeabile ad un elevato numero di metaboliti mentre quella interna mostra una permeabilit\u00e0 pi\u00f9 selettiva e un trasporto specifico legato alla presenza di proteine veicolo. Sulle membrane sono inseriti numerosi enzimi che partecipano a vari processi metabolici.\nIl trasporto \u00e8 agevolato da specifici complessi di proteine veicolo: il Toc (complesso traslocatore della membrana esterna), e il Tic (complesso traslocatore della membrana interna). \nLa membrana esterna attua il riconoscimento ed il trasferimento all'esterno di composti sintetizzati all'interno, mentre la membrana interna regola il flusso di metaboliti e ioni inorganici.\nAll'interno dei plastidi \u00e8 presente una matrice (stroma) cio\u00e8 un compartimento idrofilo contenente DNA, ribosomi, precursori metabolici, prodotti finali ed enzimi abilitati al funzionamento biochimico dell'intero organulo.\nIl DNA plastidiale \u00e8 un filamento circolare di 0,04mm-0,3\u00a0mm di lunghezza caratterizzato da una marcata presenza della coppia guanosina-citosina.\nAvendo un DNA proprio e dei propri ribosomi i plastidi sono degli organuli semi-autonomi in quanto possono sintetizzare delle proteine indipendentemente dall'informazione genetica del genoma nucleare.\nOrigine.\nSi pensa che l'origine di questi organuli sia legata alla teoria endosimbiontica mediante la fagocitosi da parte di un organismo procariota di un batterio fotosintetico. \nNella cellula i plastidi possono avere origine da un altro plastidio o da un proplastidio. \nI proplastidi sono i precursori degli altri plastidi e sono sempre presenti nell'embrione e nei tessuti meristematici delle piante.\nCloroplasti.\nI cloroplasti sono la sede della fotosintesi, sono presenti in tutti gli organismi fotosintetici (alghe e piante) e sono di solito localizzati nei tessuti esposti alla luce. \nLa forma dei cloroplasti pu\u00f2 variare molto e soprattutto nelle alghe si possono ritrovare forme varie (es. a nastro, ellissoidali). Anche il loro numero pu\u00f2 variare da uno a molti.\nI cloroplasti in organi che vengono fatti crescere al buio arrestano la loro differenziazione e vengono definiti ezioplasti.\nLeucoplasti.\nSono plastidi incolori, adibiti per lo pi\u00f9 a funzioni di riserva. Sono localizzati in tessuti di organi non esposti alla luce (es. radici e organi sotterranei, semi).\nIn base alla sostanza accumulata come riserva possono distinguersi in:\nCromoplasti.\nSono plastidi a maturit\u00e0 sprovvisti di clorofilla in grado di sintetizzare e accumulare carotenoidi o xantofille. Sono localizzati in organi colorati (es. frutti, fiori).\nPossono derivare:\n- da proplastidi o da leucoplasti (es. nella barbabietola e nella carota)\n- dai cloroplasti in seguito a demolizione della clorofilla, sintesi dei carotenoidi e scomparsa del sistema lamellare (es. nel pomodoro)."}
{"id": "259562", "revid": "6392", "url": "https://it.wikipedia.org/wiki?curid=259562", "title": "Tubo a raggi X", "text": ""}
{"id": "259563", "revid": "22475", "url": "https://it.wikipedia.org/wiki?curid=259563", "title": "Dystrophaeus viaemalae", "text": "Il distrofeo (\"Dystrophaeus viaemalae\") \u00e8 stato uno dei primi dinosauri provenienti dal Giurassico superiore americano ad essere descritto.\nDi grande importanza storica, questo animale in realt\u00e0 \u00e8 noto solo per frammenti. \nIn effetti il distrofeo era un grande dinosauro erbivoro con collo e coda piuttosto lunghi, un sauropode molto simile ai ben noti \"Brontosaurus\" (= \"Apatosaurus\") e \"Diplodocus\", ma i resti scarsi non permettono una classificazione precisa. \nL'antenato dei diplodocidi?\nIn passato era stato avvicinato alla primitiva famiglia dei cetiosauridi e a \"Haplocanthosaurus\", ma pi\u00f9 recentemente qualche paleontologo lo ha trovato molto vicino all'origine della famiglia dei diplodocidi veri e propri. Tra l'altro, sembra che i terreni in cui \u00e8 stato rinvenuto \"Dystrophaeus\" siano leggermente antecedenti a quelli in cui sono stati ritrovati tutti i pi\u00f9 famosi dinosauri della Morrison Formation, ovvero i gi\u00e0 citati \"Brontosaurus\" e \"Diplodocus\", ma anche \"Stegosaurus\", \"Allosaurus\" e \"Camptosaurus\"."}
{"id": "259566", "revid": "767487", "url": "https://it.wikipedia.org/wiki?curid=259566", "title": "Genyodectes serus", "text": "Per molto tempo i resti di questo dinosauro sono stati ritenuti essere di dubbia identit\u00e0. Sostanzialmente il ritrovamento, avvenuto nel 1901 in Argentina, consisteva nella parte anteriore delle fauci (mascella e mandibola) con tanto di denti, ma l'orizzonte stratigrafico non era conosciuto, e si presumeva che i resti risalissero al Cretaceo Superiore.\nUna storia tassonomica molto difficile.\nLe zanne ricurve, seghettate e parzialmente compresse lateralmente avevano fatto in modo che il geniodecte (\"Genyodectes serus\"), in mancanza di altri resti, venisse classificato tra i teropodi tirannosauridi. La successiva scoperta, avvenuta negli anni '80, di un intero gruppo di dinosauri carnivori dalle caratteristiche particolari, noti come abelisauridi, vissuti nel Cretaceo in Sudamerica, ha permesso di classificare questo teropode in modo corretto, ma spesso \u00e8 stato confuso con \"Abelisaurus\". Le zanne dei due animali, per\u00f2, sono piuttosto differenti. \u00c8 stato poi anche possibile determinare che i resti di \"Genyodectes\" provengono dalla parte iniziale del Cretaceo superiore, mentre quelli di \"Abelisaurus\" sono del Maastrichtiano (parte finale del periodo).\nVi sono dei punti in comune fra i geniodecte e i ceratosauri, ma non sempre evidenti a causa della scarsezza dei reperti. Per esempio, il Ceratosaurus si distingue per il proeminente corno sul muso, ma non vi sono teschi completi di geniodecte e quindi non \u00e8 possibile dire se avessero un corno oppure no, con la conseguente difficolt\u00e0 nel decidere se il corno era una caratteristica apomorfa del gruppo."}
{"id": "259567", "revid": "113511006", "url": "https://it.wikipedia.org/wiki?curid=259567", "title": "Itemirus medullaris", "text": "L\u2019itemiro (\"Itemirus medullaris\") \u00e8 un piccolo dinosauro carnivoro rinvenuto nei terreni risalenti al Cretaceo superiore del deserto di Kyzylkum, in Uzbekistan.\nScatola cranica evoluta.\nQuesto animale, appartenente al gruppo dei saurischi, \u00e8 stato classificato come un teropode piuttosto evoluto, forse imparentato con i dromeosauridi o i tirannosauridi. L'unico resto fossile, per\u00f2, \u00e8 una parte di scatola cranica, la quale suggerisce che \"Itemirus\" avesse una vista particolarmente acuta e un senso dell'equilibrio molto sviluppato.\nUn piccolo predatore di grosse prede.\nProbabilmente \"Itemirus\" era un piccolo e agile carnivoro che cacciava in branchi prede pi\u00f9 grosse di lui. La lunghezza dell'intero animale era forse di 1,5 metri, ma le proporzioni della scatola cranica suggeriscono una struttura piuttosto compatta."}
{"id": "259568", "revid": "1318658", "url": "https://it.wikipedia.org/wiki?curid=259568", "title": "Prenzlauer Berg", "text": "Prenzlauer Berg \u00e8 un quartiere (\"Ortsteil\") di Berlino. \nFacente parte del territorio di Berlino Est, \nFino al 2001 Prenzlauer Berg costituiva un distretto indipendente, mentre oggi appartiene al distretto di Pankow.\nPosizione.\nPrenzlauer Berg si trova immediatamente a nord del centro cittadino. Procedendo da nord in senso orario, confina con i quartieri di Pankow, Wei\u00dfensee, Fennpfuhl, Lichtenberg, Friedrichshain, Mitte e Gesundbrunnen.\nStoria.\nFino al XIX secolo, l'area di Prenzlauer Berg non era quasi per nulla costruita. I terreni, adibiti ad uso agricolo, erano attraversati da tre importanti strade radiali (le attuali \"Sch\u00f6nhauser Allee\", \"Prenzlauer Allee\" e \"Greifswalder Stra\u00dfe\").\nNel 1829 l'area fu incorporata nella citt\u00e0 di Berlino. La posizione esterna alla cerchia muraria, tuttavia, ne permise solo uno sviluppo limitato. Caratteristici della zona erano i numerosi mulini a vento.\nNel 1862, a causa del grande incremento demografico, fu approvato un importante piano di ampliamento della citt\u00e0 (piano Hobrecht). Prenzlauer Berg, immediatamente a nord delle mura cittadine, fu perci\u00f2 densamente costruita.\nLo sviluppo edilizio fu concentrato fra il 1870 e il 1914, e caratterizzato dalle \"Mietskaserne\" (\"caserme d'affitto\"), edifici destinati alle classi proletarie o piccolo-borghesi, con densit\u00e0 molto alte e mancanza di verde, pubblico e privato. Anche alcuni complessi industriali (officine del gas, macello) si insediarono nel quartiere, lungo il percorso della \"Ringbahn\" (ferrovia circolare, aperta nel 1872).\nDopo la prima guerra mondiale si arrest\u00f2 la costruzione di caserme d'affitto, sostituite da un'edilizia meno densa, di cui costituisce un esempio la \"Wohnstadt Carl Legien\", costruita su progetto di Bruno Taut. Le zone gi\u00e0 costruite non furono per\u00f2 modificate e mantengono ancora oggi l'immagine della fine ottocento.\nNel 1920, con la creazione della \"Grande Berlino\" (tramite annessione dei comuni limitrofi), Prenzlauer Berg assunse lo status di distretto (\"Bezirk\"), inizialmente con il nome di \"Prenzlauer Tor\". Il nome attuale deriva da un'altura (\"Berg\"), posta nei pressi dell'antica porta di Prenzlau.\nDurante la seconda guerra mondiale il quartiere, caso raro a Berlino, non soffr\u00ec molti danni: solo il 10% degli edifici fu distrutto; il 72% rimase addirittura intatto. I danni furono rapidamente riparati, spesso con la realizzazione di piccole aree verdi sulle aree degli edifici distrutti. Dopo la guerra, Prenzlauer Berg fu assegnato al settore di occupazione sovietico, e quindi a Berlino Est.\nNel 1961 la costruzione del muro di Berlino separ\u00f2 Prenzlauer Berg dal quartiere confinante di Wedding (Gesundbrunnen). La costruzione, nei decenni successivi, di nuovi, grandi quartieri residenziali, consent\u00ec una rapida diminuzione della popolazione del quartiere, fino ad allora eccessivamente densa. Fu quindi possibile risanarne, con l'abbattimento dei corpi di fabbrica interni, l'allargamento delle corti, trasformate in spazi verdi o sociali. Anche la dotazione di servizi pubblici, fino ad allora insufficiente, fu molto incrementata.\nNel 1986 fu inaugurato, sull'area delle vecchie officine del gas, il complesso \"Ernst-Th\u00e4lmann-Park\", contenente un parco, il monumento a Ernst Th\u00e4lmann, centri culturali, il planetario Zeiss, una piscina coperta ed edifici residenziali. Negli stessi anni, il quartiere divenne centro della scena alternativa di Berlino Est, ospitando molti oppositori (dai \"punk\" agli evangelici) al regime della RDT.\nIn occasione del 750\u00ba anniversario della fondazione della citt\u00e0 (1987) furono restaurate le vie intorno a \"Kollwitzplatz\". In particolare, sulla \"Husemannstra\u00dfe\" venne ricostruito l'arredo urbano della fine ottocento, e ripristinati gli stucchi sulle facciate degli edifici.\nDalla riunificazione tedesca nel 1990, completati i lavori di risanamento del patrimonio edilizio, Prenzlauer Berg \u00e8 diventato un punto di attrazione per giovani e artisti, con l'apertura di numerosi bar, ristoranti e attrezzature culturali.\n\u00c8 oggi uno dei quartieri pi\u00f9 vitali della citt\u00e0, anche per l'alto numero di famiglie con bambini."}
{"id": "259569", "revid": "21880", "url": "https://it.wikipedia.org/wiki?curid=259569", "title": "Kotasaurus yamanpalliensis", "text": "Il kotasauro (Kotasaurus yamanpalliensis) \u00e8 un dinosauro erbivoro appartenente ai sauropodi. Visse nel Giurassico inferiore (Sinemuriano - Pliensbachiano, circa 195 - 185 milioni di anni fa) e i suoi resti fossili sono stati ritrovati in India.\nDescrizione.\nFinora sono stati ritrovati i resti di almeno 12 individui di questo animale. \u00c8 nota gran parte dello scheletro, tranne il cranio con l'eccezione di due denti. Come tutti i sauropodi, \"Kotasaurus\" era un grande erbivoro quadrupede con collo e coda lunghi. \nQuesto animale era un tipico sauropode primitivo; la forma generale del corpo era quella di un classico sauropode, ma in alcune caratteristiche basali (plesiomorfie) \"Kotasaurus\" assomigliava ai prosauropodi. Come tutti i sauropodi, \"Kotasaurus\" era un quadrupede obbligato, mentre i prosauropodi erano bipedi (una caratteristica primitiva). La lunghezza totale dell'animale doveva aggirarsi intorno ai 9 metri, e quindi era gi\u00e0 comparabile a quella di sauropodi successivi. Il femore era dritto e a sezione ovale, e ci\u00f2 significa che le zampe erano gi\u00e0 colonnari. I denti erano a forma di cucchiaio, come quelli di molti altri sauropodi successivi. Caratteristiche basali includono l'omero piuttosto corto e leggermente ricurvo, cos\u00ec come la presenza arcaica di un trocantere minore sul femore. Le vertebre erano di struttura semplice e massicce, in contrasto con quelle dello stretto parente \"Barapasaurus\", che mostravano gi\u00e0 alcune cavit\u00e0 per alleggerire il peso corporeo (Yadagiri, 2001). \"Kotasaurus\" era inoltre caratterizzato da un lungo e basso processo preacetabolare dell'ilio, che manteneva la sua ampiezza per tutta la lunghezza (Yadagiri, 1988).\nClassificazione.\n\"Kotasaurus yamanpalliensis\" venne descritto per la prima volta nel 1988, sulla base di fossili ritrovati nei pressi del villaggio di Yamanpalli (Telangana, India), a circa 40 chilometri dalla zona in cui furono ritrovati i resti fossili di un altro sauropode, \"Barapasaurus\". \nInizialmente non fu chiaro se \"Kotasaurus\" rappresentasse un vero sauropode o un sauropodomorfo basale, classificato al di fuori del clade Sauropoda. Alcuni paleontologi classificarono \"Kotasaurus\" come un sauropode basale in una famiglia nota come Vulcanodontidae, insieme a \"Barapasaurus\" e ad altri sauropodi arcaici conosciuti in modo imperfetto, come \"Vulcanodon\", \"Ohmdenosaurus\" e \"Zizhongosaurus\". Successivamente, questo gruppo \u00e8 stato riconosciuto come parafiletico (Yadagiri, 2001). \nAttualmente \"Kotasaurus\" \u00e8 riconosciuto come uno dei pi\u00f9 basali fra i sauropodi noti. Gli esatti rapporti di parentela con gli altri sauropodi non sono chiari. Recenti studi (Bandyopadhyay et al., 2010) indicano che \"Kotasaurus\" era pi\u00f9 basale di \"Barapasaurus\" e \"Vulcanodon\" ma pi\u00f9 derivato di \"Jingshanosaurus\", \"Antetonitrus\" e \"Chinshakiangosaurus\"."}
{"id": "259570", "revid": "767487", "url": "https://it.wikipedia.org/wiki?curid=259570", "title": "Labocania anomala", "text": "La labocania (\"Labocania anomala\") era un dinosauro carnivoro poco conosciuto, ma dalle indubbie particolarit\u00e0, rinvenuto in terreni del Cretacico superiore della Baja California (Messico). Con tutta probabilit\u00e0, Labocania era un grande predatore lungo circa 7-8 metri, dalla testa massiccia e dal corpo pesante.\nCarnivoro endemico.\nAlcune caratteristiche lo avvicinano ai tirannosauridi, ma altre (ad esempio la mascella e la mandibola) fanno pensare che si trattasse di una forma endemica di grande teropode. Qualche paleontologo pensa che si trattasse di uno strano abelisauride (un carnivoro primitivo dei continenti meridionali) migrato verso Nord."}
{"id": "259571", "revid": "767487", "url": "https://it.wikipedia.org/wiki?curid=259571", "title": "Lukousaurus yini", "text": "lukousauro (\"Lukousaurus yini\") \u00e8 un genere di Crocodylomorpha del Giurassico inferiore di Cina.\nClassificazione.\nLukousaurus era originariamente classificato come dinosauro teropode nella descrizione originale. Tuttavia, Irmis (2004) e Knoll et al. (2012) non considerano questo taxon un teropode e invece trovano che sia un coccodrillo basale."}
{"id": "259572", "revid": "1573940", "url": "https://it.wikipedia.org/wiki?curid=259572", "title": "Lycorhinus angustidens", "text": "Lycorhinus angustidens era un piccolo dinosauro erbivoro, non pi\u00f9 lungo di 1,2 metri, conosciuto solo per frammenti di cranio; visse tra il Triassico superiore ed il Giurassico inferiore (tra Retico e Sinemuriano, 201,6-189,6 milioni di anni fa) e i suoi resti fossili sono stati rinvenuti in Sudafrica.\nIl suo aspetto si suppone fosse molto simile al ben pi\u00f9 noto \"Heterodontosaurus\", che viveva negli stessi luoghi e nella stessa epoca.\nI resti del \"Lycorhinus angustidens\", scoperti nel 1924, erano stati in un primo tempo identificati come appartenenti a un rettile del gruppo dei terapsidi. Da qui il nome dell'animale, che significa \u201cmuso da lupo\u201d.\nIn realt\u00e0 \"Lycorhinus\" fa parte di un gruppo di dinosauri erbivori noti come eterodontosauridi, caratterizzati da una strana dentatura dotata di forti canini e \u201cincisivi\u201d superiori che battevano sull'osso predentale."}
{"id": "259573", "revid": "767487", "url": "https://it.wikipedia.org/wiki?curid=259573", "title": "Nanshiungosaurus brevispinus", "text": "Il nanshiungosauro (\"Nanshiungosaurus brevispinus\") \u00e8 un dinosauro noto attraverso i resti fossili di parte della colonna vertebrale e del bacino. Ritrovato in terreni del Cretaceo superiore in Cina, questo animale \u00e8 stato descritto nel 1979 ma non si \u00e8 riusciti a classificarlo adeguatamente se non molti anni dopo, quando vennero scoperti i segnosauridi. \"Nanshiungosaurus\", infatti, possedeva delle caratteristiche intermedie tra quelle dei due grandi gruppi di dinosauri, i saurischi e gli ornitischi. In particolare, il bacino era simile a quello di un sauropode, ma il pube era rivolto all'indietro come quello degli ornitischi.\nUn piccolo sauropode o uno strano teropode?\nAlcuni paleontologi pensavano si trattasse di un piccolo sauropode molto insolito, ma in seguito alla corretta classificazione di \"Segnosaurus\" ed \"Erlikosaurus\" si \u00e8 capito che questo strano dinosauro faceva parte del gruppo dei segnosauridi, enigmatici teropodi del Cretaceo. \"Nanshiungosaurus\" \u00e8 ritenuto essere un segnosauride stranamente corto e robusto (lunghezza 4 metri). Un'altra specie ascritta a questo genere \u00e8 \"N. bohlini\", ma probabilmente deve essere classificata come una forma a s\u00e9 stante."}
{"id": "259574", "revid": "767487", "url": "https://it.wikipedia.org/wiki?curid=259574", "title": "Notoceratops bonarellii", "text": "Il notoceratopo (\"Notoceratops bonarellii\") \u00e8 un dinosauro erbivoro poco conosciuto, descritto solo attraverso una parte dell'osso mandibolare scoperta all'inizio del secolo scorso in terreni del Cretacico superiore in Argentina e poi andata perduta.\nAugusto Tapia lo descrisse come un piccolo erbivoro quadrupede appartenente al gruppo dei dinosauri cornuti (ceratopi), ma il disegno sul quale basava la sua descrizione \u00e8 molto approssimativo.\nUn ceratopo del Sudamerica.\nAlcuni paleontologi ora pensano che \"Notoceratops\" fosse in realt\u00e0 un dinosauro a becco d'anatra (adrosauro), anche se con molta probabilit\u00e0 questo erbivoro sconosciuto era effettivamente un ceratopo. Se ci\u00f2 fosse vero, \"Notoceratops\" rappresenterebbe l'unico resto di questo gruppo di dinosauri in Sudamerica."}
{"id": "259576", "revid": "124187087", "url": "https://it.wikipedia.org/wiki?curid=259576", "title": "Nuthetes destructor", "text": "Il Nuthetes \u00e8 un piccolo dinosauro i cui resti fossili sono stati ritrovati nel XIX secolo in Inghilterra, in terreni del Cretaceo inferiore.\nIl ritrovamento, basato su ossa frammentarie, fa pensare a un piccolo dinosauro carnivoro, non pi\u00f9 lungo di due metri, dalla struttura compatta. Alcune placche ossee fanno pensare che il nutete (\"Nuthetes destructor\") fosse corazzato. I suoi resti, per\u00f2, sono forse mischiati con quelli di un minuscolo erbivoro, \"Echinodon\", possibile proprietario della corazza. L'identit\u00e0 \u00e8 dubbia, e forse il \"Nuthetes\" era solo un esemplare giovane di un grosso carnivoro gi\u00e0 noto."}
{"id": "259577", "revid": "484362", "url": "https://it.wikipedia.org/wiki?curid=259577", "title": "Ohmdenosaurus liasicus", "text": "L'omdenosauro (\"Ohmdenosaurus liasicus\") \u00e8 un dinosauro conosciuto principalmente per un osso della zampa, che sembrerebbe essere stato uno dei rappresentanti pi\u00f9 primitivi del gruppo dei sauropodi, i giganteschi erbivori dotati di collo e coda lunghi. Gli scarsi resti fossili dell'omdenosauro sono stati rinvenuti in strati del Giurassico inferiore (il Lias, appunto) in Germania.\nUn antico sauropode nano.\nQuesto erbivoro \u00e8 stato classificato come appartenente alla pi\u00f9 antica e primitiva famiglia di sauropodi, i vulcanodontidi, caratteristici dei primi tempi del Giurassico. \"Ohmdenosaurus\", per\u00f2, non era solo uno dei sauropodi pi\u00f9 primitivi, era anche uno dei pi\u00f9 piccoli: si stima che raggiungesse la lunghezza di \u201cappena\u201d 4 metri."}
{"id": "259578", "revid": "484362", "url": "https://it.wikipedia.org/wiki?curid=259578", "title": "Paranthodon", "text": "La prima volta che questo animale fu descritto, si pens\u00f2 che fosse un rettile primitivo simile alle tartarughe. Solo successivamente vennero a galla le sue affinit\u00e0 con quel gruppo di dinosauri noti come stegosauri, grandi erbivori quadrupedi provvisti di piastre sul dorso. Tutto quello che si conosce del parantodonte (\"Paranthodon africanus\") \u00e8 per\u00f2 una mascella con tanto di denti trovata in terreni del Cretaceo inferiore del Sudafrica: da questo resto si \u00e8 potuti risalire alla ricostruzione dell'animale, che doveva essere simile al pi\u00f9 antico \"Kentrosaurus\", ritrovato in Tanzania. Forse \"Paranthodon\" era dotato di piccole placche ossee sul dorso e di lunghe spine a protezione dei fianchi e della coda. \"Paranthodon\" viveva in un ambiente che comprendeva altri dinosauri: il sauropode \"Algoasaurus\", il piccolo teropode \"Nqwebasaurus\" e l'iguanodonte primitivo \"Kangnasaurus\"."}
{"id": "259579", "revid": "697352", "url": "https://it.wikipedia.org/wiki?curid=259579", "title": "Brownie", "text": "Nel folklore inglese e scozzese, i brownie o broonie (detti anche \u00f9ruisg o br\u00f9naidh in lingua gaelica scozzese) sono creature fantastiche simili a folletti. Si possono considerare l'analogo anglosassone dei \"tomte\" scandinavi, dei \"domovoj\" russi o dei coboldi tedeschi.\nLa tradizione vuole che i \"brownie\" vivano nelle case degli esseri umani e, nottetempo e di nascosto, si occupino delle faccende domestiche in cambio di piccoli regali, di cibo (in particolare porridge, miele, burro e panna), o in generale di un occhio di riguardo nei loro confronti. In molte dimore tradizionali inglesi al \"brownie\" o \"\u00f9ruisg\" di casa veniva riservata una sedia accanto al camino, talvolta addirittura un'intera stanza.\nCome molti altri folletti, i \"brownie\" sono rappresentati come esseri dal carattere difficile, suscettibili, e propensi, se contrariati, a diventare vendicativi. In particolare, non apprezzano che si alluda a un \"pagamento\" per i loro servigi; il rapporto con i padroni di casa deve rimanere su un piano di disinteressata, reciproca cortesia. Secondo alcune fonti, detestano anche ricevere in dono cose costose come abiti di lino; amano invece formaggi e latticini.\nL'aspetto esteriore dei brownie non \u00e8 ben definito, come per altre creature del folklore inglese e irlandese (per esempio i leprechaun). Sono talvolta descritti come ometti gioviali, senza capelli, che indossano vestiti trasandati e hanno lunghi bastoni da passeggio. Altre rappresentazioni li ritraggono come piccoli (circa 1m) e con orecchie a punta, e vestiti di marrone, come la loro pelle. L'aspetto dei brownie cambia da citt\u00e0 a campagna: i brownie di citt\u00e0 non hanno le dita e i brownie di campagna non hanno il naso. In ogni caso, non tutte le persone sono in grado di vederli, ed \u00e8 estremamente raro che un brownie interloquisca con un essere umano.\nSebbene siano principalmente elfi domestici, i brownie si spingono anche nei luoghi aperti, in particolare allo scopo di tenere grandi assemblee, in cui parlano concitatamente, ad alta voce, spesso presso cascate e torrenti; cosicch\u00e9 le loro voci si sovrappongono e si confondono con il frastuono dell'acqua. Alcuni nomi scozzesi di \"brownie\" rimasti nel folklore contengono riferimenti a questo genere di assemblee (per esempio \"Br\u00f9naidh an Easain\", \"brownie della cascatella\"). \u00c8 possibile che questo aspetto del mito riconduca a una derivazione della figura del \"brownie\" da pi\u00f9 antichi \"spiriti dei torrenti\"; oppure che queste due figure leggendarie, originariamente forse distinte, siano confluite in un secondo tempo."}
{"id": "259583", "revid": "287204", "url": "https://it.wikipedia.org/wiki?curid=259583", "title": "Stephane Dalmat", "text": ""}
{"id": "259584", "revid": "322321", "url": "https://it.wikipedia.org/wiki?curid=259584", "title": "Cerebrolesione", "text": "La cerebrolesione o lesione cerebrale \u00e8 la presenza di un danno localizzato a livello del sistema nervoso centrale.\nEziologia.\nTra le numerose cause di lesione cerebrale, sono comprese:"}
{"id": "259591", "revid": "729019", "url": "https://it.wikipedia.org/wiki?curid=259591", "title": "PGM-11 Redstone", "text": "Redstone \u00e8 la denominazione del primo missile balistico statunitense a medio raggio, basato fondamentalmente sulla tecnologia del razzo di costruzione tedesca del tipo A4 \"(V2)\". Lo sviluppo di questo tipo di missile venne principalmente eseguito presso il \"Redstone Arsenal\" di Huntsville in Alabama con la stretta collaborazione di tecnici tedeschi diretti da Walter Dornberger e Wernher von Braun, portati dagli statunitensi negli USA dopo la fine della II guerra mondiale.\nIl missile era in grado di trasportare una bomba o un congegno esplosivo nucleare di circa 3.000\u00a0kg (corrispondente ad una forza esplosiva di 3750\u00a0kT) ad una distanza massima di 1100\u00a0km. Questi missili vennero posizionati in Germania ed in Turchia (da dove furono ritirati dopo la \"crisi di Cuba\"). Il primo lancio del missile venne eseguito il 20 agosto 1953. Fino al suo ultimo lancio, eseguito il 30 novembre 1965, vennero eseguiti un totale di 56 lanci di cui 28 non riuscirono.\nA causa della tecnologia relativamente ben testata del missile, entro un breve arco di tempo dallo \"shock dello Sputnik\" i tecnici americani furono in grado di costruire un razzo vettore in grado di portare diversi satelliti artificiali in orbita intorno alla Terra. Dal Redstone derivarono i razzi vettori utilizzati per il lancio del primo satellite artificiale statunitense \"Explorer 1\" e per il primo volo suborbitale di capsule spaziali nell'ambito del programma Mercury."}
{"id": "259592", "revid": "919135", "url": "https://it.wikipedia.org/wiki?curid=259592", "title": "Ipotrocoide", "text": "In geometria, un'ipotrocoide \u00e8 una rulletta ottenibile come curva tracciata da un punto fissato ad un cerchio \"c\" di raggio \"r\" e posto ad una distanza \"d\" dal centro (del cerchio \"c\"): quando \"c\" ruota all'interno di un cerchio pi\u00f9 grande, di raggio \"R\", traccia l'ipotrocoide.\nUn'ipotrocoide si pu\u00f2 individuare con il seguente sistema di equazioni parametriche:\nL'equazione polare di un'ipotrocoide \u00e8\nTra i casi speciali di ipotrocoide vi sono l'ipocicloide, relativa a \"d = r\", e l'ellisse, ottenuta quando \"R = 2r\".\nLe ipotrocoidi, cos\u00ec come le epitrocoidi, possono essere tracciate materialmente da una apparecchiatura chiamata spirografo."}
{"id": "259594", "revid": "287204", "url": "https://it.wikipedia.org/wiki?curid=259594", "title": "Epitrocoide", "text": "In geometria, un'epitrocoide \u00e8 una rulletta, ottenibile come curva tracciata da un punto fissato ad un cerchio di raggio formula_1, posto ad una distanza formula_2 dal centro, quando il cerchio rotola all'esterno di un altro cerchio di raggio formula_3.\nEquazioni.\nUn'epitrocoide si pu\u00f2 individuare con il seguente sistema di equazioni parametriche:\nL'equazione polare di un'epitrocoide \u00e8\nLe orbite dei pianeti nel sistema tolemaico, una volta molto popolare, sono epitrocoidi.\nUn'epitrocoide, cos\u00ec come un'ipotrocoide, pu\u00f2 essere tracciata mediante l'utilizzo di uno spirografo.\nCasi speciali.\nAlcuni casi speciali di epitrocoide sono:"}
{"id": "259596", "revid": "1982", "url": "https://it.wikipedia.org/wiki?curid=259596", "title": "Limaccia di Pascal", "text": ""}
{"id": "259597", "revid": "1543377", "url": "https://it.wikipedia.org/wiki?curid=259597", "title": "Provincia di Antananarivo", "text": "La provincia di Antan\u00e0narivo (Faritanin' Antananarivo in malgascio) \u00e8 la pi\u00f9 piccola, ma la pi\u00f9 popolata provincia delle sei province del Madagascar. Ha un'area complessiva di 58.283\u00a0km\u00b2 e una popolazione di 4.580.788 persone (censimento del luglio 2001). Il suo capoluogo \u00e8 Antananarivo, che \u00e8 anche capitale del paese. La seconda citt\u00e0 pi\u00f9 importante della provincia \u00e8 Antsirabe. Fino al 1975, Antananarivo e la provincia si chiamavano Tananarive. Al di fuori dei contesti formali, Antananarivo viene generalmente chiamata Tana, e talvolta (ma pi\u00f9 raramente) questo nome abbreviato viene usato anche per designare la provincia.\nGeografia e clima.\nLa provincia occupa una porzione degli altopiani centrali del Madagascar; la stessa Antananarivo si trova a un'altezza media di 1450 m s.l.m. La zona orientale \u00e8 ondulata, mentre quella nord-occidentale \u00e8 sostanzialmente piatta. A sud, il confine \u00e8 definito dalla catena montuosa di Ankaratra e dalla regione vulcanica che la circonda. Il clima \u00e8 tropicale ma temperato dall'altitudine, con una media annuale di 27\u00a0\u00b0C. Nelle notti invernali la temperatura pu\u00f2 raggiungere 0\u00a0\u00b0C (per esempio ad Antsirabe), ma in pieno giorno spesso risale fino a 25\u00a0\u00b0C. Da novembre a marzo il clima \u00e8 caldo e piovoso. Le precipitazioni superano i 1.000\u00a0mm con un picco di circa 2.000\u00a0mm nella zona di Faratsiho.\nUna delle regioni pi\u00f9 importanti della provincia \u00e8 la pianura di Betsimitatatra, che si estende intorno a Tana su un'area di 300\u00a0km\u00b2. Irrigata dal fiume Ikopa, Betsimitatatra \u00e8 una delle aree pi\u00f9 fertili del paese.\nDemografia ed economia.\nGli altopiani intorno a Tana sono abitati principalmente da popolazioni di etnia Merina. Il popolo Merina ebbe qui le proprie origini storiche e nella provincia si trovano i principali luoghi sacri della loro tradizione, tra cui Ambohidrabiby e Ambohimanga, a nord della capitale. Altre etnie sono rappresentate in misura minore. Tana, in particolare, \u00e8 una citt\u00e0 fortemente cosmopolita, con grandi comunit\u00e0 cinesi, europee e indo-pakistane (etnia Karana).\nAl di fuori della capitale (in cui hanno sede tutte le principali imprese commerciali della nazione) la popolazione vive soprattutto di coltivazione (riso e numerosi legumi) e allevamento (zeb\u00f9 e anatre. La produzione di artigianato ha assunto un'importanza crescente con lo svilupparsi del turismo, inizialmente sviluppato soprattutto nelle zone sull'oceano (Nosy Be) ma oggi in aumento anche nell'entroterra.\nStoria.\nIl gruppo etnico principale della provincia, i Merina, sono un popolo di origine incerta, con elementi malese-indonesiano e melanesiani. La provincia di Antanarivo (i cui confini sono stati fissati il 9 novembre 1946) riproduce sostanzialmente i contorni del regno Imerina dell'epoca del re Andrianampoinimerina (XIX secolo), il primo sovrano che riusc\u00ec a unificare il popolo Merina sotto la propria corona, concludendo l'opera iniziata quattro secoli prima da re come Ralambo.\nI successori di Andrianampoinimerina proseguirono l'espansione del regno, con l'appoggio della Gran Bretagna, fino a fondare il Regno del Madagascar, di cui la provincia di Antananarivo era il cuore. Il regno continu\u00f2 a esistere fino all'annessione del Madagascar come colonia da parte dei francesi, il 6 agosto 1896.\nNella provincia di Antananarivo si trovano moltissimi luoghi di grande importanza storica e archeologica, come Alasora e Avaradrano, entrambi nella zona di Tana. Una delle pi\u00f9 importanti vestigia del regno Merina \u00e8 il sistema di irrigazione della pianura di Betsimitatatra (iniziato nel XVII secolo e perfezionato nel XIX) che rappresenta una notevole testimonianza delle conoscenze tecniche e idrauliche di quel popolo.\nGeografia antropica.\nSuddivisioni amministrative.\nLa Provincia di Antananarivo comprende le seguenti Regioni (\"faritra\"):\ne i seguenti Distretti (\"fivondronana\"):"}
{"id": "259598", "revid": "264902", "url": "https://it.wikipedia.org/wiki?curid=259598", "title": "Mitologia maya", "text": "La mitologia dei Maya comprende tutte quelle credenze e racconti in cui compaiono forze della natura personificate, le divinit\u00e0 e gli eroi principali che interagiscono con queste. Altre parti della tradizione orale maya, come racconti di animali e storie a contenuto moraleggiante, non appartengono propriamente al campo della mitologia. La mitologia maya \u00e8 parte della mitologia mesoamericana.\nOrigini e fonti.\nI miti pi\u00f9 antichi risalgono al XVI secolo e si trovano nelle fonti storiche delle regioni montuose del Guatemala. \nIl pi\u00f9 importante di questi documenti \u00e8 il \"Popol Vuh\" o \"Libro del Concilio\" che contiene le storie relative alla creazione di Quichean e le avventure degli eroi gemelli Hunahpu e Xbalanque. Lo Yucat\u00e1n \u00e8 una regione parimenti importante sotto questo aspetto. I \"Libri di Chilam Balam\" contengono passaggi mitologici molto antichi inoltre frammenti si ritrovano sparsi tra le prime cronache e relazioni redatte durante la colonizzazione spagnola. Prima di tutte la \"Relaci\u00f3n\" di Diego de Landa e nei dizionari compilati dai primi missionari. Nel XIX e XX secolo antropologi e studiosi del folklore locale hanno fermato su carta molti episodi. Sebbene siano il risultato di un processo storico in cui le tradizioni narrative spagnole si miscelavano con quelle native, alcuni di questi racconti maya forniscono tracce importanti delle originarie narrazioni dei tempi precoloniali. All'inizio del XXI secolo la trasmissione di storie tradizionali originali \u00e8 entrata nella fase finale: in questo periodo gli stessi Maya hanno incominciato a salvare e pubblicare le preziose storie dei loro nonni ed antenati.\nPrincipali filoni mitologici.\nCreazione del mondo.\nIl \"Popol Vuh\" descrive la creazione della Terra come frutto delle forze del cielo e del mare. Similmente il libro di Chilam Balam, posteriore al \u2018'Popol Vuh'\u2019, riferisce del crollo del cielo e del diluvio, seguito dalla risalita del cielo e la crescita dell'\"Abero Cosmico\" (\"dei cinque mondi\"). Anche la popolazione dei Lacand\u00f3n conosceva la storia della creazione del mondo terrestre.\nStorie degli eroi: organizzazione del mondo.\nIl mito pi\u00f9 conosciuto riguardante un eroe \u00e8 la grande sconfitta delle divinit\u00e0 portatrici di malattie e morte da parte dei Gemelli Hunahpu e Xbalanque. Di uguale importanza \u00e8 la storia parallela di un eroe del grano che sconfigge le divinit\u00e0 del tuono e del fulmine con le quali poi stabilisce un patto. Sebbene l'attuale diffusione del mito sia limitata alle zone costiere del Golfo del Messico, esso faceva probabilmente parte della tradizione orale maya originale. Frammenti mitologici importanti sulla vittoria di figure eroiche sui giaguari sono stati preservati dai Tzotzil.\nSposalizio con la Terra.\nQuesto schema mitico definisce le relazioni tra la specie umana, la caccia e le coltivazioni. Un eroe ancestrale, Xbalanque, secondo una tradizione Kekchi, corteggia la figlia di un dio della Terra. La donna \u00e8 infine trasformata in selvaggina, api, serpenti ed insetti oppure in granturco. Secondo altre versioni la donna si trasforma in Luna e l'eroe in Sole. Una versione dei Tzotzil con intento moraleggiante racconta di un uomo premiato con una figlia della divinit\u00e0 della pioggia ma dalla quale si separa con una sorta di divorzio.\nOrigine del sole e della Luna.\nL'origine del sole e della luna non \u00e8 sempre il risultato di uno sposalizio con la terra. Dal Chiapas e dalle regioni montuose occidentali del Guatemala giunge la storia di un giovane ragazzo e dei suoi fratelli maggiori: il fratelli pi\u00f9 grandi, gelosi di lui, vengono trasformati in maiali selvatici ed altri animali della foresta, il pi\u00f9 giovane diventa invece il Sole e sua madre la Luna. Similmente nel \"Popol Vuh\" i fratelli maggiori si tramutano in scimmie e la Luna e il Sole derivano da altri due fratelli minori.\nOrigini di altri corpi celesti.\nNel contesto della struttura mitologica sopradescritta, ma anche in storie tramandate separatamente, viene mostrata anche l'origine di molti fenomeni naturali e culturali spesso con l'intento morale di definire le relazioni rituali tra l'uomo e l'ambiente circostante. In questo senso si forniscono spiegazioni sull'origine dei corpi celesti (Sole e Luna, ma anche Venere, le Pleiadi, la Via Lattea); le montagne; le nuvole, la pioggia i tuoni e i fulmini; animali selvatici e domestici; il colore del grano; malattie ed erbe curative; strumenti usati nell'agricoltura; sorgenti di vapore, ecc.\nMitologia originale pre-ispanica.\nI tre libri originali maya giunti fino a noi hanno contenuto fondamentalmente ritualistico e, nel caso del codice di Parigi, anche storico con poche narrazioni di tipo mitologico. Nella ricostruzione dei miti maya ci si basa fondamentalmente sulle pitture murali che decorano templi ed edifici oppure su manufatti e prodotti artistici (come ad esempio il cosiddetto \"codice su ceramica\"). Si dubita sull'esistenza di narrazioni mitologiche complete in forma di geroglifici. Si riconosce che il mito dei gemelli, seppure in una versione che si discosta considerevolmente da quella contenuta nel \"Popul Vuh\", circolasse gi\u00e0 nel periodo classico. In alcuni casi, antichi miti dei Maya sono sopravvissuti perch\u00e9 tramandati da popolazioni vicine: \u00e8 il caso dei racconti sul dio del grano e, in misura minore, della mitologia delle divinit\u00e0 chiamate Bacab. Col perfezionamento delle tecniche di decifrazione dei geroglifici, le brevi didascalie esplicative incluse nelle scene di mitologia riusciranno probabilmente a rendere pi\u00f9 chiari i miti e le leggende autentiche degli antichi Maya.\nGli animali nella mitologia dei Maya.\nGli animali avevano una forte simbologia religiosa, erano sacralizzati e costituivano un legame con la sfera del soprannaturale. Il cervo aveva per i Maya una valenza cosmica in quanto era posto in relazione con la terra e veniva considerato un simbolo del Sole diurno e del suo movimento dalla vita alla morte: all'alba \u00e8 un lamento e al crepuscolo agonizza. I rettili furono raffigurati nell'arte per rappresentare l'origine del mondo e il mare primordiale. Il coccodrillo nel suo significato cosmico incarnava un mostro cosmico bicefalo, mentre nel suo aspetto terrestre veniva rappresentato come il mostro \"Cauac\", un essere con l'aspetto di rettile ed i tratti di coccodrillo. La sua pelle squamosa era interpretata come la superficie della terra e le fauci aperte come la caverna che porta all'Inframondo, il mondo sotterraneo. Le rane richiamavano la fertilit\u00e0 della terra in quanto il loro canto rievoca la pioggia.\nIl pesce era interpretato come simbolo della morte, dell'Inframondo e dell'acqua. Animali ed elementi acquatici erano associati alla pioggia, al mare, alla fertilit\u00e0 e al mare primordiale della creazione. La tartaruga, galleggiando sul mare, rappresenta la superficie della Terra dal cui carapace, come indicato nel \"Popol Vuh\", era emerso \"Hun Hunahpu\" ( padre degli Eroi Gemelli) resuscitando in forma di dio del mais. Era anche collegata con \"Chhahk\", dio della pioggia, e veniva considerata come il collegamento tra terra e acqua. Il pipistrello che abita nell'oscurit\u00e0 era posto a guardia delle grotte, ritenute ingresso all'Inframondo. Esso era associato alla notte, alla morte, alla fertilit\u00e0 e alla sessualit\u00e0. L'anatra\nera ritenuta l'anima dei defunti e il messaggero delle nubi verso le diverse direzioni del mondo sacro. I Maya credevano inoltre che spiriti e dei assumessero le forme di un'anatra durante i loro viaggi fra montagne sacre e mare. Lo scorpione era invece collegato a Venere come luce dell'alba e della sera. Tra gli animali terrestri, il serpente simboleggiava il legame con la terra ed era emblema della fertilit\u00e0. Simboleggiva pure i grandi contrari cosmici e la loro armonia (\"coincidentia oppositorum\" o contraddizione) che rende possibile la vita ed era anche simbolo dell'energia sacra alla quale partecipano dei e uomini. In particolare poi il \"Dragone celeste\" univa le caratteristiche del serpente a sonagli e del quetzal nonch\u00e9 di altri animali come il cervo ed il giaguaro, diventando in tal modo supremo simbolo del \"sacro\" che in s\u00e9 fonde gli opposti cosmici. La scimmia rappresentava le arti e trasmetteva agli uomini i disegni degli dei mediante la scrittura, una sorta di \"scrivano degli dei\", quindi era anche guardiano della saggezza. Il tasso disperdeva i semi delle piante e perci\u00f2 era un creatore di vita (nel \"Popol Vuh\" uno dei nomi attribuiti alla madre creatrice \u00e8 Zaqi-Nima Tziis, cio\u00e8 \"Grande Tasso Bianco\"). Il cane era il compagno dell'uomo, associato simbolicamente ai tre strati dell'universo (Cielo, Terra e Inframondo); sostituisce l'uomo nei sacrifici agli dei, conduce l'uomo al suo destino finale ed \u00e8 l'eroe culturale che d\u00e0 fuoco al sole e dal quale si origina la civilizzazione. Il giaguaro rappresentava a volte le energie sacre come la vita ma anche il lato oscuro della vita, le forze distruttive e misteriose, venendo quindi ad avere in s\u00e9 il contrario necessario per l'equilibrio cosmico. Quest'animale \u00e8 il Sole che entra nell'Inframondo; il suo manto \u00e8 il cielo notturno punteggiato di stelle. Rappresenta i poteri occulti e non comprensibili della distruzione in quanto proviene da un tempo primordiale, caotico e pre-cosmico."}
{"id": "259599", "revid": "599", "url": "https://it.wikipedia.org/wiki?curid=259599", "title": "Lima\u00e7on di Pascal", "text": ""}
{"id": "259601", "revid": "729019", "url": "https://it.wikipedia.org/wiki?curid=259601", "title": "Distacco della retina", "text": "Il distacco della retina (\"ablatio retinae\") \u00e8 una patologia dell'occhio che si presenta in seguito al sollevamento della neuroretina dal tessuto epiteliale pigmentato.\nDescrizione generale.\nLa neuroretina (costituita dai fotorecettori e tutte le cellule nervose che permettono la trasmissione del segnale visivo) aderisce allo strato dell'epitelio pigmentato, che permette il passaggio di materiali di nutrimento dalla sottostante coroide e la degradazione degli elementi esterni dei fotorecettori.\nLe forze di trazione del corpo vitreo sulla retina (in particolare in corrispondenza delle zone di minore resistenza-aree degenerative regmatogene) provocano delle rotture; quindi si accumula del liquido al di sotto della neuroretina, che si solleva dall'epitelio pigmentato.\nSe la retina, con le sue cellule nervose e i suoi fotorecettori, non viene pi\u00f9 nutrita tramite il contatto con l'epitelio pigmentato, si arriva gi\u00e0 dopo 48 ore a una perdita funzionale (parzialmente irreparabile) delle porzioni colpite. La retina pu\u00f2 essere riattaccata all'epitelio mediante un'operazione chirurgica. La capacit\u00e0 visiva della retina coinvolta pu\u00f2 migliorare; ma il tempo del distacco non deve essere eccessivo (il tessuto retinico non deve essere andato incontro a necrosi ossia a morte cellulare). Se non si ricorre a un intervento chirurgico entro brevissimo tempo, si incorre nel totale distacco e, quindi, nella cecit\u00e0; si pu\u00f2 ricorrere a un laser speciale solo se la diagnosi \u00e8 precoce (trattamento con laser argon).\nTipologia.\nA seconda della patogenesi, se ne distinguono diversi tipi:\nSintomatologia empirica.\nUn distacco della retina si manifesta con una restrizione del campo visivo simile a quella di un sipario e, in caso di distacco della macula retinica, anche in una perdita della capacit\u00e0 di lettura dell'occhio coinvolto (perdita della visione centrale).\nA lungo termine, se l'occhio interessato dal distacco retinico non viene operato, subentra il rischio di \"phthisis bulbi\" e, perci\u00f2, di perdita dell'occhio.\nSintomi che possono precedere un distacco retinico sono la comparsa improvvisa di lampi di luce (fosfeni) da trazione del corpo vitreo sulla retina (associati o meno a una rottura retinica) e/o la presenza di miodesopsie dovute alla disorganizzazione del gel vitreale che si stacca dalla parete oculare. Tali fenomeni vanno comunque attentamente valutati, in quanto possono essere legati ad altre cause soprattutto se non hanno avuto insorgenza improvvisa e persistono da tempo.\nPrevenzione.\nLa forma di prevenzione pi\u00f9 efficace \u00e8 la visita oculistica periodica per il riconoscimento e, in seguito alla eventuale constatazione di presenza della patologia, la visita di controllo di aree degenerative regmatogene che vanno, in determinati casi, trattati con fotocoagulazione laser.\nGli oculisti consigliano ai gruppi a rischio, ovvero quelli con miopia elevata, lampi di luce o visione con corpi mobili vitreali, di evitare attivit\u00e0 che comportino traumi o bruschi movimenti del capo e dell'occhio."}
{"id": "259603", "revid": "15756", "url": "https://it.wikipedia.org/wiki?curid=259603", "title": "Religione maya", "text": "La religione maya \u00e8 quell'insieme di credenze politeiste, con una storia di pi\u00f9 di 3000 anni, della civilt\u00e0 maya precolombiana. Questa religione, che faceva fortemente riferimento alle forze della natura (sole, luna e pioggia in particolare), era una complessa forma di politeismo basata sul concetto di dualit\u00e0: la vita e la morte, il giorno e la notte, il maschio e la femmina. I pochi elementi dell'antica religione che oggi sopravvivono non derivano dalla complessa teologia della classe sacerdotale, ma dalle credenze in semplici divinit\u00e0 mitologia della natura, come i Chac e le divinit\u00e0 della fertilit\u00e0.\nDivinit\u00e0.\nIl dio supremo era considerato Itzam\u00e0 o \"Itzamn\u00e0\", dio del sole, inventore della scrittura e protettore dell'agricoltura. Un'altra divinit\u00e0 molto importante era Kukulcan, il serpente piumato, da alcuni identificato con il cielo. Infine, altre tre divinit\u00e0 fondamentali erano Ixchel (dea lunare, protettrice delle partorienti e delle attivit\u00e0 femminili), Yum Kaax (dio del mais) ed Ahpuch (dio della morte).\nLa religione e i centri cerimoniali erano diretti dalla casta sacerdotale \"ah kin\" (\"il solare\"), con a capo l\"'ahaucan\" (\"principe dei serpenti\"), detentrice delle conoscenze astronomiche e del complesso calendario di feste che si svolgevano con riti propiziatori, sacrifici umani, preghiere e banchetti.\nI sacerdoti indossavano vestiti di pelle di cervo, di giaguaro o di altri animali per assumerne le capacit\u00e0.\nSolo tre testi maya completi sono sopravvissuti allo scorrere degli anni. I pi\u00f9 furono bruciati dagli spagnoli durante l'invasione. \u00c8 per questo che oggi risulta difficile conoscere profondamente la religione maya.\nI libri sono:\nSecondo la religione dei Maya l'uomo \u00e8 \"una pallina di acqua e mais modellata dagli d\u00e8i\". Questo spiega perch\u00e9 tra le divinit\u00e0 maya c'\u00e8 un posto anche per il dio Mais, alimento sacro.\nUno dei riti religiosi pi\u00f9 importanti era il gioco della palla \"Pok-a-tok\", metafora del sole (simile al gioco della pelota).\n\u00c8 solo con la conquista Tolteca, durante il declino della civilt\u00e0 maya, che la religione assunse un carattere cruento ed aumentarono di frequenza i sacrifici umani."}
{"id": "259604", "revid": "1516566", "url": "https://it.wikipedia.org/wiki?curid=259604", "title": "Piatnitzkysaurus floresi", "text": "Il Piatnitzikysaurus era un Teropode vissuto nel Giurassico medio.\nEsso misurava dai 4 ai 5 metri di lunghezza ed era alto 1,5 metri. \nI pochi ritrovamenti sono stati fatti in Argentina ed, essendo scarsi, \u00e8 stata fatta una ricostruzione, che attualmente si trova presso il Museo di storia naturale di Buenos Aires.\nParenti Predatori.\nIl cranio ritrovato \u00e8 stato ricostruito e, secondo i paleontologi, misurava attorno ai 50 centimetri. Gli studiosi hanno notato inoltre che il Piatnitzkysaurus aveva delle piccole creste sul cranio, proprio come quelle del simile, e forse imparentato, Allosaurus.\nLe mascelle, leggere e armate di piccoli denti affilati, indicano che questo dinosauro non era in grado di catturare prede tanto pi\u00f9 grandi di lui.\nNel cranio \u00e8 presente una piccola cavit\u00e0 preorbitale, che nell'Allosaurus era pi\u00f9 larga e che rappresenta una caratteristica primitiva di questi carnivori probabilmente imparentati.\nArti e Articolazioni.\nLa fortuna dei paleontologi \u00e8 stata tutta nel trovare l'intero cinto scapolare e quasi tutto il cinto pelvico. Questi ritrovamenti fanno pensare a una grande robustezza: gli arti anteriori, andati perduti, erano probabilmente lunghi, in grado di afferrare le prede durante la caccia.\nLa scapola invece sembra mostrare uno stadio evolutivo intermedio tra quello dell'Allosaurus e quello del Dilophosaurus.\nIn ogni caso, tutto conferma la grande somiglianza con il predatore dell'America settentrionale, l'Allosaurus."}
{"id": "259605", "revid": "1543377", "url": "https://it.wikipedia.org/wiki?curid=259605", "title": "Provincia di Toliara", "text": "La provincia di Toliara (Faritanin' i Toliara in malgascio) \u00e8 una delle sei province del Madagascar, con capitale Toliara (\"Tul\u00e9ar\"). Con un'area di 161.405\u00a0km\u00b2 e una popolazione di 2.229.550 persone (censimento del luglio 2001), \u00e8 la provincia pi\u00f9 vasta del paese ma anche quella meno popolata (l'esatto opposto della provincia di Antananarivo). \u00c8 anche una delle province pi\u00f9 povere del paese, con scarsissime infrastrutture.\nGeografia e clima.\nLa provincia di Toliara, specialmente nella zona di Mahabo, \u00e8 esposta ai cicloni stagionali. La scarsit\u00e0 delle infrastrutture e la povert\u00e0 della zona fanno s\u00ec che proprio qui i cicloni provochino il massimo di danni; fra il 2003 e il 2004, per esempio, 16.700 persone hanno perduto la propria abitazione ().\nSociet\u00e0.\nEvoluzione demografica.\nLa provincia di Toliara ospita numerose popolazioni ed etnie differenti. Nella zona settentrionale di Menabe, dove i fiumi Mangoky e Tsiribihina forniscono acqua per l'agricoltura e l'allevamento, predominano i Sakalava. Nel centro sud, attorno alla citt\u00e0 di Toliara, la popolazione \u00e8 principalmente di etnia Vezo o Masikoro. A est, nelle zone di Sakaraha e Ankazoabo, si trovano soprattutto i Bara, allevatori di zeb\u00f9. Nella valle del fiume Onilahy si trovano gli Antanosy (coltivatori di riso) e a sud i Mahafaly e gli Antandroy, anch'essi allevatori di bovini, pecore e capre. Nelle aree di Taolagnaro e Amboasary predominano ancora gli Antanosy e gli Antandroy, che qui godono anche di un terreno fertile.\nSuddivisione amministrativa.\nLa provincia di Toliara comprende le seguenti Regioni:\ne i seguenti distretti (\"fivondronana\"):\nEconomia.\nLa maggior parte della popolazione di Toliara vive di agricoltura e allevamento. Fra le coltivazioni, sono molto comuni i fichi d'India e nella zona di Morondava, nel nord, si trovano enormi coltivazioni di canna da zucchero. Gli zaffiri e altri minerali rappresentano un'importante risorsa a cui sono legate molte delle aspettative di sviluppo della regione. Anche il turismo \u00e8 in crescita; nella provincia si trovano infatti molte aree naturali protette, tra cui parte del Parco Nazionale dell'Isalo, una delle tappe pi\u00f9 frequenti degli itinerari turistici nel sud dell'isola. L'analfabetismo rappresenta uno dei maggiori ostacoli allo sviluppo economico della provincia, e per combatterlo sono stati varati diversi piani di scolarizzazione.\nStoria.\nNella regione di Morondava si svilupp\u00f2 dal XV secolo il Regno di Menabe, uno dei principali regni del Madagascar pre-coloniale, annesso al Regno del Madagascar nel 1843."}
{"id": "259606", "revid": "767487", "url": "https://it.wikipedia.org/wiki?curid=259606", "title": "Podokesaurus holyokensis", "text": "Il podokesauro (\"Podokesaurus holyokensis\") \u00e8 un dinosauro molto noto nella letteratura scientifico-divulgativa da quasi un secolo, in quanto per molto tempo \u00e8 stato uno dei pi\u00f9 antichi dinosauri ritrovati in Nordamerica. Tuttavia, il podokesauro \u00e8 conosciuto solo per un piccolo scheletro incompleto ritrovato in terreni del Giurassico inferiore nel Connecticut, da Mignon Talbot e per di pi\u00f9 distrutto poi da un incendio. Di questo animale rimane solo un calco approssimativo delle ossa, sufficiente per\u00f2 a indicare che \"Podokesaurus\" era un piccolo carnivoro bipede piuttosto primitivo, lungo circa 90 centimetri, con un collo molto lungo sormontato da una testa terminante in un muso aguzzo. \nUn \"Coelophysis\" in miniatura.\nLe zampe posteriori, lunghe e snelle, permettevano a \"Podokesaurus\" una veloce corsa. Con tutta probabilit\u00e0 questo carnivoro predava piccole prede come insetti e lucertole. In sostanza, \"Podokesaurus\" sembrava una versione ridotta del molto pi\u00f9 grande (e ben pi\u00f9 noto) \"Coelophysis\". Negli stessi luoghi viveva un dinosauro erbivoro, \"Anchisaurus\"."}
{"id": "259607", "revid": "767487", "url": "https://it.wikipedia.org/wiki?curid=259607", "title": "Provincia di Fianarantsoa", "text": "La provincia di Fianarantsoa \u00e8 la seconda provincia pi\u00f9 grande del Madagascar. Il suo capoluogo \u00e8 la citt\u00e0 di Fianarantsoa.\nLa provincia si trova nella parte centro-meridionale dell'isola, in una zona ricca di foreste e acqua, e ad ovest confina con la provincia di Toliara. Fianarantsoa \u00e8 una zona turistica e ha numerose ricchezze naturali: fra queste anche due parchi naturali, il Parco Nazionale di Ranomafana e il Parco Nazionale dell'Isalo.\nStoricamente, con la dominazione dei Betsileo, Fiaranantsoa si divideva in cinque regni autonomi, ma adesso, anche per effetto della suddivisione del periodo coloniale, la provincia di Fianarantsoa \u00e8 popolata da altri gruppi etnici, che in passato non vi risiedevano.\nDella provincia di Fiaranantsoa fanno parte le citt\u00e0 di Mananjary, Manakara, Farafangana, Vangaindrano, Ikongo e Ihosy.\nLa regione di Amoron'i Mania, dove vivono i Betsileo del Nord, \u00e8 tra le zone pi\u00f9 popolate della provincia. Fianarantsoa \u00e8 una provincia che \u00e8 stata quasi abbandonata durante la seconda Repubblica, e presenta quindi un ritardo di sviluppo.\nLe esigenze di vita hanno per\u00f2 spinto tanti popoli, come i Merina o i Betsileo, a spargersi in tutta l'Isola sia per offrire servizi al popolo malgascio sia per cercare terre fertili per la coltivazione.\nLa provincia di Fianarantsoa ha una speranza di sviluppo basata sulle sue ricchezze naturali: ad esempio Ilakaka, una nuova citt\u00e0 al Sud-Ovest, \u00e8 nata a causa della ricerca delle pietre preziose; ma anche Ambatofinandrahana e Anjom\u00e0 Nandihizana hanno importanti risorse naturali.\nI Betsileo hanno una lunga tradizione nella coltivazione di riso e i loro antenati sono stati in grado di convogliare l'acqua tramite canali verso le colline e creare cos\u00ec delle terrazze da coltivare; questa \u00e8 una delle grandi eredit\u00e0 che rimangono ancora.\nI Bara d'Ihosy, invece, allevano animali domestici come buoi e pecore. I tanala e il popolo della costa Est vivono dei frutti della foresta e soprattutto di caff\u00e8, litchi, garofano e banane, che vengono anche esportati, e di quello che traggono dal mare con la pesca.\nGeografia antropica.\nSuddivisioni amministrative.\nLa provincia di Fianarantsoa comprende le seguenti Regioni (\"faritra\"):\ne i seguenti Distretti (\"fivondronana\"):"}
{"id": "259609", "revid": "1350389", "url": "https://it.wikipedia.org/wiki?curid=259609", "title": "Ravvedimento operoso", "text": "Il Ravvedimento operoso, regolamentato per la prima volta dall'art. 14 della L. 29 dicembre 1990, n. 408, e successivamente disciplinato dall'art. 13 del D.Lgs. 18 dicembre 1997, n. 472, \u00e8 un istituto giuridico finalizzato al \"ripristino della legalit\u00e0 violata\" in ambito amministrativo tributario.\nPer il tramite del ravvedimento il contribuente pu\u00f2 spontaneamente regolarizzare errori o illeciti fiscali, versando entro il termine prescritto il tributo non pagato, una sanzione stabilita in misura ridotta e gli interessi, calcolati giorno per giorno sul tributo non pagato al tasso legale, che dal 1\u00ba gennaio 2008 al 31 dicembre 2009 era pari al 3% in ragione d'anno, dal 1\u00ba gennaio 2010 al 31 dicembre 2010 pari all'1% in ragione d'anno, dal 1\u00ba gennaio 2011 al 31 dicembre 2011 pari all'1,5% in ragione d'anno, dal 1\u00ba gennaio 2012 pari al 2,5% in ragione d'anno (vedi DECRETO del MINISTERO DELL'ECONOMIA E DELLE FINANZE 12 dicembre 2011 \"Modifica del saggio di interesse legale\") e dal 1\u00ba gennaio 2014 pari all'1% in ragione d'anno.\nMetodologia di calcolo del Ravvedimento Operoso.\nL'entit\u00e0 della sanzione varia in base alla tempestivit\u00e0 del ravvedimento e del tipo di violazione.\nDati aggiornati con il D.L. n. 185/2008, conv. in legge n. 2/2009, e con la successiva variazione prevista dalla Legge Finanziaria per il 2011, per le violazioni commesse a decorrere dal 1\u00ba febbraio 2011:\nRavvedimento \"sprint\" o ravvedimento \"mini\".\nIl decreto Legge 98/2011 (\"manovra d'estate\") ha istituito la possibilit\u00e0 di usufruire del cosiddetto \"ravvedimento sprint\", in base al quale la sanzione minima viene ridotta a 1/15 per ogni giorno di ritardo nel versamento, fino a 14 giorni. Di conseguenza per ogni giorno di ritardo, fino al quattordicesimo, se la sanzione per l'omesso versamento \u00e8 il 30%, si pagher\u00e0 lo 0,2% di sanzione (ovvero 2,8% se si paga il quattordicesimo giorno). Dal 15\u00ba al 30\u00ba giorno di ritardo, si torna a pagare la sanzione per il ravvedimento breve.\nRavvedimento breve.\nI versamenti effettuati con ritardo non superiore a trenta giorni sono assoggettati a una sanzione corrispondente a:\nPer le violazioni commesse dopo il 1\u00ba febbraio 2011, la Legge Finanziaria per il 2011 ha stabilito che la sanzione salga a 1/10 del minimo (ossia al 3%)\nEsempio di calcolo del ravvedimento breve.\nPrendendo ad esempio un'imposta sul reddito delle persone fisiche (IRPEF) corrispondente a 100 Euro, versata con 29 giorni di ritardo, la sanzione da ravvedimento da versare a mezzo modello F24 (con codice tributo 8901) sar\u00e0 di Euro 2,5, alla quale si dovranno aggiungere gli interessi di mora.\nRavvedimento lungo.\nI versamenti effettuati con ritardo superiore a trenta giorni, ma comunque entro i termini di presentazione della dichiarazione relativa all'anno in cui \u00e8 stata commessa la violazione (ovvero, quando non \u00e8 prevista dichiarazione periodica, entro un anno), sono assoggettati a una sanzione corrispondente a:\nPer le violazioni commesse dopo il 1\u00ba febbraio 2011, la Legge Finanziaria per il 2011 ha stabilito che la sanzione salga a 1/8 del minimo (ossia al 3,75%)\nEsempio di calcolo del ravvedimento lungo.\nPrendendo ad esempio un'imposta sul reddito delle persone fisiche (IRPEF) corrispondente a 100 Euro, versata con 6 mesi di ritardo, ma comunque entro i termini di scadenza della dichiarazione unificata (Modello Unico), la sanzione da ravvedimento da versare a mezzo modello F24 (con codice tributo 8901) sar\u00e0 di Euro 3,00, alla quale si dovranno aggiungere gli interessi di mora.\nIl D.Lgs. 24 settembre 2015, n. 158, ha disposto (con l'art. 32, comma 1) che a decorrere dal 1\u00ba gennaio 2017 per i versamenti effettuati con un ritardo non superiore a novanta giorni, la sanzione \u00e8 ridotta alla met\u00e0. In sostanza la sanzione base su cui applicare le riduzioni di cui al ravvedimento operoso non \u00e8 il 30%, ma il 15%.\nAmbito di applicazione del Ravvedimento Operoso.\nContrariamente a quanto disciplinato dalla L. 408/1990, che prevedeva l'applicazione dell'istituto del ravvedimento solo nell'ambito delle imposte dirette e dell'IVA, in base al D. Lgs. n. 472/1997 il ravvedimento operoso \u00e8 applicabile a tutti i tributi.\nIn base all'art. 13, 1\u00b0 comma, D. Lgs. n. 472/1997, il contribuente non pu\u00f2 avvalersi del ravvedimento operoso quando:\nRelativamente al primo punto \u00e8 stato precisato, nella C.M. 10/07/1998, n. 180/E, che deve ritenersi consentito il ravvedimento quando, quantunque la violazione sia stata constatata dall'ufficio accertatore, la constatazione non \u00e8 stata portata a conoscenza del trasgressore mediante formale notifica.\nCon riferimento al D.L. n. 185/2008 cambia anche il metodo di calcolo relativo alla sanzione prevista per l'omissione della dichiarazione IVA. Viene infatti ridotta a 1/12 (un dodicesimo) del minimo (30%) se la dichiarazione viene presentata con ritardo non superiore a 90 (novanta) giorni ovvero a un dodicesimo del minimo di quella prevista per l'omessa presentazione della dichiarazione periodica prescritta in materia IVA, se questa viene presentata con ritardo non superiore a 30 giorni.\nNella pratica, e assumendo come ipotesi quella di violazione relativa all'omesso versamento di imposta, l'effettuazione dello stesso dopo la scadenza coster\u00e0 in termini di sanzioni, laddove la sanatoria intervenga nei 30 giorni successivi alla predetta scadenza, un importo pari al 2.5% dell'imposta stessa in luogo del previgente 3,75%. Peraltro, in caso di sanatoria entro il termine di presentazione della dichiarazione successiva, la sanzione sar\u00e0 del 3%. Ulteriore esempio pu\u00f2 essere quello del ravvedimento operoso effettuato per integrare una dichiarazione originariamente infedele. In questo caso l'imposta sar\u00e0 gravata di un ulteriore 10% a titolo di sanzione in luogo del 20% previgente."}
{"id": "259611", "revid": "767487", "url": "https://it.wikipedia.org/wiki?curid=259611", "title": "MiniCard", "text": "La MiniCard, o Miniature Card, \u00e8 una scheda di memoria flash lanciata dall'Intel nel 1995 ed in seguito commercializzata anche da AMD, Fujitsu e Sharp. Ha dimensioni 37 x 45\u00a0mm e spessore 3,5\u00a0mm, e pu\u00f2 essere equipaggiata con componenti montati su entrambe le facce del substrato. Il formato MiniCard \u00e8 concorrente dei formati SmartCard e CompactFlash, anche questi lanciati sul mercato a met\u00e0 degli anni novanta. Bench\u00e9 le MiniCard siano significativamente pi\u00f9 piccole del Tipo I delle schede PC card, le CompactFlash e SmartMedia hanno raccolto un maggiore successo nel mercato dell'elettronica di consumo."}
{"id": "259612", "revid": "1745361", "url": "https://it.wikipedia.org/wiki?curid=259612", "title": "Religione Maya", "text": ""}
{"id": "259614", "revid": "729019", "url": "https://it.wikipedia.org/wiki?curid=259614", "title": "Retinite pigmentosa", "text": "La retinite pigmentosa, indicata anche con l'acronimo RP, \u00e8 una malattia genetica dell'occhio che colpisce l'epitelio pigmentato e la retina (retinopatia). Pu\u00f2 anche essere acquisita e in questo caso sar\u00e0 dovuta alla carenza della vitamina A. Uno dei primi sintomi consiste nella riduzione della visione di notte fino alla cecit\u00e0 notturna (emeralopia). Questo fenomeno pu\u00f2 precedere la visione a cannocchiale, ossia la perdita del campo visivo periferico. Il progredire della patologia varia a seconda dei casi ma non tutte le persone affette da retinite pigmentosa diventano legalmente cieche.\nLa RP \u00e8 un tipo di distrofia retinica progressiva, un gruppo di disturbi ereditari in cui le anormalit\u00e0 dei fotorecettori (coni e bastoncelli) o dell'epitelio pigmentato retinico o della retina stessa portano a una graduale e progressiva perdita della vista. Gli individui che ne sono affetti accusano dapprima una difficolt\u00e0 di adattamento al buio, seguita da una costrizione del campo visivo periferico. Durante la fase terminale della malattia si pu\u00f2 anche verificare la perdita della visione centrale.\nSegni.\nL'abbondante presenza sull'epitelio retinico di pigmenti a forma di \"fagiolini\" \u00e8 tipicamente patognomico per la retinite pigmentosa. Tra le altre caratteristiche oculari, vi sono:\nDiagnosi.\nLa diagnosi della RP si basa sulla documentazione di perdita progressiva nelle funzioni dei fotorecettori tramite elettroretinografia (ERG) e test del campo visivo. La capacit\u00e0 di ereditare la RP \u00e8 determinata dalla storia familiare. Almeno 35 geni diversi o loci sono noti per essere causa di RP non sindromica. Il test del DNA \u00e8 disponibile su base clinica per l'RLBP1 (recessivo autosomico, tipo Bothnia RP), RP1 (autosomico dominante, RP1), RHO (autosomico dominante, RP4), RDS (autosomico dominante, RP7), PRPF8 (autosomico dominante, RP13), PRPF3 (autosomico dominante, RP12), ABCA4 (autosomico recessivo, RP19) e RPE65 (autosomico recessivo, RP20). Per tutti gli altri generi, il test genetico molecolare \u00e8 disponibile .\nLa RP pu\u00f2 essere ereditata nel caso di un gene autosomico dominante, autosomico recessivo o X linked. La RP a collegamento a X pu\u00f2 essere o recessiva, colpendo, cos\u00ec, soprattutto individui di sesso maschile, o dominante, colpendo cos\u00ec individui di entrambi i sessi, anche se quelli di sesso femminile sono, comunque, sempre affetti in maniera pi\u00f9 leggera. Sono state descritte anche alcune forme digeniche e mitocondriali. La consulenza genetica dipende da una diagnosi accurata, la determinazione dell'ereditariet\u00e0 in ogni famiglia e i risultati di un test genetico molecolare.\nLa RP combinata con una progressiva sordit\u00e0 \u00e8 denominata sindrome di Usher.\nUna serie di studi dal 2002 ha confermato che Cnga1 \u00e8 la principale proteina responsabile della retinite pigmentosa. Il gene Cnga1 (\"Cyclic nucleotide-gated channel alpha 1\") \u00e8 una proteina prodotta da sola o in associazione con la proteina Cngb1, entrambe localizzate nel bordo della retina.\nQuando \u00e8 mutata in un particolare aminoacido, essa non \u00e8 pi\u00f9 in grado di formare i canali ionici nella membrana plasmatica: su tale superficie della cellule fotoricettrici della retina avviene la depolarizzazione, senza la quale non \u00e8 pi\u00f9 possibile trasformare la luce esterna in un impulso elettrico.\nIl canale ionico \u00e8 caratterizzato da:\nIl canale \u00e8 formato da 3 particelle di Cnga1 e da una di Cngb1, mentre restano ignote la loro disposizione (geometria molecolare) e stechiometria.\nTrattamento.\nAd oggi non esiste un trattamento medico per la cura della retinite pigmentosa, tuttavia sono attivi numerosi progetti di ricerca con l'obiettivo di arrestare il progresso della malattia o di migliorare le capacit\u00e0 visive delle persone affette. I filoni di sperimentazione principali includono trapianti di retina, impianto di retine artificiali, tecniche di terapia genica e utilizzo di cellule staminali.\nL'efficacia dell'utilizzo di supplementi nutritivi e integratori alimentari \u00e8 oggetto di studio dal 1993, quando Eliot L. Berson e collaboratori pubblicarono il primo articolo in cui si evidenziava un rallentamento nella progressione della malattia legato all'assunzione di vitamina A. Ricerche successive hanno dimostrato anche l'utilit\u00e0 dell'assunzione di acidi grassi omega-3, come il DHA, e della luteina in abbinamento alla vitamina A. Tuttavia i risultati di queste ricerche non sono stati confermati da tutti gli studi di settore e analisi pi\u00f9 recenti, che prendono in considerazione un ampio numero di pubblicazioni al riguardo, hanno portato alla conclusione che non vi sia alcuna certezza dell'efficacia di queste sostanze nel fermare il decorso della malattia\nNel 2007 \u00e8 stata presentata una retina artificiale che permette di recuperare una visione molto rudimentale. Il progetto presentato aveva una definizione di 16 punti e richiedeva un dispositivo esterno di analisi dei dati e di alimentazione elettrica. Nel 2008 ne \u00e8 stata presentata una versione migliorata con 60 elettrodi, che si interfaccia con dei particolari occhiali che, collegati a una piccola unit\u00e0 esterna, elaborano le immagini e le inviano alla retina artificiale, impiantata chirurgicamente sul fondo dell'occhio in modo da poter inviare i segnali elettrici direttamente al cervello. I sessanta elettrodi permettono ai pazienti di distinguere luci e ombre e di individuare oggetti di grandi dimensioni, consentendo loro di muoversi in un ambiente esterno con una certa autonomia. In seguito, comunque, gli stessi ricercatori hanno confermato che il sistema \u00e8 in fase di studio e non pu\u00f2 ancora essere considerato una terapia disponibile per il pubblico.\nMolte speranze sono affidate alla tecnica di editing del genoma chiamata CRISPR/Cas9: un gruppo di ricercatori del Columbia University Medical Center e dell'Universit\u00e0 dell'Iowa hanno usato tale tecnologia per riparare la mutazione genetica che \u00e8 all'origine della patologia in una coltura di cellule staminali da impiantare nella retina del paziente"}
{"id": "259617", "revid": "21880", "url": "https://it.wikipedia.org/wiki?curid=259617", "title": "Alcara li Fusi", "text": ""}
{"id": "259622", "revid": "2063435", "url": "https://it.wikipedia.org/wiki?curid=259622", "title": "Arthur Penn", "text": "Biografia.\nFratello minore del famoso fotografo Irving Penn, frequent\u00f2 l'Actors Studio di Lee Strasberg e si fece un nome a Broadway portando al successo due commedie di William Gibson, \"Due sull'altalena\" (1958) e \"Anna dei miracoli\" (1959), e una di Lillian Hellman, \"Toys in the Attic\" (1960). Esord\u00ec nel cinema con un western fuori dalla norma, \"Furia selvaggia - Billy Kid\" (1958), ritratto di fantasia di Billy the Kid; dopo aver diretto due altri film, \"Mickey One\" (1965) e \"La caccia\" (1966), con \"Gangster Story\" (1967), attraverso il racconto burlesco e tragico delle gesta criminali della coppia Bonnie e Clyde, giunse a un'evocazione degli anni trenta che avrebbe fatto scuola e a un discorso sull'America come societ\u00e0 della violenza.\nDopo la parentesi di \"Alice's Restaurant\" (1969), riprese la stessa tematica in un film western storico-favolistico, \"Il piccolo grande uomo\" (1970), polemica e picaresca riabilitazione degli Indiani e della loro cultura, e balletto sarcastico sulla radicata tendenza dei \"visi pallidi\" al massacro. Nel poliziesco \"Bersaglio di notte\" (1975) e nel western \"Missouri\" (1976) prosegu\u00ec nell'opera di smitizzazione dei \u201cgeneri\u201d hollywoodiani. Tra i film successivi ricordiamo \"Target - Scuola omicidi\" (1985), \"Omicidio allo specchio\" (1987) e \"Ritratti\" (1993). Nel 2002 torn\u00f2 alla regia teatrale, raccogliendo un grande successo a Broadway con \"Fortune's Fool\", prima rappresentazione negli Stati Uniti di una commedia di Turgenev."}
{"id": "259624", "revid": "399", "url": "https://it.wikipedia.org/wiki?curid=259624", "title": "Plurale maiestatico", "text": "Il plurale maiestatis o plurale maiestatico (dal latino \"pluralis maiestatis\", plurale di maest\u00e0) si ha, nella lingua parlata o scritta, quando chi scrive si riferisce a se stesso usando la prima persona \"plurale\" anzich\u00e9 \"singolare\".\nDescrizione.\nQuest'uso, gi\u00e0 diffuso nell'antica Roma (\u00e8 per esempio la forma principale usata nelle opere autobiografiche di Marco Tullio Cicerone), \u00e8 rimasto nella tradizione di molti paesi come modo d'espressione formale soprattutto di sovrani e papi (da cui il nome \"maiestatico\"), in quanto adatto all'immagine istituzionale, e quindi anche astratta e \"corale\", associata a questi ruoli.\nI Re d'Italia smisero di usare il plurale maiestatico, ufficiosamente, in momenti critici in cui si voleva trasmettere un sentimento di vicinanza alla popolazione, come nel discorso di Vittorio Emanuele III del 10 settembre 1943 trasmesso da Radio Bari.\nOggi, il \"pluralis maiestatis\" \u00e8 caduto quasi completamente in disuso (fu papa Giovanni Paolo I a mettere fine al suo uso nella Chiesa cattolica nei discorsi pubblici, anche se esso \u00e8 tuttora in uso negli scritti ufficiali del Papa; papa Giovanni XXIII lo usava solo in discorsi formali e negli scritti, ad esempio non lo fece nel celebre \"discorso della luna\" o in quello ai carcerati di Regina Coeli) e rimane soprattutto come espediente retorico (non raramente con intenti umoristici o ironici).\nResta tuttavia in uso in ambito universitario, negli atti ufficiali emanati dal rettore (es. \"Noi Magnifico Rettore...\")."}
{"id": "259627", "revid": "1305772", "url": "https://it.wikipedia.org/wiki?curid=259627", "title": "Grande Londra", "text": "La Grande Londra (in inglese Greater London) \u00e8, insieme alla Citt\u00e0 di Londra, una delle due contee cerimoniali di Londra, in Inghilterra, Regno Unito.\nTerritorio.\nIl territorio della contea della Grande Londra comprende 32 dei 33 borghi di Londra, escludendo quindi il nucleo storico, amministrato dalla Citt\u00e0 di Londra che, coprendo un'area di appena 2,9 km\u00b2, svolge anche funzione di contea, avendo un proprio lord luogotenente e una propria forza di polizia, la City of London Police.\nStoria.\nLa Contea cerimoniale della Grande Londra venne creata nel 1965, in sostituzione a quella che era la Contea di Londra, operativa dal 1889 al 1965.\nIl termine \"Greater London\" era per\u00f2 diffuso gi\u00e0 da ben prima del 1965, poich\u00e9 veniva utilizzato per indicare il territorio di competenza della Metropolitan Police Service, che andava oltre i confini amministrativi della Contea di Londra.\nAmministrazione.\nIl territorio della Grande Londra, essendo una contea cerimoniale, \u00e8 rappresentato da un lord luogotenente e non ha alcuna funzione amministrativa. Il territorio \u00e8 amministrato centralmente dalla Greater London Authority, composta dal sindaco di Londra e dalla London Assembly, mentre localmente \u00e8 amministrato dai 32 consigli di borgo."}
{"id": "259628", "revid": "132266", "url": "https://it.wikipedia.org/wiki?curid=259628", "title": "Caccia parassita", "text": "Un caccia parassita \u00e8 un velivolo da caccia studiato per essere portato in zona di combattimento da un aeromobile pi\u00f9 grande, quale un bombardiere o un'aeronave. In caso di possibile minaccia al velivolo madre (o \"portaerei volante\") quest'ultimo lascerebbe libero di volare il caccia per compiti di difesa o scorta. Progetti di questo tipo nacquero per cercare di colmare la grande differenza di autonomia tra i bombardieri e i loro caccia di scorta.\nQueste configurazioni si sono dimostrate di rado funzionali per un impiego operativo e ancor meno sono state quelle usate in combattimento. L'introduzione di tecniche per il rifornimento in volo ha fatto tramontare questa tipologia di velivoli anche se la Defense Advanced Research Projects Agency statunitense sta rielaborando il progetto di portaerei volante per il lancio e il recupero di droni, programma ambizioso che potrebbe vedere la luce in un prossimo futuro.\nLe origini.\nPrimo esperimento.\nIl primo esperimento di aereo parassita fu compiuto dai britannici il 17 maggio 1916. In quell'occasione, un Bristol Scout C, piccolo biplano da caccia e da ricognizione, fu lanciato in volo da un grande idrovolante a scafo, il Felixstowe Porte Baby. Il Bristol Scout (matricola 3028) installato sopra l'ala superiore del grande velivolo (in una configurazione impiegata in seguito dai Mistel tedeschi e dallo Short Mayo Composite, un trasporto combinato a lungo raggio con idrovolanti prodotti dall'azienda aeronautica Short Brothers negli anni trenta) non contribu\u00ec con il suo motore al decollo dell'aereo madre e fu poi lanciato da una quota di 300\u00a0m. Ai comandi dell'idrovolante vi era lo stesso John Cyril Porte, lieutenant commander della Royal Navy (la marina militare britannica), progettista del Porte Baby, mentre il pilota del biplano si chiamava M.H. Day. L'esperimento ebbe luogo presso Arwik, nell'Essex. Nonostante il successo della prova, non ne furono condotte altre. Scopo dell'esperimento era, probabilmente, quello di valutare quanto la nuova configurazione riuscisse a estendere il raggio d'azione del caccia in modo da consentirgli una pi\u00f9 efficace interdizione agli zeppelin da bombardamento.\nPrimi esperimenti sui dirigibili.\nL'idea di utilizzare caccia \"lanciati\" da dirigibili fu sviluppata indipendentemente da tedeschi e britannici per la prima volta nel 1918. I britannici compirono diversi esperimenti nel corso degli anni venti. Il 26 gennaio 1918 un biplano Albatros D.III venne agganciato al dirigibile della marina L 35 (LZ 80), per venire lanciato una volta raggiunta la quota di 1\u00a0500\u00a0m. L'esperimento coronato da successo rimase comunque un caso isolato. In questo caso, come in molti dei test successivi, il pilota del caccia era costretto a bordo del suo velivolo. Inoltre, poich\u00e9 la tipologia del motore dell'Albatross D.III richiedeva che un meccanico agisse sull'elica per l'avvio, il velivolo veniva messo in moto al suolo, poco prima che il dirigibile mollasse gli ormeggi.\nSuccessivamente nel corso del 1918 un simile esperimento fu compiuto dai britannici, che lanciarono un Sopwith Camel dal dirigibile rigido HMA 23.\nLa tecnica venne perfezionata poi con il dirigibile R33, prima con l'aereo ultraleggero de Havilland DH.53 Humming Bird (disarmato) e poi con due Gloster Grebe nel 1926. Questi esperimenti non ebbero ulteriori sviluppi; in quegli anni infatti i britannici erano interessati pi\u00f9 all'utilizzo dei grandi dirigibili per il trasporto civile.\nLe portaerei volanti USA.\nI primi tentativi di impiego combinato di dirigibili e aeroplani prevedendo la possibilit\u00e0 per l'aereo di essere agganciato in volo vennero intrapresi dalla United States Army Air Service. Il 18 settembre 1923 un biplano Verville-Sperry M-1 Messenger pilotato dal tenente Rex K. Stoner riusc\u00ec ad agganciarsi in volo al \"trapezio\" predisposto al di sotto di un dirigibile semirigido dell'esercito.\nQuesti esperimenti furono successivamente ripresi dalla US Navy che tra il 1931 ed il 1935 svilupp\u00f2 la migliore soluzione per l'impiego di caccia parassiti dell'epoca.\nIn questo periodo la United States Navy, la marina militare degli Stati Uniti, era interessata all'utilizzo di grandi dirigibili rigidi per il pattugliamento oceanico. Il culmine del programma furono lo ZRS-4 USS \"Akron\" e lo ZRS-45 USS \"Macon\", due grandi dirigibili dotati al loro interno di un piccolo hangar.\nPer operare su questi dirigibili venne scelto il Curtiss F9C-2 Sparrowhawk (\"Sparviero\") un piccolo biplano originariamente concepito come caccia imbarcato per la US Navy. Lo ZR4 e lo ZR5 riuscivano a trasportare 4 di questi biplani che potevano essere lanciati e recuperati per mezzo di un trapezio retrattile installato nel dirigibile e un particolare gancio montato sopra l'ala superiore del biplano. Poich\u00e9 i biplani venivano ospitati all'interno di un'aeronave appositamente studiata, \u00e8 pi\u00f9 corretto parlare di caccia imbarcato. Ai Curtiss F9C erano destinati compiti di ricognizione e scorta. La perdita di entrambi i dirigibili segn\u00f2 la fine del programma.\nSeconda guerra mondiale.\nProgetto Zveno: i parassiti sovietici.\nIn Unione Sovietica, a partire dal 1931 venne sviluppato da parte di Vladimir Vakhmistrov il Progetto Zveno, il primo per l'utilizzo di caccia parassiti su bombardieri. Questo programma appare come uno dei pi\u00f9 ambiziosi, visto che fino a 5 caccia venivano \"installati\" sui giganteschi bombardieri Tupolev. Diverse combinazioni basate sui bombardieri TB-1 e TB-3 vennero testate con i principali caccia disponibili allora in Unione Sovietica.\nI sovietici furono anche gli unici a utilizzare dei caccia parassiti in combattimento: i Polikarpov I-16 SPB, trasportati da un bombardiere TB-3 compirono circa trenta missioni di attacco tra il 1\u00ba agosto ed il 22 ottobre del 1941. Tra gli obiettivi dei bombardamenti, tra le altre infrastrutture, il ponte sul Danubio nei pressi di Cernavod\u0103 in Romania.\nI progetti tedeschi.\nSul finire della seconda guerra mondiale i tedeschi svilupparono diversi progetti di caccia parassita. Lo scopo non era per\u00f2 quello di realizzare velivoli di scorta per i propri bombardieri, bens\u00ec quella di ottenere caccia a \"basso costo\" dall'elevata potenza di fuoco per tentare di contrastare i bombardieri alleati.\nTipicamente questi progetti erano destinati a utilizzare motori a razzo, come l'Arado E.381 e il Sombold So 344, ma rimasero tutti sulla carta tranne il Messerschmitt Me 328; quest'ultimo caccia era stato sviluppato dalla Messerschmitt AG sin dal 1942, ed era destinato ad utilizzare due pulsoreattori Argus As 014 come propulsori (gli stessi montati sulle V1). I ritardi nello sviluppo di questo tipo di motore fecero s\u00ec che per i primi test il Me328 volasse come aliante, dopo essere stato portato in volo sul dorso di un Dornier Do 217E. L'atterraggio del velivolo avveniva su pattini retrattili. Le prestazioni insoddisfacenti portarono alla cancellazione del progetto. Secondo un'altra versione il progetto originario del Me 328 prevedeva che potesse decollare in modo autonomo grazie ad un carrello sganciabile, analogamente al Messerschmitt Me 163 Komet.\nOltre ai caccia i tedeschi sperimentarono diverse combinazioni di caccia parassiti, sia per scopi di bombardamento che per il decollo di alianti da trasporto. I Mistel (\"vischio\" in tedesco) nacquero con questo scopo: un caccia veniva \"installato\" sul dorso di un aliante, in tal modo i due velivoli accoppiati potevano decollare, per poi separarsi in volo. Da questi esperimenti nacquero versioni da bombardamento in cui vecchi bimotori destinati ad essere radiati venivano trasformati in \"bombe guidate\". Il caccia installato sul dorso avrebbe portato il velivolo-bomba in prossimit\u00e0 dell'obiettivo, per poi separarsi e guidarlo a distanza.\nUn altro progetto riguardava la versione pilotata delle bombe volanti V1 (\"Fieseler Fi 103\"). La bomba volante V1 (priva di pilota) poteva essere lanciata da rampe, oppure portata in volo sotto le semiali di bombardieri Heinkel He 111. La versione pilotata era probabilmente destinata al lancio come piccolo velivolo parassita, ma occorre ricordare che le V1 pilotate da Hanna Reitsch, nelle fasi di collaudo e messa a punto del progetto, decollavano da rampe.\nLa guerra fredda ed i progetti USA.\nAll'inizio della guerra fredda gli Stati Uniti si trovarono di fronte alla necessit\u00e0 di fornire scorta ai giganteschi bombardieri intercontinentali Convair B-36. All'epoca infatti le tecniche di rifornimento erano appena agli inizi.\nMcDonnell XF-85 Goblin.\nIl McDonnell XF-85 Goblin venne sviluppato a partire da una specifica dell'USAAF per un caccia di scorta trasportabile sui grandi bombardieri. Due prototipi vennero ordinati nel marzo 1947. L'XF-85 era un piccolo velivolo caratterizzato da una tozza fusoliera, 6 impennaggi di coda disposti a ventaglio ed un gancio retrattile per le operazioni di lancio e recupero. La possibilit\u00e0 di atterraggi d'emergenza era garantita da appositi pattini La propulsione era fornita da un turbogetto Westinghouse XJ34-WE-22 da 13,3 kN (3\u00a0000 lbf) di spinta.\nIl primo volo del 23 agosto 1948 da un Boeing EB-29B, rivel\u00f2 che la turbolenza intorno al velivolo madre o \"portaerei volante\" creava problemi di controllabilit\u00e0 al caccia. Inoltre emerse che l'XF-85 era caratterizzato anche da scarsa maneggevolezza ed il progetto venne abbandonato nel 1949.\nProgetto FICON.\nNonostante il fallimento dell'XF-85 Goblin l'USAF continuava ad essere interessata nella prospettiva di accoppiare un caccia ai bombardieri B-36. All'inizio degli anni cinquanta l'interesse si era per\u00f2 spostato nell'utilizzare il caccia parassita per scopi di ricognizione e di attacco di obiettivi secondari (o anche primari, visto che iniziavano ad essere disponibili le prime testate nucleari tattiche che potevano essere imbarcate su caccia).\nCome caccia parassita per il progetto FICON (\"Fighter Conveyor\", Caccia \"(nel)\" Trasporto) venne scelto il cacciabombardiere Republic F-84 Thunderjet, viste le dimensioni del velivolo furono necessarie radicali modifiche ai B-36 scelti per il progetto e ridenominati GRB-36F. Il cacciabombardiere veniva agganciato ad un trapezio estensibile, quando questo era chiuso l'F-84 rimaneva semi-annegato nel vano bombe del B-36.\nIl primo test di volo avvenne il 9 gennaio 1952. Le fasi di test si svolsero con successo, ma l'impiego operativo era rischioso, visto che le operazioni di aggancio dovevano svolgersi in condizioni ideali. Inoltre alla met\u00e0 degli anni'50 i bombardieri B-36 iniziavano ad essere antiquati, quindi il progetto FICON venne cancellato nel 1956.\nProgetto Tom-Tom.\nNello stesso periodo del progetto FICON, l'USAF svilupp\u00f2 un programma molto pi\u00f9 ambizioso, in cui il caccia parassita era agganciato al bombardiere tramite giunti flessibili montati sulle rispettive estremit\u00e0 alari. La configurazione si presentava molto pi\u00f9 rischiosa, per i vortici alle estremit\u00e0 delle ali e per la precisione richiesta nell'aggancio. Le operazioni di decollo avvenivano separatamente e l'aggancio avveniva in volo. Inoltre i piloti dei caccia erano costretti a bordo dei loro velivoli, al contrario dei precedenti progetti, e durante il volo di crociera dovevano \"assecondare\" le manovre dell'aereo madre non essendo disponibile un controllo automatizzato. Il 24 aprile 1953 un Boeing EB-29 e due caccia F-84 precipitarono durante un volo di prova, con la perdita di tutti gli uomini a bordo. Alcuni test con un B-36 proseguirono anche alcuni mesi dopo la tragedia, ma il progetto venne cancellato dopo poco.\nBoeing 747 Airborn aircraft carrier.\nNei primi anni settanta la Boeing propose allo USAF Flight Dynamics Laboratory (USAF FDL) un'indagine di fattibilit\u00e0 per una versione derivata del 747-200 adibita a portaerei volante ed in grado di trasportare dieci piccoli caccia appositamente sviluppati. Il progetto aveva come obbiettivo primario ricognizione, pattugliamento e scorta agli aerei AWACS in tutte quelle circostanze in cui non era disponibile il supporto di basi terrestri o navali. Secondo le specifiche, tutte le operazioni di lancio, recupero, rifornimento, riarmamento e stoccaggio dei jet di scorta avrebbero dovuto essere effettuate in volo. L'aereo madre avrebbe dovuto poter trasportare carburante ed armamenti per garantire almeno tre interventi. La Boeing propose cinque diverse varianti dei caccia (microfigther) che avevano la carlinga ed il motore in comune (il General Electric YJ101) e si distinguevano per le differenti configurazioni alari. L'armamento previsto era di due cannoni M39 da 20mm e missili aria-aria AIM-7 Sparrow. Tutti i caccia erano sufficientemente piccoli (apertura alare massima di 5,36 metri) da poter essere contenuti nella fusoliera del 747-200 su due ponti: quello superiore fungeva da hangar e quello inferiore alloggiava due baie per il lancio/recupero dei jet. Simultaneamente alla funzione difensiva il 747 AAC poteva inoltre essere utilizzato come cisterna volante per il rifornimento dell'aereo scortato. Per il progetto fu in alternativa preso in esame anche il Lockeed C-5A Galaxy. Il progetto venne ritenuto tecnicamente fattibile nel settembre del 1973 ma l'utilit\u00e0 di un tale sistema non fu giudicata sufficiente a sostenerne i costi di sviluppo.\nPossibili sviluppi.\nCon il perfezionamento delle tecniche di rifornimento in volo la necessit\u00e0 di realizzare caccia parassiti sembrava definitivamente tramontata. Nel giugno 2005 \u00e8 stata per\u00f2 presentata una relazione sulle possibilit\u00e0 offerta da un caccia parassita negli scenari di guerra degli anni duemila. La necessit\u00e0 di riesaminare le potenzialit\u00e0 di questo tipo di velivoli emerge da alcuni limiti intrinseci delle tecniche di rifornimento in volo:\nUlteriori sviluppi del progetto di caccia parassita sono allo studio da parte della Defense Advanced Research Projects Agency (DARPA), agenzia governativa del Dipartimento della Difesa degli Stati Uniti incaricata dello sviluppo di nuove tecnologie per uso militare. Un velivolo da trasporto nei prossimi anni potrebbe essere riadattato per consentire l'alloggiamento, il trasporto, il lancio e l'eventuale recupero di aeromobili a pilotaggio remoto."}
{"id": "259631", "revid": "2144795", "url": "https://it.wikipedia.org/wiki?curid=259631", "title": "Terra di Bari (provincia)", "text": "La Terra di Bari fu una unit\u00e0 amministrativa, prima, del Regno di Sicilia, poi, del Regno di Napoli, e, quindi, del Regno delle Due Sicilie.\nIl territorio confinava a nord con la Capitanata, a sud con la Terra d'Otranto e a ovest con la Basilicata; comprendeva l'attuale Provincia di Bari, parte dell'odierna Provincia di Barletta-Andria-Trani e i comuni di Cisternino e Fasano.\nIl giustizierato.\nNel XIII secolo, Federico II, che gi\u00e0 da tempo cercava di contenere il potere feudale a favore di quello regio costitu\u00ec la Terra di Bari in giustizierato. Nell'ambito del processo di \"centralizzazione\" voluto dal sovrano palermitano, l'amministrazione dei territori del regno, suddivisi in distretti di giustizia imperiale, veniva affidata ad un rappresentante del potere regio, il \"Gran Maestro Giustiziere\", attraverso il quale l'autorit\u00e0 del re si sovrapponeva a quella dei feudatari. \nA differenza delle moderne province, i giustizierati non avevano un vero e proprio capoluogo; i giustizieri erano infatti tenuti ad recarsi di volta in volta nei vari centri abitati (demaniali o infeudati che fossero) per dirimere le controversie e assicurare la giustizia. Il giustizierato della Terra di Bari ospit\u00f2 quindi i suoi Giustizieri in citt\u00e0 quali Bari e Trani.\nCon la guerra del Vespro e la scissione del regno in due, il \"Giustizierato della Terra di Bari\" rimase nel Regno di Napoli. \nIn epoca aragonese, il sistema dei giustizierati fu soppresso: la figura del giustiziere fu sostituita da un funzionario, sempre di nomina reale, definito \"preside\", mentre le circoscrizioni amministrative furono indicate, semplicemente, come \"province\".\nLa Sacra Regia Udienza.\nIl Vicer\u00e9 Don Giovanni di Zunica, Principe di Pietraperzia, nel 1582 comunic\u00f2 a Filippo II, re di Spagna, Napoli e Sicilia, figlio di Carlo V d'Asburgo, che sarebbe stato opportuno dotare la Sacra Regia Udienza di un'ulteriore sede, oltre a quella di Lecce, per via della distanza e della difficolt\u00e0 nelle comunicazioni fra quest'ultima e le citt\u00e0 della provincia, e di crearne quindi un\u2019altra nella Terra di Bari che avesse le medesime competenze. \nRe Filippo II, nel 1583, indic\u00f2 Trani come capoluogo della Sacra Regia Udienza per la provincia di Terra di Bari. \nIl decreto per l'istituzione della Regia Udienza, tuttavia, fu consegnato in bianco nel punto dove indicare la citt\u00e0 da destinare a sede, a Don Diego de Vargas, nominato Preside della Provincia dal Vicer\u00e9 Don Pedro T\u00e9llez-Gir\u00f3n, I duca di Osuna. Il De Vargas, giunto a Bari nel 1584, indic\u00f2 questa quale sede della Regia Udienza, ma per la durata di due anni a titolo di prova. Re Filippo II, terminato il periodo di prova, su proposta del Vicer\u00e8 di Osuna e con l'appoggio del Preside de Vargas, il 24 giugno 1585 decret\u00f2 che avrebbe stabilito a Trani la sede definitiva della Sacra Regia Udienza della Provincia in quanto la citt\u00e0 aveva grande fama, specialmente in ambito giudiziario. \nLa Sacra Regia Udienza, corrispondente all'attuale Corte d'appello, ebbe competenze giurisdizionali di seconda istanza in ambito civile, penale ed amministrativo, e quella dei gravami dalle sentenze dei giudici minori di tutta la provincia di Terra di Bari della quale facevano parte anche Matera e Trinitapoli; in appello prima di allora erano giudicate dalla Gran Corte della Vicaria di Napoli. Il Preside oltre che capo della Provincia ricopriva anche altri importanti ruoli, ovvero Governatore delle armi e Capo Politico, ed in tale qualit\u00e0 presiedeva il Tribunale Militare sottoposto alla Regia Generale Udienza di Napoli.\nTrani, quindi, nel luglio 1586, dopo che fu abolita la Corte del Capitano gi\u00e0 operante in citt\u00e0 dal 1424, divenne sede della Sacra Regia Udienza della provincia di Terra di Bari, mantenendo il ruolo di \"Capoluogo della Provincia\" fino al 1806. La sede fu posta inizialmente nel Castello Regio, per poi passare a diversi altri palazzi della citt\u00e0, tra cui quello attualmente sede di sezione dell'Archivio di Stato.\nLa provincia.\nCon la legge 132 del 1806 \"\"S\"ulla divisione ed amministrazione delle provincie del Regno\", varata l'8 agosto di quell'anno, Giuseppe Bonaparte riform\u00f2 la ripartizione territoriale dello Stato sulla base del modello francese.\nNegli anni successivi (tra il 1806 ed il 1811), una serie di regi decreti completarono il percorso d'istituzione delle province con la specifica dei comuni che in esse rientravano e la definizione dei limiti territoriali e delle denominazioni di distretti e circondari in cui veniva suddivisa ciascuna provincia.\nDal 1\u00ba gennaio 1817 l'organizzazione amministrativa venne definitivamente regolamentata con la \"Legge riguardante la circoscrizione amministrativa delle Provincie dei Reali Domini di qua del Faro\" del 1\u00ba maggio 1816.\nLa sede degli organi amministrativi fu ubicata a Bari nell'attuale sede della prefettura in Piazza Libert\u00e0.\nSuddivisione amministrativa.\nLa provincia era suddivisa in successivi livelli amministrativi gerarchicamente dipendenti dal precedente. Al livello immediatamente successivo alla provincia individuiamo i \"distretti\" che, a loro volta, erano suddivisi in \"circondari\". I circondari erano costituiti dai \"comuni\", l'unit\u00e0 di base della struttura politico-amministrativa dello Stato moderno, ai quali potevano far capo i \"villaggi\", centri a carattere prevalentemente rurale.\nLa provincia comprendeva i seguenti distretti:\nOgni distretto era suddiviso in circondari per un totale di 37.\nComuni della Terra di Bari.\nDurante il Regno delle Due Sicilie, la provincia di Terra di Bari comprendeva 53 comuni, inclusa Bari, il capoluogo."}
{"id": "259632", "revid": "7336", "url": "https://it.wikipedia.org/wiki?curid=259632", "title": "Plurale maiestatis", "text": ""}
{"id": "259633", "revid": "7336", "url": "https://it.wikipedia.org/wiki?curid=259633", "title": "Pluralis majestatis", "text": ""}
{"id": "259634", "revid": "7336", "url": "https://it.wikipedia.org/wiki?curid=259634", "title": "Plurale majestatis", "text": ""}
{"id": "259635", "revid": "7336", "url": "https://it.wikipedia.org/wiki?curid=259635", "title": "Plurale di maest\u00e0", "text": ""}
{"id": "259637", "revid": "6923", "url": "https://it.wikipedia.org/wiki?curid=259637", "title": "Beach ultimate", "text": "Il Beach Ultimate \u00e8 la variante da spiaggia dell'Ultimate."}
{"id": "259640", "revid": "484362", "url": "https://it.wikipedia.org/wiki?curid=259640", "title": "Arte del Barocco", "text": ""}
{"id": "259641", "revid": "729019", "url": "https://it.wikipedia.org/wiki?curid=259641", "title": "Home Championship 1883", "text": "L'Home Championship di rugby del 1883 si tenne dal 16 dicembre 1882 al 3 marzo 1883 e fu la prima edizione in assoluto del pi\u00f9 antico torneo internazionale di rugby XV, che col tempo modific\u00f2 il nome prima in Cinque Nazioni e oggi in Sei Nazioni. L' vinse tale edizione, insieme alla Calcutta Cup e al \"Triple Crown\".\nRisultati.\nPer quanto riguarda i risultati vi sono diverse fonti, in funzione del sistema di punteggio utilizzato. Poich\u00e9 si cominci\u00f2 a stilare queste classifiche solo qualche anno dopo, si considera talvolta il sistema di punteggio introdotto nel 1886:\nQuesti sarebbero dunque i punteggi\nIn realt\u00e0 il punteggio dell'epoca prevedeva come discriminanti i gol (trasformazioni e drop) e non conteggiava le mete, conteggiate solo nel caso di parit\u00e0. Ad esempio Scozia-Inghilterra fin\u00ec con il risultato di 0 goal e 2 mete a 0 goal a una meta per l'Inghilterra."}
{"id": "259646", "revid": "200679", "url": "https://it.wikipedia.org/wiki?curid=259646", "title": "Articolazione coxo-femorale", "text": ""}
{"id": "259648", "revid": "21371", "url": "https://it.wikipedia.org/wiki?curid=259648", "title": "Gladio (organizzazione)", "text": ""}
{"id": "259650", "revid": "9282", "url": "https://it.wikipedia.org/wiki?curid=259650", "title": "Prefetto del Pretorio", "text": ""}
{"id": "259652", "revid": "22356", "url": "https://it.wikipedia.org/wiki?curid=259652", "title": "Procerosaurus exogyrarus", "text": "Noto anche col nome di \"Ponerosteus\" (ovvero \u201cosso senza valore\u201d), il procerosauro (\"Procerosaurus exogyrarus\") \u00e8 conosciuto solo attraverso un osso spezzato di un arto, ritrovato in terreni del Cretacico superiore della Repubblica Ceca. In effetti il primo nome sembra azzeccato, dato che il resto fossile non permette di stabilire con certezza che tipo di animale fosse esattamente il procerosauro. Probabilmente, questo animale era un dinosauro erbivoro semibipede appartenente agli ornitischi, forse simile agli iguanodonti. Se cos\u00ec fosse, \"Procerosaurus\" sarebbe uno degli ultimi rappresentanti di tale gruppo."}
{"id": "259654", "revid": "767487", "url": "https://it.wikipedia.org/wiki?curid=259654", "title": "Secernosaurus koerneri", "text": "Il secernosauro (\"Secernosaurus koerneri\") era un dinosauro ornitopode; apparteneva alla famiglia degli adrosauridi, i cosiddetti \u201cdinosauri a becco d'anatra\u201d, caratteristici del Cretacico superiore dei continenti settentrionali (Laurasia). Questo dinosauro \u00e8 stato il primo del suo gruppo ad essere scoperto in Sudamerica, nel 1979.\nVerso la fine del Cretaceo Nordamerica e Sudamerica, che fino a quel momento erano state divise dall'oceano per un periodo durato moltissimi milioni di anni, si erano avvicinate molto, e tra le due masse continentali erano venute a crearsi molte isole, e forse addirittura un istmo. Questo \u201cponte di terra\u201d ha permesso a \"Secernosaurus\" di giungere in Sudamerica da Nord. \"Secernosaurus\", noto attraverso resti piuttosto incompleti, \u00e8 ritenuto essere un adrosauro primitivo lungo circa 3 metri, simile all'europeo \"Telmatosaurus\", al cinese \"Tanius\" e all'americano \"Claosaurus\". Si ritiene che un'altra specie sudamericana precedentemente attribuita al genere \"Kritosaurus\" (\"K. australis\") possa essere considerata un sinonimo di \"Secernosaurus\"."}
{"id": "259655", "revid": "81103", "url": "https://it.wikipedia.org/wiki?curid=259655", "title": "Tanius sinensis", "text": "Il tanio (\"Tanius sinensis\") \u00e8 un dinosauro erbivoro trovato in Cina in strati del Cretacico superiore, uno dei primi dinosauri cinesi a essere scoperto. Era probabilmente un grosso semibipede dal becco piatto, appartenente agli ornitopodi, forse un adrosauro primitivo simile a \"Gilmoreosaurus\". Di questo animale si conosce principalmente un cranio incompleto dalla struttura stranamente alta.\nConfusione con gli \"unicorni\".\nSpesso questo dinosauro \u00e8 stato confuso con \"Tsintaosaurus\", un altro adrosauro cinese soprannominato \"dinosauro unicorno\" per la cresta vistosa che si protendeva dalla fronte, ma ora si pensa che i due generi siano separati e, anzi, non siano nemmeno strettamente imparentati tra di loro."}
{"id": "259656", "revid": "72396", "url": "https://it.wikipedia.org/wiki?curid=259656", "title": "Ugrosaurus olsoni", "text": "L'ugrosauro (\"Ugrosaurus olsoni\") era un dinosauro scoperto in strati del Cretaceo superiore degli Stati Uniti, noto solo attraverso pochi frammenti e descritto per la prima volta da Cobabe e Fastovsky nel 1987. \nDalle scarse ossa fossili ritrovate, questo dinosauro sembrerebbe essere stato un grande ornitischio erbivoro, lungo forse 9 metri, appartenente alla famiglia dei ceratopsidi, i pesanti quadrupedi cornuti e dotati di becco e gorgiera ossea, caratteristici della fase finale del Cretaceo. L'Ugrosauro, in particolare, \u00e8 molto simile al pi\u00f9 noto Triceratops, e forse congenerico: l'unica possibile differenza tra i due \u00e8 che il primo non possedeva un vero e proprio corno nasale, ma solo una protuberanza ossea, mentre le due corna sopraorbitali dovevano essere ugualmente imponenti."}
{"id": "259657", "revid": "484362", "url": "https://it.wikipedia.org/wiki?curid=259657", "title": "Valdosaurus canaliculatus", "text": "Il valdosauro (Valdosaurus canaliculatus) \u00e8 un dinosauro erbivoro appartenente agli ornitopodi, vissuto nel Cretaceo inferiore (circa 125 milioni di anni fa). I suoi resti sono stati ritrovati in Inghilterra.\nDescrizione.\nLe poche ossa fossili note di questo animale, comprendenti un femore, sono sufficienti a ricostruire il valdosauro come uno snello bipede erbivoro, dalle zampe posteriori particolarmente lunghe e robuste ma dalla scarsa attitudine alla corsa. Di circa tre metri di lunghezza, il valdosauro (il cui nome significa \u201clucertola del Weald\u201d) mostra grandi affinit\u00e0 con il ben pi\u00f9 noto \"Dryosaurus\", un iguanodonte primitivo vissuto qualche milione di anni prima in Nordamerica e in Africa.\nUna specie africana.\nIn Africa (Niger) \u00e8 stato ritrovato un altro resto fossile, anch'esso un femore proveniente dal Cretaceo inferiore, del tutto simile a quello ritrovato in Inghilterra. L'osso \u00e8 stato inizialmente descritto come appartenente a una nuova specie di \"Valdosaurus\", \"V. nigeriensis\", ma successivamente \u00e8 stato attribuito al nuovo genere \"Elrhazosaurus\". Frammenti di animali simili sono stati rinvenuti in Romania."}
{"id": "259658", "revid": "438678", "url": "https://it.wikipedia.org/wiki?curid=259658", "title": "La crisi!", "text": "La crisi! \u00e8 un film del 1992 scritto e diretto da Coline Serreau. Ha vinto il Premio C\u00e9sar per la migliore sceneggiatura originale o il miglior adattamento nel 1993.\nTrama.\nVictor, un brillante avvocato di successo, scopre, il giorno stesso in cui viene licenziato, che la moglie se n'\u00e8 andata con un altro uomo. Affidati i figli alla suocera per una breve vacanza in montagna, cerca inutilmente comprensione e conforto presso gli amici, che non lo ascoltano neppure. Trover\u00e0 la sua unica ancora di salvezza in Michou, un sempliciotto alla perenne ricerca di qualcuno che gli offra da bere e mangiare. Attraverso questo nuovo rapporto di amicizia capir\u00e0 infatti la vera origine dei suoi problemi."}
{"id": "259661", "revid": "1543377", "url": "https://it.wikipedia.org/wiki?curid=259661", "title": "Vulcanodon karibaensis", "text": "Il vulcanodonte (\"Vulcanodon karibaensis\") era un dinosauro erbivoro appartenente ai sauropodi ritrovato in strati risalenti alla prima parte del Giurassico in Zimbabwe.\nUn sauropode primitivo.\nQuesto dinosauro \u00e8 molto importante, perch\u00e9 testimonia le prime fasi dell'evoluzione dei sauropodi, ossia i grandi erbivori con collo e coda lunghi. Dapprima classificato come un prosauropode evoluto, si \u00e8 poi capito che alcune caratteristiche (gli arti colonnari, ad esempio) lo avvicinavano maggiormente ai sauropodi. Il vulcanodonte, lungo circa 6,5 metri, \u00e8 stato classificato in una famiglia a s\u00e9 stante, quella dei vulcanodontidi, nella quale sono stati poi inclusi altri sauropodi primitivi come \"Barapasaurus\", \"Ohmdenosaurus\" e \"Kotasaurus\".\nDenti di carnivoro e un corpo da erbivoro.\nIl nome di questo dinosauro (\u201cdente del vulcano\u201d) si riferisce ad alcuni denti aguzzi trovati insieme al resto delle ossa di questo animale, che includevano ossa delle zampe e un bacino. In realt\u00e0, i resti sembravano quelli di un erbivoro grande e pesante, e mal si combaciavano con le zanne da carnivoro. Nonostante ci\u00f2, il vulcanodonte, all'inizio della sua storia paleontologica, era ritenuto essere l'unico esemplare di prosauropode carnivoro. Ora si sa che i denti appartenevano a un tecodonte predatore di grosse dimensioni."}
{"id": "259662", "revid": "2094647", "url": "https://it.wikipedia.org/wiki?curid=259662", "title": "Equazioni di Lotka-Volterra", "text": "In matematica le equazioni di Lotka-Volterra, note anche come equazioni o modello preda-predatore, sono un sistema di equazioni differenziali non lineari del primo ordine che forniscono un modello matematico in grado di descrivere la dinamica di un ecosistema in cui interagiscono soltanto due specie animali: una delle due come predatore, l'altra come la sua preda. Questa modellizzazione matematica \u00e8 stata proposta indipendentemente da Alfred J. Lotka nel 1925 e Vito Volterra nel 1926.\nDetto formula_1 il numero di predatori presenti al tempo formula_2, e formula_3 quello delle prede, le equazioni hanno la forma:\ndove le derivate formula_5 e formula_6 sono i tassi di crescita nel tempo delle popolazioni di prede e predatori, mentre i numeri formula_7, formula_8, formula_9 e formula_10 sono parametri positivi che descrivono l'interazione tra le due specie. Lo studio del sistema dinamico definito da tale sistema di equazioni differenziali consente di individuare tutti i tipi di evoluzione che \u00e8 possibile avere a partire da una qualsiasi situazione iniziale.\nIl modello prede-predatori.\nL'idea generale del modello di Lotka-Volterra \u00e8 quella di considerare uno scenario ideale in cui coesistono due specie: i predatori e le loro prede. \nAssumendo che i predatori possano nutrirsi soltanto della popolazione formula_11, e che non vi siano altre prede, la quantit\u00e0 totale di cibo consumata dai predatori (cio\u00e8 la quantit\u00e0 di prede mangiate) per unit\u00e0 di tempo \u00e8 proporzionale al numero di incontri tra prede e predatori che sar\u00e0 proporzionale ad entrambe le popolazioni, quindi al loro prodotto formula_12. Dunque la quantit\u00e0 di cibo di cui pu\u00f2 disporre ogni singolo predatore \u00e8 proporzionale a formula_3\".\" Vi \u00e8 inoltre una quantit\u00e0 minima di cibo per unit\u00e0 di tempo necessaria ad un singolo predatore per sopravvivere abbastanza a lungo da riprodursi; si pu\u00f2 quindi assumere che il tasso di crescita della popolazione dei predatori sia proporzionale, oltre che alla popolazione gi\u00e0 presente formula_1, anche allo scarto tra il cibo disponibile formula_3 e il cibo necessario alla sussistenza formula_16, ovvero:\ndove formula_18 denota la derivata. Si pu\u00f2 riscrivere la relazione come:\ndove si \u00e8 posto formula_20 e formula_21.\nConsiderando il tasso di crescita formula_22 della popolazione di prede, si assuma che le prede dispongano di una fonte inesauribile di cibo sufficiente a far aumentare la loro popolazione in assenza di predatori. D'altra parte, si \u00e8 detto che alcune di loro vengono uccise dai predatori, ed \u00e8 stato assunto che il numero di prede uccise per unit\u00e0 di tempo \u00e8 proporzionale a formula_23. Da questo si deduce che il tasso di crescita delle prede deve essere:\ndove il primo addendo indica il numero di individui nati per unit\u00e0 di tempo al tempo formula_2 e il secondo il numero di individui mangiati dai predatori.\nPunti di equilibrio.\nSi ha un punto di equilibrio nelle popolazioni quando il livello di entrambe rimane costante, cio\u00e8 quando formula_26 e formula_27 per ogni tempo formula_2, e di conseguenza le derivate formula_22 e formula_30 sono uguali a zero. Sostituendo questi valori nelle equazioni si ottengono le seguenti relazioni:\nRisolvendo questo sistema di equazioni si trovano due soluzioni per la coppia formula_32 corrispondenti a due punti di equilibrio:\nIl primo corrisponde all'estinzione di entrambe le specie: se le due popolazioni hanno 0 individui allora continueranno ad avere 0 individui in ogni istante successivo. Il secondo corrisponde invece alla situazione in cui i predatori incontrano e mangiano, in ogni unit\u00e0 di tempo, un numero di prede esattamente uguale al numero di prede che nascono, e questo numero di prede corrisponde proprio alla soglia critica di cibo che fa rimanere stazionaria la popolazione dei predatori.\nStabilit\u00e0 dei punti di equilibrio.\nLa natura dei punti di equilibrio pu\u00f2 essere determinata linearizzando il sistema utilizzando le derivate parziali. La matrice jacobiana del modello preda-predatore \u00e8:\nLa matrice Jacobiana formula_35 calcolata nel primo punto di equilibrio formula_36 \u00e8:\nGli autovalori di questa matrice sono formula_38 e formula_39. Dato che formula_7 e formula_10 sono quantit\u00e0 positive, i segni dei due autovalori sono sempre diversi. Dunque il punto di equilibrio nell'origine \u00e8 un punto di sella. Se fosse un punto di equilibrio stabile, valori di popolazione diversi da zero potrebbero essere attratti da esso, e perci\u00f2 la dinamica del sistema porterebbe all'estinzione di entrambe le specie per molti valori iniziali delle popolazioni. Dal momento che il punto \u00e8 di sella, l'equilibrio \u00e8 instabile e l'estinzione di entrambe le specie \u00e8 quindi difficile (pu\u00f2 accadere solo se le prede vengono estinte completamente in modo artificiale, provocando la morte dei predatori a causa della mancanza di cibo. Se invece sono i predatori ad essere estinti, la popolazione delle prede cresce senza limite in questo semplice modello).\nLa matrice jacobiana formula_35 calcolata nel secondo punto di equilibrio \u00e8:\nGli autovalori di questa matrice sono:\nDato che essi sono entrambi complessi con parte reale uguale a zero il sistema linearizzato presenta un centro. In questo caso il teorema di linearizzazione non garantisce la stabilit\u00e0 del punto critico che \u00e8 per\u00f2 garantita dallo studio fatto nel paragrafo seguente.\nStruttura delle orbite.\nPer analizzare il comportamento del sistema fuori dai punti di equilibrio si pu\u00f2 dimostrare che esso ammette la costante del moto:\nDunque tutte le traiettorie del sistema nello spazio \"x\"-\"y\" giacciono sulle curve di livello della funzione formula_47. La funzione ha un minimo corrispondente al punto di equilibrio stabile ed \u00e8 convessa sul primo quadrante, da cui si pu\u00f2 dedurre che in una situazione generica con due popolazioni iniziali formula_11 e formula_49 il sistema ha un comportamento oscillante che torna periodicamente nello stato iniziale, con oscillazioni anche molto grandi.\nLe soluzioni non possiedono una espressione semplice in termini delle funzioni trigonometriche. Se si approssimano le soluzioni che si trovano in un intorno del punto di equilibrio stabile linearizzando il sistema, tuttavia, si ottiene un moto armonico semplice in cui la popolazione delle prede precede quella dei predatori con uno sfasamento uguale a formula_50:\nNelle situazioni di non-equilibrio, dunque, si ha che i predatori prosperano quando c'\u00e8 abbondanza di prede ma, alla lunga, si ritrovano senza cibo sufficiente per sfamare l'intera popolazione e cominciano ad estinguersi. Mentre la popolazione dei predatori decresce quella delle prede aumenta di nuovo; questa dinamica continua in un ciclo di crescita e decrescita."}
{"id": "259665", "revid": "599013", "url": "https://it.wikipedia.org/wiki?curid=259665", "title": "126 Velleda", "text": "126 Velleda \u00e8 un piccolo asteroide della fascia principale del sistema solare. Si tratta probabilmente di un tipico asteroide di tipo S, anche se di dimensioni piuttosto considerevoli.\nStoria.\nVelleda fu scoperto il 5 novembre 1872 da Paul-Pierre Henry, in collaborazione con il fratello Prosper Mathieu Henry, dall'Osservatorio di Parigi. Velleda fu il secondo dei quattordici asteroidi individuati in cooperazione dai due fratelli, e il primo attribuito a Paul-Pierre; la loro intesa fu infatti tale che rispettarono una stretta imparzialit\u00e0 nell'annunciare alternativamente la paternit\u00e0 di ogni asteroide da loro individuato.\nFu battezzato cos\u00ec in onore di Velleda, sacerdotessa germanica del I secolo, principessa dei Batavi, che provoc\u00f2 la ribellione del suo popolo contro i Romani."}
{"id": "259666", "revid": "600229", "url": "https://it.wikipedia.org/wiki?curid=259666", "title": "Solid body", "text": ""}
{"id": "259667", "revid": "174919", "url": "https://it.wikipedia.org/wiki?curid=259667", "title": "Umberto", "text": "Origine e diffusione.\nIl nome, giunto all'italiano attraverso la forma latina \"Umbertus\", deriva dall'antico germanico \"Hunberct\"; il primo elemento pu\u00f2 essere ricondotto a \"hun\" (\"guerriero\") oppure a \"H\u00fcnnen\" (\"unno\"), mentre il secondo \u00e8 \"beraht\" (o \"berht\", \"berhta\", \"famoso\", \"illustre\", da cui anche Adalberto, Gilberto, Uberto e molti altri), e il significato viene interpretato come \"famoso guerriero\", \"potente illustre\" e via dicendo.\nIn Inghilterra venne portato dai Normanni, ma non raggiunse mai un'ampia diffusione.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "259670", "revid": "5223", "url": "https://it.wikipedia.org/wiki?curid=259670", "title": "Monsieur Malaussene", "text": ""}
{"id": "259671", "revid": "161374", "url": "https://it.wikipedia.org/wiki?curid=259671", "title": "Zaratustra", "text": ""}
{"id": "259672", "revid": "599013", "url": "https://it.wikipedia.org/wiki?curid=259672", "title": "127 Johanna", "text": "127 Johanna \u00e8 un grande asteroide della fascia principale del sistema solare. \u00c8 caratterizzato da una superficie molto scura, e probabilmente presenta una composizione primitiva di carbonati.\nStoria.\nJohanna fu scoperto il 5 novembre 1872 da Prosper-Mathieu Henry, in collaborazione con il fratello Paul-Pierre Henry, dall'Osservatorio di Parigi. La loro intesa fu tale che rispettarono una stretta imparzialit\u00e0 nell'annunciare alternativamente la paternit\u00e0 della scoperta di ogni asteroide da loro individuato.\nProbabilmente fu battezzato cos\u00ec in onore della santa francese Giovanna d'Arco."}
{"id": "259677", "revid": "95145672", "url": "https://it.wikipedia.org/wiki?curid=259677", "title": "Sottosuccessione", "text": "In matematica, una sottosuccessione di una successione, anche detta sottosequenza o successione estratta, \u00e8 una successione che \u00e8 formata dalla successione originale a cui sono stati tolti alcuni elementi, senza modificare la posizione relativa degli elementi rimanenti. Talvolta con \"sottosequenza\" si indica un sottoinsieme \"finito\" della successione di partenza, di cui spesso si vuole conoscere la massima sottosequenza comune.\nPer esempio, data la successione dei numeri interi formula_1, la successione dei numeri pari \u00e8 una sottosuccessione.\nL'importanza delle sottosuccessioni sta nella considerazione che alcuni risultati, anche fondamentali, di limite non si riescono a raggiungere per l'intera successione, ma solo per un'opportuna sottosuccessione estratta da questa. Si veda ad esempio il teorema di Ascoli-Arzel\u00e0, riferendosi al quale si dice che una successione converge \"a meno di sottosuccessioni\".\nIn informatica, il termine stringa \u00e8 generalmente inteso come un sinonimo di \"sequenza\", ma \u00e8 importante notare che sottostringa e sottosequenza non sono sinonimi. Una sottostringa \u00e8 formata da parti consecutive di una stringa, mentre una sottosequenza non lo \u00e8 necessariamente. Questo vuol dire che una sottostringa di una stringa \u00e8 necessariamente una sottosequenza della stessa, ma una sottosequenza di una stringa \"non\" \u00e8 necessariamente una sottostringa della stessa.\nDefinizione.\nSe formula_2 \u00e8 un insieme e formula_3 una successione in formula_2, una sottosuccessione di formula_5 \u00e8 una successione della forma formula_6, dove formula_7 \u00e8 una successione strettamente crescente, ovvero formula_8.\nIn modo pi\u00f9 preciso, sia formula_9 una successione e formula_10 (formula_11) una successione strettamente crescente. Allora si definisce sottosuccessione di formula_12 l'applicazione composta formula_13.\nPropriet\u00e0.\nDi particolare importanza sono i seguenti teoremi:"}
{"id": "259680", "revid": "1226", "url": "https://it.wikipedia.org/wiki?curid=259680", "title": "Castello di corallo", "text": ""}
{"id": "259681", "revid": "580", "url": "https://it.wikipedia.org/wiki?curid=259681", "title": "Battaglia di El Alamein", "text": "Con il termine battaglia di El Alamein si indica uno scontro armato avvenuto nel corso della seconda guerra mondiale tra l'Impero britannico e le forze italo-tedesche. La battaglia si svolse in tre fasi distinte, per cui si parla di:"}
{"id": "259682", "revid": "9", "url": "https://it.wikipedia.org/wiki?curid=259682", "title": "Prima battaglia di El-Alamein", "text": ""}
{"id": "259683", "revid": "9", "url": "https://it.wikipedia.org/wiki?curid=259683", "title": "Seconda battaglia di El-Alamein", "text": ""}
{"id": "259684", "revid": "9", "url": "https://it.wikipedia.org/wiki?curid=259684", "title": "Battaglia di El-Alamein", "text": ""}
{"id": "259690", "revid": "1305772", "url": "https://it.wikipedia.org/wiki?curid=259690", "title": "Genio", "text": ""}
{"id": "259695", "revid": "2006282", "url": "https://it.wikipedia.org/wiki?curid=259695", "title": "Imperatore di Giada", "text": "L'Imperatore di Giada (\u7389\u7687 Pinyin: \"Y\u00f9 Hu\u00e1ng\" o \u7389\u5e1d \"Y\u00f9 D\u00ec\"), informalmente conosciuto anche come Padre Cielo (\u5929\u516c Ti\u0101n G\u014dng) e formalmente come Puro Imperatore di Giada (\u7389\u7687\u4e0a\u5e1d \"Yu Huang Shangdi\" o \u7389\u7687\u5927\u5e1d \"Yu Huang Dadi\"), \u00e8 il sovrano del paradiso della mitologia cinese e una delle maggiori divinit\u00e0 del pantheon della religione taoista.\nDal IX secolo, era anche il patrono della famiglia imperiale cinese, era infatti considerato il corrispondente celeste dell'imperatore terrestre. Nell'antica Cina era rappresentato come il capostipite di una burocrazia celeste.\nA un cratere del satellite Rea, di Saturno, scoperto dal Voyager 2, \u00e8 stato dato il nome della divinit\u00e0 cinese.\nMitologia cinese.\nCi sono molte storie nella mitologia cinese riguardanti l'Imperatore di Giada.\nLe origini dell'Imperatore di Giada.\nUna leggenda racconta che originariamente era il principe del Regno della pura Felicit\u00e0 e della Mistica Luce Celeste. Alla nascita emise uno straordinario bagliore luminoso che aveva invaso tutto il regno. Gi\u00e0 in giovent\u00f9 era intelligente e saggio. Spese tutta la sua giovinezza nel sostentamento dei poveri, dei sofferenti e degli ammalati, ottenendo grande rispetto e benevolenza da ogni creatura.\nSuccessivamente il padre mor\u00ec, ed egli ascese al trono. Si assicur\u00f2 che nel suo regno chiunque potesse trovare pace e felicit\u00e0, e fatto questo inizi\u00f2 a ritirarsi su di un monte per studiare e coltivare il Tao. \nDopo 1.750 periodi di tempo, ciascuno di 120.976 anni, ottenne l'Immortalit\u00e0 Dorata. Dopo altri cento milioni di anni di accrescimento, divenne finalmente l'Imperatore di Giada.\nL'Imperatore di Giada sconfigge il Male.\nC'\u00e8 un mito poco conosciuto su come l'Imperatore di Giada divenne il capo di tutti gli d\u00e8i del paradiso. \nAll'inizio dei tempi, la Terra era un luogo inospitale e non adatto alla vita. Gli uomini andavano incontro a tremende difficolt\u00e0; ma non avevano solo a che fare con una difficile sopravvivenza, ma anche con vari tipi di esseri mostruosi. \nA quest'epoca, non c'erano molte divinit\u00e0 a proteggere gli umani, e gli Xian (immortali) del cielo erano minacciati da potenti demoni. L'Imperatore di Giada era ancora un semplice immortale che aiutava, come poteva, gli umani sulla Terra, ma era triste poich\u00e9 i suoi poteri non bastavano ad alleviare le sofferenze degli uomini. Decise cos\u00ec di ritirarsi su una montagna e coltivare il Tao. Lo fece per 3000 periodi di tempo, ognuno di 3 miliardi di anni.\nSfortunatamente, una potente entit\u00e0 del Male stava conquistando la Terra e sottomettendo gli Xian e gli d\u00e8i del cielo, per proclamare la sua sovranit\u00e0 sull'intero Universo. Ma anche l'entit\u00e0 maligna si ritir\u00f2 per accrescere i suoi poteri, e dopo altri 3000 periodi di tempo di 3 miliardi di anni ognuno, torn\u00f2, reclut\u00f2 un'armata di demoni e si prepar\u00f2 per attaccare il Cielo.\nGli Xian immortali si prepararono alla guerra, ma gli d\u00e8i non erano abbastanza potenti per respingere i demoni. In questo periodo erano i Tre Puri i sovrani degli esseri celesti.\nFortunatamente l'Imperatore di Giada concluse il suo accrescimento nello stesso periodo della guerra. Era ormai abbastanza potente per sconfiggere il Male.\nSal\u00ec al cielo, constat\u00f2 che la guerra stava per iniziare e che i demoni erano troppo potenti per essere sconfitti dagli d\u00e8i presenti. Decise di sfidare i demoni e la guerra inizi\u00f2. Montagne crollarono e fiumi strariparono; comunque l'Imperatore di Giada usc\u00ec dalla guerra vittorioso, grazie alla grande saggezza che aveva coltivato. Dopo aver scacciato i demoni pi\u00f9 potenti, gli altri furono sconfitti dagli Xian e dagli d\u00e8i.\nGrazie alla sua saggezza, d\u00e8i e immortali proclamarono l'Imperatore di Giada loro sovrano.\nLo zodiaco cinese.\nCi sono parecchie storie riguardanti i dodici animali dello zodiaco cinese, e su come siano stati scelti. In una leggenda, l'Imperatore di Giada, gi\u00e0 sovrano del Cielo e della terra da parecchi anni, decise di visitare la Terra personalmente. Si stup\u00ec nell'ammirare le curiose creature terrestri. Decise di prenderne dodici, da portare al Cielo, per mostrarle agli esseri divini.\nGli animali che port\u00f2 via furono: un topo, un gatto, un toro, una tigre, un coniglio, un drago, un serpente, un cavallo, una capra, una scimmia, una gallina, e un cane. Il gatto, il pi\u00f9 bello degli animali, chiese al topo di informarlo il giorno in cui l'Imperatore di Giada sarebbe venuto a prenderli. Ma il topo, geloso della bellezza del gatto paragonata alla sua, non lo inform\u00f2. Conseguentemente, il gatto non si present\u00f2 all'arrivo dell'Imperatore di Giada, e fu sostituito con il maiale. L'Imperatore di Giada, affascinato dagli animali, decise di attribuire ad ognuno di essi un anno del calendario. Quando il gatto venne a sapere cosa era successo, si arrabbi\u00f2 furiosamente con il topo. La leggenda vuole spiegare anche l'origine dell'inimicizia tra gatti e topi.\nSuoi predecessori e successori.\nIn origine l'Imperatore di Giada era assistente del Divino maestro delle Origini Celesti, Yuan-shi tian-zong. La mitologia vuole che Yuan-shi tian-zong fosse l'origine di tutto, e che avesse scelto l'Imperatore di Giada come suo successore. L'Imperatore di Giada \u00e8 anche considerato successore del Maestro Divino della Porta Dorata. I volti dei due d\u00e8i sono raffigurati sui braccioli del trono dell'Imperatore di Giada.\nVenerazione e festivit\u00e0.\nIl compleanno dell'Imperatore di Giada \u00e8 festeggiato durante il primo mese lunare. In questo giorno i templi taoisti svolgono un rituale in onore del dio, l\"'Adorazione del Cielo\" (\u62dc\u5929\u516c b\u00e0i ti\u0101n g\u014dng), durante il quale preti e monaci si prostrano ai piedi delle statue, bruciano incenso e preparano cibo votivo.\nLa festa del Capodanno cinese \u00e8 anch'essa un giorno di adorazione: la leggenda vuole che in questo giorno l'Imperatore di Giada svolga la sua ispezione annuale delle azioni umane, per poi punire quelle maligne e ricompensare quelle benevole. Nel giorno del Nuovo Anno vengono bruciati incensi e si offrono doni all'Imperatore di Giada e al dio Zao Jun, divinit\u00e0 della casa e della famiglia."}
{"id": "259697", "revid": "1632387", "url": "https://it.wikipedia.org/wiki?curid=259697", "title": "Pistacia lentiscus", "text": "Il lentisco (\"Pistacia lentiscus\", L. 1753) \u00e8 un arbusto sempreverde della famiglia delle Anacardiaceae. In alcune zone \u00e8 detto erroneamente \"lentischio\".\nCaratteri botanici.\nLa pianta ha un portamento cespuglioso, raramente arboreo, in genere fino a 3-4 metri d'altezza. La chioma \u00e8 generalmente densa per la fitta ramificazione, glaucescente, di forma globosa. L'intera pianta emana un forte odore resinoso. La corteccia \u00e8 grigio cinerina, il legno di colore roseo.\nLe foglie sono alterne, paripennate, composte da 6-10 foglioline ovato-ellittiche a margine intero e apice ottuso. Il picciolo \u00e8 appiattito e alato. L'intera foglia \u00e8 glabra.\nIl lentisco \u00e8 una specie dioica, con fiori femminili e fiori maschili separati su piante differenti. In entrambi i sessi i fiori sono piccoli, rossastri, raccolti in infiorescenze a pannocchia di forma cilindrica, portati all'ascella delle foglie dei rametti dell'anno precedente.\nIl frutto \u00e8 una piccola drupa sferica o ovoidale, di 4\u20135\u00a0mm di diametro, di colore rosso, tendente al nero nel corso della maturazione.\nLa fioritura ha luogo in primavera, da aprile a maggio. I frutti rossi sono ben visibili in piena estate e in autunno e maturano in inverno.\nFitogeografia.\nIl lentisco \u00e8 una specie diffusa in tutto il bacino del Mediterraneo prevalentemente nelle regioni costiere, in pianura e in bassa collina. In genere non si spinge oltre i 400-600 metri. La zona fitoclimatica di vegetazione \u00e8 il Lauretum. In Italia \u00e8 diffuso in Liguria, nella penisola e nelle isole. Sul versante adriatico occidentale non si spinge oltre Ancona. In quello orientale risale molto pi\u00f9 a Nord, arrivando a tutta la costa dell'Istria.\n\u00c8 una pianta eliofila, termofila e xerofila, resiste bene a condizioni prolungate di aridit\u00e0, mentre teme le gelate. Non ha particolari esigenze pedologiche.\n\u00c8 uno degli arbusti pi\u00f9 diffusi e rappresentativi dell'Oleo-ceratonion, spesso in associazione con l'olivastro e il mirto. Pi\u00f9 sporadica \u00e8 la sua presenza nella macchia mediterranea e nella gariga. Grazie alla sua frugalit\u00e0 e ad una discreta resistenza agli incendi \u00e8 piuttosto frequente anche nei pascoli cespugliati e nelle aree pi\u00f9 degradate residue della macchia.\nAl lentisco vengono riconosciute propriet\u00e0 pedogenetiche ed \u00e8 considerata una specie miglioratrice nel terreno. Il terriccio presente sotto i cespugli di questa specie \u00e8 considerato un buon substrato per il giardinaggio. Per questi motivi la specie \u00e8 importante, dal punto ecologico, per il recupero e l'evoluzione di aree degradate.\nUtilizzo.\nPur avendo perso gran parte della sua antica importanza, il lentisco \u00e8 una specie che ha ancora una larga utilizzazione per molteplici scopi.\nOlio di lentisco.\nIn Sardegna l'olio di lentisco (\"oll'e stincu\") \u00e8 stato fino al XX secolo il grasso alimentare vegetale pi\u00f9 consumato dopo l'olio d'oliva e dell'olio di olivastro. L'olio d'oliva di una certa qualit\u00e0 era infatti destinato alle mense dei ricchi e per le occasioni particolari, mentre gran parte dell'olio prodotto, essendo di scarsa qualit\u00e0, era utilizzato prevalentemente per alimentare le lampade. L'olio di lentisco era forse apprezzato per le sue spiccate propriet\u00e0 aromatiche, di gran lunga superiori a quelle dell'olio lampante, ma in ogni modo si trattava di un alimento destinato alle mense dei poveri, a cui si faceva largo ricorso in periodi di carestia e in occasioni di scarso raccolto dagli olivi e dagli olivastri.\nLa tradizione dell'olio di lentisco come grasso alimentare si \u00e8 persa nella met\u00e0 del XX secolo, allorch\u00e9 nel Secondo Dopoguerra si \u00e8 avuta una maggiore diffusione prima dell'olio d'oliva, poi degli oli di semi. \nSi tratta di un olio con una resa bassa (8-13%), di conseguenza relativamente costoso, con una distribuzione di acidi grassi (50-60% acido oleico, 20-30% acido palmitico, 10-25% acido linoleico) molto simile a quella di decine di piante oleaginose con resa molto pi\u00f9 alta. In seguito, l'olio di lentisco ha avuto rare utilizzazioni sporadiche come prodotto di nicchia o per scopi folcloristici. L'uso dei frantoi oleari per estrarre l'olio di lentisco \u00e8 sconsigliabile, in quanto le propriet\u00e0 organolettiche dell'olio d'oliva estratto in lavorazioni successive sono inquinate da quelle aromatiche del lentisco.\nLegno.\nIl legname del lentisco \u00e8 apprezzato per lavori di intarsio grazie al colore rosso venato. In passato veniva usato per produrre carbone vegetale e ancora oggi \u00e8 apprezzato per alimentare i forni a legna delle pizzerie, in quanto la sua combustione permette di raggiungere alte temperature in tempi rapidi.\nFoglie.\nLe foglie, ricche di tannini, venivano usate per la concia delle pelli. I rami sono usati come verde ornamentale. Tale uso massiccio attraverso tagli indiscriminati senza alcun controllo da parte degli organi preposti sta causando seri danni ai boschi dell'Albania, della Tunisia e del sud Italia.\nPer ovviare a tale distruzione dell'habitat si \u00e8 cominciato timidamente a coltivarlo (primi impianti nella zona di Latina).\nResina.\nLa resina del lentisco \u00e8 detta \"mastice di Chio\" o mastic e in diverse lingue \u00e8 indicata con il termine di mastice. Di colore giallo, veniva usata in passato come gomma da masticare anche per la sua azione benefica sul cavo orale (rassodante delle gengive e purificante dell'alito). \u00c8 inoltre considerato antidiarroico.\nAncora oggi, come per il passato con la resina, sciolta nella trementina purissima, si prepara una vernice per impieghi artistici (pittura a olio e/o a tempera) sia per \"mesticare\" colori sia per restauri neutri su dipinti antichi. Le sue caratteristiche ne consentono infatti l'asportazione senza danno alcuno.\nSull'isola greca di Chio, che \u00e8 il luogo di produzione della resina di maggior pregio, viene preparato un liquore aromatico derivato dalla resina, con funzioni digestive, molto apprezzato, il Mast\u00ecka. Inoltre viene prodotto anche un dolce caramelloso noto come \"sottomarino vaniglia\" (, \"van\u00edlia ipobr\u00edchio\"), cos\u00ec chiamato perch\u00e9 viene servito su un cucchiaino, immerso in un bicchiere di acqua fredda, da mangiare come fosse un lecca-lecca e reimmergere in acqua per farlo ammorbidire di nuovo.\nIn Sardegna la resina viene usata nella produzione di un gin locale, il Giniu.\nGli impieghi attuali della resina vanno dalla profumeria all'odontotecnica (come componente di paste per le otturazioni e mastici per le dentiere). \u00c8 anche impiegato come componente nella produzione della gomma da masticare e prende il nome di Mastice di Chios.\nLa resina si pu\u00f2 estrarre praticando incisioni sul fusto e sui rami in piena estate e raccogliendola dopo che si \u00e8 rappresa all'aria. Si sottopone a lavaggio per eliminare le impurit\u00e0 e si conserva dopo essiccazione in contenitori di legno.\nFrutti.\nIn passato i frutti venivano sottoposti a bollitura e a spremitura per estrarre un olio impiegato come combustibile per l'illuminazione e come succedaneo dell'olio d'oliva per l'alimentazione.\nTuttora in Sardegna \u00e8 utilizzato, anche se raramente, popolarmente e nella ristorazione.\nGiardinaggio.\nIl lentisco si presta per essere impiegato come componente di giardini mediterranei e giardini rocciosi. Poich\u00e9 resiste bene alle potature drastiche \u00e8 adatto anche per la costituzione di siepi geometriche, dal momento che la ramificazione fitta, la vegetazione densa e le ridotte dimensioni delle foglioline si prestano a questo scopo."}
{"id": "259698", "revid": "79064761", "url": "https://it.wikipedia.org/wiki?curid=259698", "title": "Lentisco", "text": ""}
{"id": "259705", "revid": "125875322", "url": "https://it.wikipedia.org/wiki?curid=259705", "title": "Nagisa \u014cshima", "text": "Fine sperimentatore e precursore di novit\u00e0 espressive, fu una delle personalit\u00e0 di spicco della \"Nouvelle Vague\" del cinema giapponese. Diverse sue realizzazioni destarono scandalo sia a livello nazionale che internazionale per il loro aspetto politico (\"Notte e nebbia del Giappone\", \"Furyo\") oppure trasgressivo (\"Ecco l'impero dei sensi\").\nBiografia.\nLaureatosi in diritto e scienze politiche presso l'Universit\u00e0 di Kyoto, la passione per il cinema spinge per\u00f2 \u014cshima in tutt'altra direzione, facendosi infatti assumere presso la casa di produzione Shochiku, dove diventa assistente alla regia di cineasti quali Yoshitar\u014d Nomura e Masaki Kobayashi. Dopo aver scritto sceneggiature e saggi ed articoli di critica cinematografica, esordisce alla regia nel 1959 con il film \"Il quartiere dell'amore e della speranza\". Ma il primo successo arriva l'anno seguente con \"Racconto crudele della giovinezza\" (1960), una sorta di manifesto per la \"Nouvelle Vague\" giapponese, seguito da un altro capolavoro \"Il cimitero del sole\". \nRaggiunge una tappa fondamentale nel 1960 con \"Notte e nebbia del Giappone\", un film di acceso e drammatico dibattito politico in cui, attaccando la stipula del trattato nippo-americano, vi mette a nudo gli errori e le contraddizioni della sinistra, ma il suo radicalismo politico porta al sequestro del film. Nel 1965, fonda la sua societ\u00e0 di produzione, Sozosha, assieme alla moglie, l'attrice Koyama Akiko, e ad alcuni colleghi. Nel 1968 realizza \"L'impiccagione\", grottesco film dai forti rimandi al teatro dell'assurdo e all'opera di Bertolt Brecht, incentrato sulle vicissitudini di un giovane studente sud-coreano condannato alla pena capitale che, a causa di un'amnesia, costringe loro malgrado le autorit\u00e0 ad inscenare la sua vita come una recita in modo tale da fargli ritornare la memoria, consentendo cos\u00ec l'esecuzione della sua sentenza.\nIl successo internazionale per \u014cshima arriva soltanto nel 1975 con \"Ecco l'impero dei sensi\", pellicola ispirata ad un fatto di cronaca avvenuto in Giappone negli anni trenta, dove affronta il tema del distacco tra l'individuo e la sua immagine sociale, mettendo in scena amore e morte. Prima co-produzione con la Francia, il film suscita grandissimo scandalo a causa delle sue numerose scene di sesso non simulato e viene massacrato in Italia dalla censura, ma \u00e8 tuttora considerato uno dei capolavori del cinema erotico.\nNel 1983 realizza \"Furyo\", un'altra fortunata co-produzione, stavolta con il Regno Unito e la Nuova Zelanda. Ambientato in un campo di concentramento giapponese, il regista mette a confronto la cultura occidentale e quella orientale, la cui straordinaria colonna sonora \u00e8 stata composta da Ry\u016bichi Sakamoto, che nel film interpreta il ruolo del tormentato capitano Yonoi. Del 1986 \u00e8 invece \"Max amore mio\", girato interamente in Francia, surreale commedia intrisa di forte erotismo, scritta con Jean-Claude Carri\u00e8re (uno dei collaboratori di fiducia di Bu\u00f1uel). Negli anni novanta, \u014cshima attraversa un periodo di inattivit\u00e0 ma, alla fine del decennio, realizza l'intenso \"Tab\u00f9 - Gohatto\", un'altra storia di potere politico ed erotico che si consuma tra i ranghi della \"shinsengumi\" durante gli anni turbolentissimi del \"bakumatsu\", presentato al festival di Cannes del 1999.\nMuore il 15 gennaio del 2013 a Fujisawa, nella prefettura di Kanagawa, all'et\u00e0 di 80 anni, a seguito di un'infezione polmonare."}
{"id": "259707", "revid": "77358", "url": "https://it.wikipedia.org/wiki?curid=259707", "title": "Metal Gear Solid 4", "text": ""}
{"id": "259708", "revid": "290948", "url": "https://it.wikipedia.org/wiki?curid=259708", "title": "Modulo di Young", "text": ""}
{"id": "259709", "revid": "13798", "url": "https://it.wikipedia.org/wiki?curid=259709", "title": "Su\u0107uraj", "text": ""}
{"id": "259711", "revid": "125874355", "url": "https://it.wikipedia.org/wiki?curid=259711", "title": "Orfeo Goracci", "text": "Biografia.\nDi professione maestro elementare, diviene segretario del PCI di Gubbio nel 1987, dopo tre anni passati alla guida della locale sezione della FGCI. Nel 1988 \u00e8 capogruppo in Consiglio comunale, e nel 1989 viene nominato assessore all'ambiente e ai lavori pubblici.\nNel 1992 aderisce al Partito della Rifondazione Comunista. Nello stesso anno viene eletto alla Camera dei deputati, dove resta fino al 1994 diventando membro della Commissione Agricoltura della Camera, mentre dal 1995 al 2000 siede nel Consiglio regionale dell'Umbria, e per quattro anni \u00e8 anche vicepresidente della Giunta regionale.\nNel 2001, sostenuto da Rifondazione Comunista, Verdi e una lista civica, viene eletto Sindaco di Gubbio al ballottaggio con 10.623 voti; \u00e8 confermato nel ruolo di primo cittadino anche dopo le elezioni amministrative del 2006, nelle quali riceve oltre 11.000 preferenze.\nMembro del comitato politico nazionale di Rifondazione in quota alla mozione 1 (Ferrero-Grassi), Goracci \u00e8 stato candidato alle elezioni europee del 2009 nella Circoscrizione Italia centrale per la lista anticapitalista formata da PRC e PdCI, non viene eletto a causa del risultato della lista, nelle elezioni ottiene 7.791 preferenze.\nDopo le Elezioni regionali 2010 viene eletto Consigliere regionale per la Federazione della Sinistra in Umbria ottenendo 3.652 preferenze. Il 19 maggio 2010 \u00e8 stato nominato Vicepresidente del Consiglio Regionale dell'Umbria, incarico da cui viene sospeso dal Presidente del Consiglio della Regione Umbria Eros Brega in seguito alle vicende giudiziarie del febbraio 2012.\nCon il processo ancora in atto, si candida a Sindaco alle Elezioni amministrative 2019, appoggiato da due liste civiche. Si posizioner\u00e0 terzo su sei candidati con quasi 2100 voti, non riuscendo ad arrivare al ballottaggio. Entra come Consigliere Comunale, dopo 9 anni dalla sua ultima volta. \nVicenda giudiziaria.\nIl 14 febbraio 2012, dopo essere stato raggiunto da un avviso di garanzia della procura di Perugia, \u00e8 stato arrestato insieme all'ex vicesindaco di Gubbio Maria Cristina Ercoli con l'accusa di associazione a delinquere finalizzata all'abuso di ufficio e altri reati che sarebbero stati da lui commessi quando era sindaco di Gubbio. Sospeso da Rifondazione appena ricevuto l'avviso di garanzia, fu scarcerato il 22 marzo 2012. Nel corso del procedimento \u00e8 venuta a cadere la maggior parte dei capi di imputazione."}
{"id": "259712", "revid": "13798", "url": "https://it.wikipedia.org/wiki?curid=259712", "title": "Vrboska", "text": ""}
{"id": "259716", "revid": "1982", "url": "https://it.wikipedia.org/wiki?curid=259716", "title": "Automatica", "text": ""}
{"id": "259718", "revid": "2222669", "url": "https://it.wikipedia.org/wiki?curid=259718", "title": "Massimo Maccarone", "text": "\u00c8 stato il secondo giocatore della nazionale italiana, dopo Raffaele Costantino ad aver ricevuto la prima convocazione senza aver fino ad allora esordito in Serie A e successivamente emulato da soli cinque giocatori: Marco Verratti, Nicol\u00f2 Zaniolo, Sandro Tonali, Alex Meret e Vincenzo Grifo.\n\u00c8 il primatista di reti in Serie A di Siena (46 reti) ed Empoli (28).\nBiografia.\n\u00c8 figlio di Viviana e Andrea, un agente di commercio, e ha un fratello maggiore, Vincenzo che prov\u00f2 anch'egli a diventare calciatore salvo poi intraprendere la carriera di esperto d'arte con una propria galleria a Milano. Sposato con Jessica, ha due figlie: Ginevra e Matilda.\n\u00c8 soprannominato \"Big Mac\", nomignolo che ha dato origine a un suo tatuaggio sul braccio destro.\nCaratteristiche tecniche.\nPrincipalmente prima punta, \u00e8 in grado di tentare la conclusione a giro, poich\u00e9 possiede un buon tiro dalla distanza. Altre sue caratteristiche sono la discreta freddezza sotto porta e una spiccata mentalit\u00e0 tattica.\nNella sua prima scuola calcio, la Soccer Boys, ha imparato a usare il piede sinistro e giocava come centrocampista; divenne attaccante quando un giorno in quel reparto mancava un giocatore per completare la formazione.\nCarriera.\nClub.\nInizi.\nHa iniziato a giocare con gli amici a Oleggio, nel novarese, venendo scoperto nella finale del Torneo \"Fortina e Zanolli\" allorquando aveva otto anni, categoria \"Pulcini\".\nA nove anni passa alla Soccer Boys Turbigo, e a tredici anni viene prelevato dal Milan, in cui trascorre cinque stagioni nelle giovanili. Disputa anche il Torneo di Viareggio 1998, segnalandosi come uno dei migliori giocatori. Dopo aver giocato alcune amichevoli coi rossoneri allenati da Fabio Capello viene girato in prestito al , nel corso dell'estate 1998. L'esperienza emiliana dura poco e a settembre passa al in Serie C2, con cui gioca 21 partite segnando 4 reti, esordendo con gol il 4 ottobre 1998 in Prato-Cremapergo (2-0). Ai play-off, persi in finale, realizza una doppietta su rigore al in semifinale.\nLa stagione successiva la inizia a , e anche da qui riparte in settembre - dopo aver disputato 3 partite di campionato esordendo in Varese-Brescello (1-1) del 5 settembre 1999 - per tornare, il 27 settembre, a dove disputa un campionato siglando 20 gol in 28 presenze, ottenendo cos\u00ec il titolo di capocannoniere del campionato, e trascinando la squadra toscana alla finale dei play-off, persa contro l'Alessandria nonostante un suo gol.\nEmpoli.\nNel 2000 si trasferisce in compartecipazione all'Empoli militante in Serie B. Qui, in coppia con Antonio Di Natale (autore di 10 gol), segna 16 reti nel primo campionato in maglia azzurra. L'esordio avviene il 10 settembre 2000 in -Empoli (1-3), partita nella quale segna anche il suo primo gol con la nuova maglia.\nNel giugno 2001 Fatih Terim, l'allenatore del proprietario dell'altra sua met\u00e0 del cartellino, aveva intenzione di provarlo durante il ritiro estivo (Maccarone aveva gi\u00e0 fatto le visite mediche), ma alla fine le due societ\u00e0 non si accordarono e tutto venne rimandato alle buste, dove i toscani offrirono un milione di lire in pi\u00f9 dei rossoneri, riscattando cos\u00ec l'intero cartellino del giocatore; il calciatore si disse deluso da quest'esito.\nNel campionato 2001-2002 inverte il numero di realizzazioni con Di Natale: Maccarone segna 10 gol mentre il suo compagno di reparto marca 16 reti, contribuendo in maniera determinante alla promozione in Serie A della squadra toscana. Le presenze, nei due anni, sono rispettivamente 35 e 33, pi\u00f9 7 presenze e 4 reti complessive in Coppa Italia. L'ultima partita giocata con l'Empoli \u00e8 quella del 5 maggio 2002 vinta per 2-0 in casa contro il .\nMiddlesbrough, prestiti a Parma e Siena.\nIl buon campionato e l'ulteriore notoriet\u00e0 lo fanno diventare un pezzo pregiato del mercato estivo, venendo acquistato dagli inglesi del Middlesbrough, che a luglio lo pagano 13 milioni di euro e lo rendono l'acquisto pi\u00f9 costoso nella storia del club. L'allenatore Steve McClaren lo present\u00f2 dicendo \u00abAbbiamo acquistato il calciatore italiano che pi\u00f9 assomiglia a Del Piero. Maccarone gioca meravigliosamente bene: ha un gran potenziale e qui potr\u00e0 farci crescere\u00bb. Malgrado i confortanti inizi con la maglia del \"Boro\", come le 3 reti segnate nelle prime 5 partite, si infortuna quasi subito e per lungo tempo; una volta guarito \u00e8 relegato al ruolo di riserva per tutta la stagione oppure schierato sulla fascia, lontano dalla porta. In questo periodo ha anche un lungo digiuno di reti, non andando a segno per 104 giorni. Conquista il suo unico trofeo della carriera il 24 febbraio 2004, nella finale della Football League Cup vinta dalla sua squadra per 2-1 contro il Bolton Wanderers, pur restando per tutti i novanta minuti in panchina.\nNel 2004, dopo aver collezionato fino a quel momento 34 presenze e 9 reti con gli inglesi, fa ritorno in Italia. La sua volont\u00e0 \u00e8 stata chiara: voleva andare al allenato da Silvio Baldini con cui aveva gi\u00e0 lavorato all'Empoli, ma inizialmente la societ\u00e0 non prese in considerazione questa possibilit\u00e0 in quanto l'ingaggio che l'attaccante percepiva era troppo alto per le economie della squadra. Quando la Lazio si introdusse nella trattativa, il Parma acceler\u00f2 i contatti con il Middlesbrough e a pochi minuti dalla conclusione delle trattative del calciomercato Maccarone pass\u00f2 in Emilia con la formula del prestito percependo un milione di euro dagli inglesi e 30\u00a0000 euro dai gialloblu, rinunciando a 450\u00a0000 euro di ingaggio. Al Parma ottiene 7 presenze senza reti in campionato, una in Coppa Italia e 4 apparizioni con 2 realizzazioni in Coppa UEFA, che sono anche le sue prime partite in ambito europeo; l'esordio in campionato risale al 12 settembre 2004 in Parma- (0-0). A gennaio passa al Siena - ancora in prestito - dove realizza 6 reti in 17 partite di campionato e 1 rete nell'unica partita di Coppa Italia disputata in quella stagione con la maglia bianconera; la prima partita con il Siena \u00e8 quella del 9 gennaio proprio contro il Parma, mentre segna la prima rete il 6 marzo in Siena-Brescia (2-3).\nIl 2005-2006 del \"Boro\" comincia di nuovo con Maccarone (tornato per fine prestito) in panchina e costretto a giocare soltanto spezzoni di gara. Nonostante l'allenatore McClaren non punti su di lui dal primo minuto, il calciatore riesce a entrare nella storia del club sfruttando i pochi minuti che gli vengono concessi. Nei quarti di finale della Coppa UEFA 2005-2006, dopo la sconfitta del \"Boro\" in casa del Basilea per 2-0, realizza all'ultimo minuto il gol del 4-1 della sua squadra, marcatura determinante per l'accesso al turno successivo. In semifinale si ripete, ancora una volta partendo dalla panchina. Dopo aver perso per 1-0 in casa della Steaua Bucure\u015fti, il Middlesbrough \u00e8 sotto 2-0 dopo neanche mezz'ora del ritorno al Riverside Stadium. Dovendo segnare quattro reti per conquistare la finale, McClaren manda in campo Maccarone, che lo ripaga segnando una doppietta (ancora una rete decisiva all'89') e mandando il \"Boro\" in finale. Nell'atto conclusivo della manifestazione parte per l'ennesima volta dalla panchina ed entrando solo nel secondo tempo non riesce a evitare la sconfitta degli inglesi, battuti 4-0 dal . Conclude la competizione con 5 reti in 8 partite, mentre in campionato le presenze sono 17 e le reti 2.\nRitorno a Siena.\nNella stagione 2006-2007 si trova ancora relegato ai margini della squadra inglese, nonostante il cambio di allenatore. Il 30 gennaio 2007, dopo le ultime 7 partite (condite da una rete) con la maglia del Middlesbrough, viene ceduto gratuitamente, a titolo definitivo, al . Terminata l'esperienza inglese, ha avuto parole pesanti verso l'ex allenatore Steve McClaren, che ha definito come \u00abla persona pi\u00f9 ipocrita e falsa che abbia mai avuto la sfortuna di incontrare nel calcio\u00bb. Dopo aver esordito il 10 febbraio in Cagliari-Siena (2-2), realizza le prime due reti nella gara casalinga persa per 4-3 contro il del 17 febbraio, dopo pi\u00f9 di quattro mesi senza mettere piede in campo e pi\u00f9 di dieci mesi dall'ultima partita giocata per intero; a fine gara \u00e8 polemico con la dirigenza del Middlesbrough. Nella sua prima stagione in Toscana realizza 6 gol in 11 partite di campionato.\nResta a Siena, contribuendo alla salvezza della squadra toscana, anche nella stagione 2007-2008, in cui colleziona 35 presenze con 13 reti in campionato e 1 gol nell'unica partita di Coppa Italia disputata. \u00c8 in questa stagione che inizia a esultare imitando il gesto di un cestista che palleggia: inizialmente il giocatore non volle rivelare il significato, ma successivamente dichiar\u00f2 che il gesto ha il significato di \"amicizia\". Nella stagione 2008-2009, sbloccatosi solo nella gara contro il Chievo del 23 novembre 2008, realizza 9 gol in 30 incontri di campionato (peggiore media presenze/reti della sua esperienza senese).\nNella stagione 2009-2010, l'ultima nella citt\u00e0 del Palio, fa registrare 12 gol in 37 partite. Lascia la squadra toscana, di cui \u00e8 stato un simbolo, dopo quattro stagioni in cui ha realizzato 49 reti in 134 partite tra campionato e Coppa Italia (116 presenze e 42 gol se si considera il periodo continuativo), approdando al ; \u00e8 il miglior marcatore della storia del club toscano. Si congeda dalla tifoseria senese il 16 maggio 2010, ultima giornata di campionato che vede i bianconeri perdere per 1-0 contro l'Inter; l'ultima rete segnata \u00e8 quella del 18 aprile alla 34\u00aa giornata, nel pareggio per 2-2 in trasferta contro il Catania.\nCon 49 gol messi a segno \u00e8 il secondo miglior marcatore di sempre del dietro a Emanuele Calai\u00f2, e con 46 il primatista in Serie A.\nPalermo e Sampdoria.\nIl 15 giugno 2010 viene ufficializzato il suo passaggio al Palermo per circa 4,5 milioni di euro, perfezionando l'acquisto presso la Lega Serie A il 1\u00ba luglio.\nEsordisce con la maglia rosanero nell'andata dei play-off di Europa League contro gli sloveni del Maribor (vittoria per 3-0). In tale partita, realizza su calcio di rigore la rete che sblocca la partita. Segna la prima rete in campionato in Palermo- (2-2) del 26 settembre 2010 alla quinta giornata di campionato, rete che permette al Palermo di pareggiare la partita al 92'. Impegnato soltanto tre volte da titolare in campionato, ha trovato pi\u00f9 spazio in Europa League. Messo sul mercato dalla societ\u00e0 nonostante la sua preferenza a restare a Palermo, gioca la sua ultima partita in rosanero il 16 gennaio 2011, in Cagliari-Palermo (3-1). Col Palermo \u2013 in cui era arrivato con propositi differenti \u2013 ha giocato in tutto 18 partite di campionato (con 2 reti, una al Lecce e l'altra alla Sampdoria, sua futura squadra) e 8 partite internazionali con 3 marcature. Complessivamente con il Palermo ha giocato 26 partite tra Serie A ed Europa League segnando 5 reti.\nIl 24 gennaio 2011 il Palermo annuncia la sua cessione a titolo definitivo alla , per circa tre milioni di euro. Tesserato il giorno successivo, l'esordio con la nuova maglia avviene il 26 gennaio 2011 in occasione di Sampdoria- valida per i quarti di finale di Coppa Italia, partita terminata 2-1 per i rossoneri in cui Maccarone gioca titolare confezionando l'assist per il gol di Stefano Guberti. Segna il primo gol in maglia blucerchiata nella partita di campionato Sampdoria-Bologna (3-1) valida per la 25\u00aa giornata. Chiude la stagione con 17 presenze e 3 gol in campionato pi\u00f9 una partita di Coppa Italia; al termine del campionato la Sampdoria retrocede in Serie B. In -Sampdoria (4-2) della 12\u00aa giornata del campionato di Serie B 2011-2012 segna la sua prima doppietta con la maglia blucerchiata.\nRitorno a Empoli, Brisbane Roar e Carrarese.\nIl 26 gennaio 2012 si trasferisce in prestito all', squadra in cui aveva gi\u00e0 militato dal 2000 al 2002. Esordisce nuovamente in maglia azzurra due giorni dopo, in Empoli-Brescia (0-2) della 24\u00aa giornata di campionato. Il 18 febbraio 2012 trova il primo gol in azzurro nella partita contro il Padova (1-1). Termina l'annata da titolare con 18 presenze e 6 gol nella stagione regolare del campionato pi\u00f9 le due partite dei play-out contro il ; segna la rete del 3-2 al 95' della gara di ritorno decisiva per la salvezza della sua squadra.\nIl 31 agosto 2012 viene nuovamente ceduto in prestito per un'altra stagione all'. Il 17 luglio 2014 risolve consensualmente il contratto con la Sampdoria, firmando immediatamente con l'Empoli. Disputa un'ottima stagione realizzando 13 gol in campionato.\nIl 24 luglio 2017, dopo aver lasciato il club toscano con 101 reti segnate in 284 presenze totali, firma con il Brisbane Roar.\nIl 25 maggio 2018 si accorda con la Carrarese per la stagione successiva, ritrovando Silvio Baldini, che lo aveva gi\u00e0 allenato ad Empoli, e Gianluca Berti, suo ex compagno di squadra.\nNazionale.\nAi tempi dell'Empoli riesce a ottenere il ruolo di punta titolare della nazionale italiana Under-21 nel biennio 2000-2002 sotto la guida di Claudio Gentile (l'esordio, e solo quella partita, \u00e8 avvenuto sotto la gestione di Marco Tardelli). Con la maggiore selezione giovanile ha realizzato 11 gol prendendo anche parte all'Europeo Under-21 dove \u00e8 stato capocannoniere del torneo con 3 gol.\nL'infortunio di Christian Vieri induce il CT della nazionale maggiore Giovanni Trapattoni a convocarlo per l'amichevole contro l' del 27 marzo 2002, a 22 anni: il \"Trap\" chiama il collega Gentile nell'intervallo di Inghilterra-Italia, dicendogli di far riposare l'attaccante per l'impiego del giorno seguente. Cos\u00ec, il giorno dopo aver giocato - e segnato - con la maglia dell'Under-21 contro i pari et\u00e0 inglesi, si ritrova in panchina nella nazionale maggiore: era dai tempi di Daniele Carnasciali nel 1993 che un giocatore di Serie B non veniva aggregato alla nazionale. Proprio in quella circostanza fa il suo esordio in maglia azzurra, entrando al 75' dell'incontro giocato a Leeds e concluso 1-2, procurando il rigore che permette a Montella di segnare una pregevole doppietta in casa degli inglesi. Erano pi\u00f9 di settant'anni che un calciatore italiano non esordiva nella nazionale maggiore senza avere prima giocato nella massima serie del campionato italiano (l'ultimo era stato Raffaele Costantino in Italia- 6-1 del 1\u00ba dicembre 1929 a Milano); dopo di lui gli unici ad esserci riusciti sono stati Marco Verratti, nel 2012 e Nicol\u00f2 Zaniolo, nel 2018. Trapattoni lo impiega anche il 16 ottobre contro il .\nAllenatore.\nDopo aver appeso gli scarpini nell\u2019estate del 2020, diventa subito collaboratore di mister Silvio Baldini a Carrara fino al suo addio. Il 14 ottobre 2021 consegue la qualifica UEFA A a Coverciano che consente di allenare tutte le selezioni giovanili e le squadre femminili, le prime squadre fino alla Serie C oltre a poter essere tesserato come allenatore in seconda sia in Serie B che in Serie A.\nStatistiche.\nTra club, nazionale maggiore e nazionali giovanili, Maccarone ha giocato globalmente 768 partite segnando 250 reti, alla media di 0,35 gol a partita.\nPresenze e reti nei club.\n\"Statistiche aggiornate al 17 febbraio 2020.\""}
{"id": "259721", "revid": "125959983", "url": "https://it.wikipedia.org/wiki?curid=259721", "title": "Xavi", "text": "Considerato uno dei migliori interpreti del ruolo di regista nella storia del calcio, nonch\u00e9 uno dei centrocampisti pi\u00f9 forti di sempre, ha legato il proprio nome a quello del , club di cui ha fatto parte per quasi tutta la propria carriera in campo e con cui ha vinto otto campionati spagnoli, sei Supercoppe spagnole, tre Coppe del Re, quattro UEFA Champions League, due Supercoppe UEFA e due Coppe del mondo per club FIFA. Detiene, inoltre, il record di presenze con il Barcellona nelle coppe europee (173). Dal 2015 al 2019 ha giocato nell', compagine qatariota con cui ha vinto quattro titoli e ha chiuso la carriera.\nCon la nazionale spagnola ha partecipato a quattro campionati mondiali (2002, 2006, 2010 e 2014), tre campionati europei (2004, 2008 e 2012) e due Confederations Cup (2009 e 2013), vincendo i campionati europei del 2008 e 2012 e il campionato mondiale del 2010.\nA livello individuale \u00e8 stato nominato migliore giocatore del campionato europeo nel 2008 e si \u00e8 piazzato per tre volte consecutive al terzo posto nella classifica del Pallone d'oro (2009, 2010 e 2011). \u00c8 stato inserito dalla rivista francese \"France Football\" nel Dream Team del Pallone d'oro, come migliore centrocampista difensivo di sempre insieme a Lothar Matth\u00e4us. Rientra, inoltre, nella ristretta cerchia dei calciatori con almeno 1000 presenze in carriera.\nCaratteristiche tecniche.\nRicopriva la posizione di regista di centrocampo: grazie alla notevole visione di gioco, alla precisione nei passaggi, all'abilit\u00e0 nel palleggio in spazi stretti, alla capacit\u00e0 di eseguire finte di corpo per anticipare i tentativi degli avversari di sottrargli il pallone e all'abilit\u00e0 nel fornire assist ai compagni, era considerato tra i pi\u00f9 forti centrocampisti della sua generazione.\nCarriera.\nGiocatore.\nClub.\nBarcellona.\n1997-2008.\nEntra nel settore giovanile del Barcellona all'et\u00e0 di 11 anni. Dal 1997 al 1999 gioca nel Barcellona B.\nIl 18 agosto 1998 esordisce con la prima squadra, nell'andata di Supercoppa spagnola contro il Maiorca; nella stessa partita segna anche il suo primo gol con i catalani. In quella stagione il Barcellona vince il campionato e Xavi colleziona 17 gettoni segnando un gol determinante contro il Valladolid. Ben presto riesce a competere per un posto da titolare con centrocampisti pi\u00f9 quotati di lui, tra cui Sergi e Josep Guardiola, suo futuro allenatore qualche anno dopo. Sempre pi\u00f9 spesso parte titolare e nella stagione 2001-2002 gioca 14 partite nel percorso fino alle semifinali di UEFA Champions League, in cui il Barcellona viene eliminato dal Real Madrid che poi sarebbe andato a vincere il torneo.\nNella stagione 2002-2003, divenuto titolare fisso in squadra, sotto la guida tecnica di tre allenatori alternatisi conclude il campionato al sesto posto, con la conseguente mancata qualificazione alla Champions League e l'esonero dell'allenatore Radomir Anti\u0107. In Champions League si fa strada fino ai quarti di finale dove la sua squadra viene eliminata ai quarti di finale dalla Juventus che va a vincere per 2-1 al Camp Nou.\nNella stagione successiva, ancora una volta e nonostante il nuovo allenatore Frank Rijkaard, il Barcellona non vince la Liga. Nell'aprile del 2004, nel finale di partita, segna il gol vincente che interrompe il digiuno di vittorie del Barcellona sul Real Madrid in campionato al Bernab\u00e9u che durava dal 1998. La formazione catalana giunge, poi, seconda in campionato, alle spalle del Valencia. Ancora una volta Xavi \u00e8 protagonista in Spagna e in Europa. Salta solo due gare nel campionato 2004-2005 vinto dal Barcellona e segna tre gol, inclusa la rete con cui il \"Bar\u00e7a\" batte l'Albacete l'11 dicembre 2004. In Champions League il Barcellona viene eliminato agli ottavi dal Chelsea: nonostante la vittoria per 2-1 al Camp Nou, la squadra di Mourinho si impone per 4-2 a Stamford Bridge, nonostante una rete di pregevole fattura di Ronaldinho. Nel giugno 2005 prolunga il suo contratto di tre anni, portando la scadenza al 2010.\nLa stagione 2005-2006 parte bene con la vittoria nella Supercoppa di Spagna contro il Betis, ma nel dicembre del 2005 subisce un grave infortunio in allenamento, rompendosi i legamenti del ginocchio destro. Resta fuori per quattro mesi, fino al ritorno in campo avvenuto il 29 aprile 2006, proprio nella partita in cui il \"Bar\u00e7a\" pu\u00f2 celebrare la vittoria del campionato 2005-2006. Pochi giorni dopo la squadra vince la sua seconda Champions League trionfando a Parigi sull'Arsenal con il risultato di 2-1: Xavi era per\u00f2 rimasto in panchina non essendosi ancora del tutto ristabilito.\nFatta eccezione per l'iniziale vittoria della Supercoppa di Spagna nel derby contro l'Espanyol, la stagione successiva al \"doblete\" risulta avara di successi per lui, come per tutto il Barcellona, eliminato negli ottavi di Champions League dal Liverpool e secondo in campionato dopo un testa a testa con il Real Madrid.\nAnche nella stagione 2007-2008 il Real Madrid si impone in campionato e il Barcellona \u00e8 eliminato dalla Champions League in semifinale dal Manchester United, quindi per lui questa \u00e8 la prima stagione dal 2004 in assoluto priva di trionfi con il club. Il Bar\u00e7a arriva terzo, dietro a un sorprendente Villarreal.\n2008-2015.\nLa stagione successiva \u00e8 segnata inizialmente dall'arrivo sulla panchina blaugrana del suo ex compagno di squadra Josep Guardiola. Anche grazie alle doti di regista di Xavi e alla sua precisione nei passaggi (mette a segno ben 33 assist vincenti), nella stagione 2008-2009 il Barcellona realizza il \"triplete\", con la vittoria di campionato, Coppa del Re e Champions League. Lo stesso Xavi viene nominato dalla UEFA \"migliore in campo\" della finale di Champions League che pu\u00f2 finalmente giocare dopo quella persa per infortunio tre anni prima.\nNella stagione 2009-2010 conquista la Supercoppa UEFA 2009, la Supercoppa di Spagna e la Coppa del mondo per club; in particolare a dicembre viene eletto dalla FIFA, terzo miglior giocatore del Mondiale per club. Nello stesso mese si classifica al terzo posto per il premio del Pallone d'oro. Nel maggio 2010, con la vittoria per 4-0 sul Valladolid, vince per la quinta volta il campionato spagnolo. In agosto si aggiudica la sua quarta Supercoppa nazionale. Il 29 novembre 2010 segna, su assist di Andr\u00e9s Iniesta il gol che sblocca il Cl\u00e1sico contro il Real Madrid, partita poi terminata con la cosiddetta \"manita\", ovvero la vittoria per 5-0 della formazione catalana su quella madrilena. Il 5 gennaio 2011, disputando la gara di Coppa del Re contro l'Athletic Bilbao, diventa, con 550 partite all'attivo, il calciatore che pi\u00f9 volte ha vestito la maglia del Barcellona in competizioni ufficiali, superando il precedente record di Migueli. L'11 maggio 2011 si aggiudica, grazie al pareggio contro il Levante la sua sesta Liga Spagnola. Il 28 maggio 2011, contro il Manchester United, conquista la terza Champions League della sua carriera, la quarta della storia del Bar\u00e7a.\nLa stagione 2011-2012 comincia con la vittoria della Supercoppa di Spagna contro il Real Madrid (2-2 al Bernab\u00e9u e 3-2 al Camp Nou) e della Supercoppa UEFA contro il Porto (2-0). Con questi due successi, diventa il giocatore pi\u00f9 vincente della storia blaugrana superando, con 18 trofei conquistati, il precedente record di Guillermo Amor. Il 10 dicembre 2011, in occasione della sua presenza numero 600 con la maglia \"blaugrana\", segna ne El Cl\u00e1sico contro il Real Madrid il gol del 2-1, partita che terminer\u00e0 con il risultato di 3-1 per il Barcellona. Poi successivamente vincer\u00e0 il Mondiale per club 4-0 contro il Santos segnando il 2-0. Il 15 gennaio durante la sua presenza numero 400 nella Liga con la maglia del Barcellona nella partita disputata contro il Betis, sigla la rete che permette ai \"catalani\" di sboccare il risultato, la partita finisce 4-2 per il Barcellona. L'8 febbraio 2012 sigla il secondo gol nella semifinale di Coppa del Re 2011-2012 vinta per 2-0 contro il Valencia e permette al Barcellona di qualificarsi per la finale di Coppa del Re 2011-2012 al Vicente Calder\u00f3n contro l'Athletic Bilbao.\nIl 18 dicembre 2012 rinnova il suo contratto col Barcellona fino al 2016 con una clausola rescissoria pari a 80 milioni di euro. Il 12 maggio 2013 conquista il 21\u00ba titolo con il Barcellona aggiudicandosi la Liga grazie al pareggio del Real Madrid. In questa stagione dimostra un lieve cedimento nella qualit\u00e0 delle prestazioni.\nComincia la stagione 2013-2014 vincendo la sua sesta Supercoppa spagnola nel doppio confronto con l'Atl\u00e9tico Madrid. Il 16 gennaio, nella partita di ritorno degli ottavi di finale della Coppa del Re 2013-2014, raggiunge il traguardo delle 700 partite in maglia \"blaugrana\".\nIl 17 maggio 2015, grazie alla vittoria esterna contro l'Atl\u00e9tico Madrid, conquista il suo ottavo campionato spagnolo con i colori \"blaugrana\". Il 30 maggio vince la sua terza Coppa del Re, grazie al 3-1 contro l'Athletic Bilbao. Il 6 giugno gioca la sua ultima partita con la maglia blaugrana, conquistando la sua quarta Champions League grazie alla vittoria 3-1 in finale sulla e alzando la coppa con la fascia di capitano al braccio. Lascia cos\u00ec il Barcellona dopo 17 stagioni, 767 partite disputate, 85 gol segnati e 25 titoli vinti rimanendo peraltro al momento il terzo calciatore con in assoluto pi\u00f9 presenze in Champions League (157), nelle coppe calcistiche europee (173) e nel Cl\u00e1sico (42) e il \"blaugrana\" con il maggior numero di Champions League vinte (4, al pari di Andr\u00e9s Iniesta e Lionel Messi), con pi\u00f9 presenze nella Liga (505) e nelle competizioni ufficiali (767).\nAl-Sadd.\nIl 21 maggio 2015 comunica, durante una conferenza stampa, la volont\u00e0 di lasciare il Barcellona dopo 24 anni, nonostante avesse ancora un anno di contratto e la societ\u00e0 gli avesse offerto un rinnovo fino al 2018. Sceglie di giocare per l'Al-Sadd, con il quale firma un contratto biennale con opzione di rinnovo per un terzo anno. Oltre a ricoprire il ruolo di giocatore, raggiunge l'accordo con la federazione qatariota per fare da ambasciatore in vista dei mondiali del 2022, che si svolgeranno in Qatar, e per studiare da allenatore presso la Aspire Academy.\nDebutta con la nuova maglia il 13 settembre, nella prima giornata di campionato, vincendo per 4-0 contro l'Al-Mesaimeer e servendo su calcio di punizione l'assist per il momentaneo 1-0. Il 17 settembre, nella partita successiva pareggiata per 2-2 con l'Umm-Salal, segna il suo primo gol nell'emirato. Con la maglia dell'Al-Sadd, in quattro anni, vince complessivamente quattro titoli: la Coppa dell'Emiro del Qatar, la Coppa di Qatar, la Coppa dello Sceicco Jassem e il campionato qatariota.\nNel marzo 2019 viene scelto come ambasciatore del campionato europeo 2020. Il successivo 2 maggio annuncia il ritiro dal calcio giocato, all'et\u00e0 di 39 anni, dopo aver giocato 1133 partite tra club e nazionale, decidendo di intraprendere la carriera da allenatore.\nNazionale.\nCon la nazionale spagnola Under-20 si impone al mondiale di categoria del 1999. Nel 2000, con la selezione olimpica, si aggiudica la medaglia d'argento ai Giochi olimpici di Sydney, perdendo contro il nella finale del torneo; il 15 novembre dello stesso anno esordisce in nazionale maggiore, nella gara persa per 2-1 con i .\nCon la selezione maggiore prende parte al campionato del mondo 2002, durante il quale disputa tre partite. Nella partita dei quarti di finale contro la , conclusasi ai rigori con la vittoria dei coreani per 5-3, egli segna il rigore del momentaneo 3-3 spagnolo, spiazzando il portiere Lee Woon-jae. Viene inserito nella lista dei convocati al campionato d'Europa 2004, nel quale non scende mai sul terreno di gioco. Nel dicembre 2005 si infortuna gravemente al ginocchio: dopo aver messo a rischio la sua partecipazione al campionato del mondo 2006, riesce a recuperare e a tornare sui campi in aprile; prende quindi parte alla rassegna e disputa tutte le partite degli iberici, eliminati agli ottavi di finale dalla .\nIl 22 agosto 2007 veste per la prima volta la fascia di capitano della nazionale iberica, nell'amichevole vinta per 3-2 a Salonicco contro la .\nNel campionato d'Europa 2008 si laurea campione con la sua Spagna, vittoriosa in finale contro la grazie a un gol di Torres su un suo assist. Xavi, che aveva anche segnato una rete nella semifinale contro la , vinta 3-0 dagli iberici, viene nominato miglior giocatore del torneo e inserito, insieme a ben 8 connazionali, nella rosa ideale dei 23 migliori giocatori.\nNel 2009 prende parte alla Confederations Cup e con la Spagna si classifica al terzo posto. L'anno dopo si aggiudica il campionato del mondo 2010: Xavi disputa tutte le partite, compresa la finale contro i vinta per 1-0, e il suo nome viene inserito nell'elenco dei dieci migliori giocatori del torneo.\nViene inserito nella lista dei 23 convocati per disputare il campionato europeo del 2012 in Ucraina e Polonia. Gioca da titolare tutte e 6 le partite del torneo, stabilendo anche il record di passaggi riusciti nella storia della competizione (139) durante la partita con l', vinta per 4-0. Il 1\u00ba luglio 2012 sconfigge l' nella finale della competizione, risultando decisivo con due assist: prima serve Jordi Alba, che sigla il 2-0, e in seguito serve il pallone del 3-0 a Fernando Torres (la partita terminer\u00e0 con il risultato di 4-0 per le \"Furie rosse\"). Alla fine del torneo viene inserito nella lista dei 23 miglior giocatori della competizione.\nPrende poi parte alla Confederations Cup 2013, nella quale la selezione spagnola viene sconfitta per 3-0 in finale dal . Convocato anche per il , scende in campo in una sola partita del torneo, chiuso dalla Spagna al primo turno. Il 5 agosto 2014 annuncia il proprio ritiro dalla nazionale.\nAllenatore.\nAl-Sadd.\nIl 28 maggio 2019 viene ufficializzato come tecnico dell'Al-Sadd, club nel quale ha chiuso la carriera da calciatore. Il 17 agosto vince il suo primo trofeo da allenatore, battendo l'Al-Duhail per 1-0 nella finale della Coppa dello Sceicco Jassem. Nel 2020 si aggiudica tre titoli: la Coppa di Qatar, la Coppa delle Stelle del Qatar e la Coppa dell'Emiro del Qatar. In campionato arriva terzo.\nL'annata 2020-2021 si conferma vittoriosa grazie ai successi nella Coppa di Qatar, nella Coppa dell'Emiro del Qatar e nel campionato, conquistato dal club per la quindicesima volta. Il 12 maggio 2021 rinnova il contratto con il club per altre due stagioni.\nInizia la terza stagione restando imbattuto nelle prime nove giornate di campionato.\nBarcellona.\nIl 6 novembre 2021, dopo aver risolto il contratto con l'Al-Sadd il giorno prima, viene annunciato il suo ritorno al come allenatore, dove sostituisce l'esonerato Ronald Koeman, con un contratto fino al 2024. Il 20 novembre, al debutto sulla panchina \"blaugrana\", vince per 1-0 il derby contro l', match valido per la tredicesima giornata di campionato. Fa il suo esordio in Champions League il successivo 8 dicembre, in occasione della sconfitta per 3-0 ad opera del , che di fatto sancisce l'eliminazione della squadra catalana nella fase a gironi del torneo, per la prima volta dall'edizione 2000-2001. Il 12 gennaio 2022 viene eliminato in semifinale di Supercoppa da parte del (2-3 ai supplementari).\nStatistiche.\nPresenze e reti nei club.\n\"Statistiche aggiornate al termine della carriera da calciatore.\"\nStatistiche da allenatore.\n\"Statistiche aggiornate al 24 febbraio 2022.\" In grassetto le competizioni vinte."}
{"id": "259731", "revid": "1372005", "url": "https://it.wikipedia.org/wiki?curid=259731", "title": "Enrico V di Franconia", "text": "Biografia.\nAscesa al trono imperiale.\nFiglio di Enrico IV e di Berta di Savoia, succedette al trono dopo la deposizione del fratello maggiore Corrado, avvenuta nell'aprile del 1098. Fu eletto il 10 maggio dello stesso anno \"Rex Romanorum\", e il 6 gennaio 1099 l'arcivescovo di Colonia, Ermanno III di Hochstaden, celebr\u00f2 ad Aquisgrana la cerimonia dell'incoronazione.\nSuo padre, l'imperatore Enrico IV, era stato in perpetuo conflitto con il papa Pasquale II, conflitto che culmin\u00f2 in una congiura di alcuni principi elettori contro l'imperatore, azione sostenuta da Pasquale II e alla cui testa era proprio Enrico V.\nNel 1105, ad Ingelheim, Enrico V costrinse il padre ad abdicare a suo favore. Ma solo quando questi mor\u00ec, l'anno successivo, il titolo di Enrico V fu universalmente riconosciuto. E, forte di questo riconoscimento, non tard\u00f2 a volgersi contro il papa, proseguendo la politica imperiale antiromana del padre.\nIl conflitto col papato.\nNel maggio 1105, al Concilio di Nordhausen, Enrico afferm\u00f2 la propria devozione filiale alla Sede Apostolica. Ma dopo quest'iniziale politica conciliante, avanz\u00f2 le stesse pretese di suo padre nei confronti del pontefice. Al Concilio di Guastalla (ottobre 1106) i legati imperiali non raggiunsero un accordo con la Santa Sede ed Enrico continu\u00f2 ad effettuare investiture episcopali.\nNel 1109 Enrico invi\u00f2 un'ambasceria a papa Pasquale II allo scopo di giungere ad un accordo e ricevere la corona imperiale. La risposta di Pasquale fu rassicurante, ma il 7 marzo 1110, in un concilio tenuto nella basilica del Laterano, il pontefice ribad\u00ec il diniego all'investitura di vescovi e abati, riconoscendo per\u00f2 al re il diritto di regalia, cio\u00e8 alle propriet\u00e0 e ai diritti sovrani trasmessi dalla Corona ai vescovi. Per tutta risposta Enrico decise di venire in Italia. Form\u00f2 due eserciti: uno guidato personalmente, che scese dalla Savoia e il passo del Gran San Bernardo, e l'altro che valic\u00f2 il passo del Brennero. Secondo alcune fonti i due eserciti formarono una forza di 30.000 uomini a cavallo, il che port\u00f2 il totale degli effettivi a 100.000 unit\u00e0. Questo per\u00f2 \u00e8 probabilmente impossibile: nessun imperatore per tutto il medioevo riuscir\u00e0 a mettere insieme un esercito di queste dimensioni e quello di Enrico V poteva forse raggiungere le 10.000 unit\u00e0 . A Roncaglia, nella pianura ad est di Piacenza, i due eserciti si congiunsero e proseguirono uniti la discesa nella penisola. Si era nel novembre 1110. Enrico celebr\u00f2 il Natale a Firenze.\nNei giorni successivi all'Epifania del 1111, il re dei Romani giunse ad Acquapendente. Qui incontr\u00f2 un'ambasceria del pontefice. Il 4 febbraio a Sutri avvenne l'incontro fra i rappresentanti imperiali e quelli del pontefice. I tedeschi affermarono che in Germania quella delle nomine vescovili da parte del re era un'usanza praticata senza contrasto da secoli. I rappresentanti pontifici replicarono con una proposta inaspettata: i vescovi tedeschi avrebbero rinunciato ai feudi dell'impero, cos\u00ec non sarebbero stati pi\u00f9 vassalli del re; in cambio l'imperatore avrebbe rinunciato alle investiture delle nomine ecclesiastiche. Sulla base di questa reciproca rinuncia, la proposta fu accolta (\"Iuramentum Sutrinum\", 9 febbraio 1111). Furono stilati due documenti, uno di parte imperiale (\"Decretum Heinrici de bonis ecclesiarum\") e uno di parte pontificia (\"Privilegium Pascalis\"). \nSi decise di ratificarli a Roma e di renderli pubblici il giorno dell'incoronazione imperiale. Re Enrico pose come unica condizione quella di sentire il parere dei vescovi tedeschi ed ottenere la loro approvazione.\nIl papa e l'imperatore s'incontrarono il 12 febbraio nella piccola chiesa di S. Maria in Turri, nel portico della basilica di San Pietro. Mancava dunque solo il consenso dei vescovi tedeschi. Il cardinale Giovanni di Tuscolo fu incaricato di leggere pubblicamente i termini dell'accordo. I vescovi germanici mantennero un relativo controllo delle proprie emozioni alla presenza del papa ma poi nella sagrestia della basilica petrina, quando furono soli con il re, levarono alte le loro voci. I principi ecclesiastici tedeschi protestarono vivamente poich\u00e9 l'accordo significava la spoliazione dei loro beni. Re Enrico, uscito dalla sagrestia, annunci\u00f2 a Pasquale II che l'accordo non valeva pi\u00f9 nulla.\nLa situazione precipit\u00f2: il papa rispose che anche l'incoronazione era annullata. Al che fu circondato dagli uomini di Enrico che lo sequestrarono, insieme al suo seguito, e lo portarono fuori dalla basilica con la forza. Appena si diffuse la notizia, tutta Roma scoppi\u00f2 in rivolta. Enrico, prudentemente, lasci\u00f2 la citt\u00e0 leonina per accamparsi fuori dalle mura. Poi, il 16 febbraio, si diresse in un luogo sicuro in Sabina portando con s\u00e9 il papa e i cardinali prigionieri, che furono rinchiusi nel castello di Tribuco, a Ponte Sfondato di Montopoli di Sabina.\nDue mesi dopo, l'11 aprile 1111, a Ponte Mammolo, presso Tivoli, sedici cardinali dichiararono, a nome di Pasquale II, che Enrico non sarebbe stato scomunicato per aver messo le mani sul pontefice e sui cardinali, che sarebbe stato incoronato e riconobbero la sua facolt\u00e0 di conferire l'investitura ai vescovi e agli abati, purch\u00e9 liberamente eletti. A loro volta i rappresentanti del re promisero la liberazione del pontefice, l'amnistia ai romani rivoltosi e la restituzione alla Chiesa dei suoi beni.\nL'incoronazione di Enrico fu celebrata il 13 aprile in San Pietro. Soddisfatto, l'imperatore torn\u00f2 in Germania con il suo esercito.\nSulla via del ritorno, Enrico V incontr\u00f2 Matilde di Canossa al Castello di Bianello, vicino a Reggio Emilia, fra il 6 e il 10 maggio. . Matilde gli conferm\u00f2 i feudi da lei messi in dubbio quando era vivo suo padre, chiudendo cos\u00ec una vertenza che era durata oltre vent'anni. \"In vice regis\" recita Donizone, e da qualcuno \u00e8 stato interpretato come se Enrico V avesse conferito alla Granduchessa un nuovo titolo: \"Viceregina d'Italia\" e \"Vicaria Imperiale\".\nIl 18 marzo 1112 il papa riun\u00ec un concilio in Laterano cui intervennero 125 vescovi. Il concilio conferm\u00f2 le proibizioni dell'investitura laica e sanc\u00ec la nullit\u00e0 del concordato di Sutri e del \"Privilegium de investituris\", che fu detto \"pravilegium\" (\"Constitutiones\", p. 572). Tuttavia, per rispetto al giuramento del papa, all'imperatore Enrico V fu risparmiata la scomunica . Un successivo concilio tenutosi a Vienne dichiar\u00f2 eretica l'investitura laica (16 settembre 1112). \nLa risposta di Enrico V non pot\u00e9 giungere in breve tempo. L'imperatore, infatti, rimase impegnato in una guerra interna che dur\u00f2 diversi anni, durante la quale fu anche sconfitto due volte prima di avere ragione delle forze oppositrici (primavera del 1115). Durante questo periodo gli furono lanciati anatemi da vescovi e sinodi. L'unico a non scomunicarlo fu Pasquale II, che sper\u00f2 fino all'ultimo di mantenere i patti di Ponte Mammolo. \nIl 7 gennaio 1114, a Magonza, Enrico V spos\u00f2 la figlia dodicenne del re d'Inghilterra Enrico I, Matilde d'Inghilterra, che per\u00f2 non gli diede alcuna discendenza.\nNel 1116, con una solenne cerimonia a Santa Tecla, Enrico V venne scomunicato da Giordano di Clivio, arcivescovo di Milano.\nEnrico V decise quindi di tornare in Italia, giungendovi nella primavera del 1117. Il pontefice per\u00f2 prefer\u00ec abbandonare Roma e rifugiarsi nel Mezzogiorno, tra Montecassino, Capua e Benevento, cercando invano di chiamare a difesa della Santa Sede i principi e i baroni normanni.\nEnrico V occup\u00f2 Roma senza colpo ferire. Seguirono trattative con la Curia romana, condotte dal francese Maurizio Burdino arcivescovo di Braga, nominato dal pontefice suo legato presso l'imperatore. Enrico volle essere incoronato una seconda volta e pretese che la corona gli fosse posta sul capo proprio da Burdino: cos\u00ec avvenne il giorno di Pasqua in San Pietro (25 marzo 1117). Pasquale II rispose scomunicando l'imperatore da Benevento. Enrico non ne tenne conto e ritorn\u00f2 soddisfatto in Germania.\nL\u2019anno seguente, a seguito dell\u2019elezione di papa Gelasio II, l'imperatore fu ancora una volta chiamato in Roma dai Frangipane, sostenitori di Enrico e contrari al nuovo pontefice. Giunto nell\u2019urbe il 2 marzo 1118, Enrico non riusc\u00ec a ottenere dal Pontefice n\u00e9 la conferma dei privilegi concessigli dal Pasquale II nel 1111, n\u00e9 l'incoronazione in San Pietro. L\u2019imperatore quindi dichiar\u00f2 nulla la sua elezione e fece eleggere al suo posto l\u2019arcivescovo Burdino, che prese il nome di Gregorio VIII.\nLe truppe fedeli a Gregorio occuparono Roma, mentre Gelasio II trov\u00f2 rifugio a Gaeta, dove presiedendo un sinodo di vescovi, scomunic\u00f2 Enrico V e l'antipapa. Ancora una volta Enrico pot\u00e9 ritornare in Germania.\nEnrico prosegu\u00ec senza esitazioni nella lotta con il papato fino al 1122, quando, con il Concordato di Worms, giunse a un compromesso con il papa Callisto II.\nIn base ai termini dell'accordo l'imperatore rinunciava al diritto di investire i vescovi dell'anello e del bastone pastorale, simboli del loro potere spirituale, riconoscendo solo al Pontefice tale funzione, e concedeva che in tutto l'impero l'elezione dei vescovi fosse celebrata secondo i canoni e che la loro consacrazione fosse libera.\nIl papa, a sua volta, riconosceva all'imperatore il diritto, in Germania, di essere presente alle elezioni episcopali, purch\u00e9 compiute senza simonia n\u00e9 violenza (e anzi come garante del diritto e sostenitore del vescovo metropolitano), e di investire i prescelti dei loro diritti laici (cio\u00e8 i diritti feudali). Inoltre, sempre e soltanto in Germania, l'investitura feudale precedeva quella episcopale. In Italia e in Borgogna, invece, avveniva il contrario: era la consacrazione episcopale a precedere quella feudale, con un intervallo massimo di sei mesi.\nLa morte.\nNel 1124 Enrico V, dopo essersi alleato col proprio suocero, il re d'Inghilterra e duca di Normandia, Enrico I Beauclerc, invase la contea di Champagne, arrivando sino a Reims, dove si ferm\u00f2, perch\u00e9 lo attendeva un imponente esercito, che lo costrinse a rientrare in Germania.\nEnrico V mor\u00ec a Utrecht il 23 maggio 1125. Venne seppellito nel duomo di Spira.\nDiscendenza.\nEnrico V non ebbe figli dalla moglie Matilde d'Inghilterra; ebbe tuttavia una figlia illegittima:"}
{"id": "259736", "revid": "1123126", "url": "https://it.wikipedia.org/wiki?curid=259736", "title": "Alfonso Maria de' Liguori", "text": "Biografia.\nGli studi.\nEra il primo di otto figli di Don Giuseppe de' Liguoro e di Anna Maria Caterina Cavalieri, dei marchesi d'Avernia, originaria del brindisino.\nIl padre, un nobile cavaliere del seggio di Portanova, nonch\u00e9 ufficiale superiore della marina militare, lo affid\u00f2, sin da piccolo, a precettori di rango, tra cui il pittore Francesco Solimena che gli insegn\u00f2 i rudimenti della sua arte in cui, negli anni a venire, Alfonso diede prova di abilit\u00e0.\nAll'et\u00e0 di soli 12 anni s'iscrisse all'Universit\u00e0 di Napoli e, quattro anni dopo, nel 1713 consegu\u00ec il dottorato (diritto civile e canonico dopo aver sostenuto un esame col grande filosofo e storico Giambattista Vico), cominciando a esercitare la professione di avvocato gi\u00e0 all'et\u00e0 di 16 anni. Nel 1718 ottenne la nomina a giudice del \"Regio portulano\" di Napoli. Frequentava la Confraternita dei dottori presso la chiesa dei Girolamini dei filippini e si assunse il compito di visitare i malati del pi\u00f9 grande ospedale di Napoli.\nUna dura sconfitta nella sua carriera professionale di legale nel 1723 fece maturare la sua ferma decisione di consacrarsi a Dio che vide l'opposizione del padre che lo voleva sposo di una lontana parente. Fu ordinato sacerdote il 17 dicembre 1726, all'et\u00e0 di 30 anni e, come risultato di un compromesso con il padre, sempre contrario alla sua scelta, non pot\u00e9 entrare nella congregazione dell'oratorio di San Filippo Neri, divenendo sacerdote diocesano con residenza nella casa paterna. Chiamava a raccolta i fedeli pi\u00f9 umili a cui spiegava il Vangelo con modi semplici davanti alla chiesa di Santa Teresa degli Scalzi. Le riunioni vennero inizialmente ostacolate dalle autorit\u00e0 civili e religiose ma, grazie alla caparbiet\u00e0 del sacerdote e dei fedeli, furono approvate dal cardinale Francesco Maria Pignatelli.\nA seguito del terremoto del 1731 che aveva colpito la citt\u00e0 di Foggia e che stava provocando l'allontanamento dei fedeli dalla Chiesa si rec\u00f2, alcuni anni dopo, in Capitanata. Qui, secondo fonti dell'epoca, il 30 novembre mentre predicava nella chiesa di San Giovanni Battista sarebbe stato avvolto da un fascio di luce e sarebbe stato visto levitare da terra davanti a tutta la folla radunata. L'episodio \u00e8 ricordato nella raffigurazione di una delle vetrate della cattedrale di Foggia e anche in un quadro conservato nella chiesa dove sarebbe avvenuto l'episodio.\nCongregazione del Santissimo Redentore.\nNel 1732, all'et\u00e0 di 36 anni, lasci\u00f2 definitivamente Napoli ritirandosi nuovamente a Scala (in provincia di Salerno) dove fond\u00f2 la congregazione del Santissimo Redentore, poi presso l'eremo benedettino di Villa degli Schiavi a Liberi (provincia di Caserta e diocesi di Caiazzo) nel 1734 dove apr\u00ec la loro prima casa. La vita della nuova congregazione fu travagliata, in seguito ai diversi divieti applicati agli ordini religiosi e Alfonso Maria de' Liguori si valse della propria esperienza giuridica, scegliendo la formula della congregazione religiosa, legale nel Regno di Napoli. La congregazione venne approvata nel 1749 da papa Benedetto XIV.\nI Redentoristi, con la loro predicazione improntata alla semplicit\u00e0 apostolica, valicarono con le loro missioni i confini del Regno giungendo sino in Italia centrale e in Polonia.\nNegli anni successivi alla fondazione della congregazione, Alfonso si dedic\u00f2 alla stesura di numerose opere ascetiche, dogmatiche, morali ed apologetiche, tra cui la \"Theologia moralis\" 1753-1755 e \"La pratica del confessore\" 1755. Fu anche compositore di molte canzoni in italiano e in napoletano, tra cui il celebre canto natalizio \"Tu scendi dalle stelle\", scritto e musicato durante una sua missione a Nola derivato da \"Quanno nascette Ninno\" composta con testo in napoletano durante la sua permanenza a Deliceto (provincia di Foggia) nel convento della Consolazione.\nVescovo.\nNel 1762 papa Clemente XIII lo volle contro la sua volont\u00e0 vescovo della diocesi di Sant'Agata de' Goti. Durante la terribile carestia che colp\u00ec nel gennaio 1764 il Regno di Napoli, Alfonso Maria de' Liguori riusc\u00ec a limitare le sofferenze della popolazione del suo territorio. Si industri\u00f2, assieme ai governatori locali, ai sacerdoti della citt\u00e0 e della diocesi, per accendere mutui e calmierare il prezzo del pane arrivato alle stelle, rilanciando l'economia bloccata per quasi due anni. Nel 1775 lasci\u00f2 la carica vescovile per problemi di salute: soffriva infatti di una forma di artrite che gli incurv\u00f2 la spina dorsale.\nI suoi agiografi raccontano che mentre era vescovo, nel 1774, and\u00f2 in bilocazione a Roma per assistere papa Clemente XIV che stava morendo e partecip\u00f2 ai suoi funerali. I suoi confratelli ad Arienzo, nel Palazzo Vescovile dove risiedeva, l'avrebbero visto, per due giorni consecutivi, fermo su una poltrona, immobile come una statua, mentre a Roma sarebbe stato visto intento a confortare il papa che era in agonia. Per la sua malferma salute trascorse molti mesi all'anno nel Palazzo Vescovile di Arienzo risiedendo fuori dalla citt\u00e0 episcopale di S. Agata ma nel territorio della sua diocesi.\nTra il 1770 e il 1776 tent\u00f2 pi\u00f9 volte di costituire una missione nel territorio di Martina Franca e scrisse in risposta ad alcune tesi dell'abate Magli di Martina un breve testo, \"Dichiarazione del sistema intorno alla regola delle azioni morali\", che in seguito venne integrato nell'opera \"Theologia Moralis\".Si trasfer\u00ec nella casa dei Redentoristi di Nocera dei Pagani (il nome con cui era conosciuta in passato, tra XVI secolo e il 1806, la civitas che comprendeva un'ampia porzione dell'Agro Nocerino, formata da 5 attuali comuni: Nocera Inferiore, Nocera Superiore, Pagani, Sant'Egidio del Monte Albino e Corbara), dove rimase fino alla morte, il 1\u00ba agosto 1787. Oggi riposa in un'urna all'interno della basilica pontificia di Pagani a lui intitolata.\nIl culto.\nFu beatificato il 15 settembre 1816 da papa Pio VII e canonizzato il 26 maggio 1839 da papa Gregorio XVI.\nPapa Pio IX lo proclam\u00f2 dottore della Chiesa nel 1871 a soli 84 anni dalla morte, mentre papa Pio XII nel 1950 gli confer\u00ec il titolo di \"celeste Patrono di tutti i confessori e moralisti\".\nLa sua memoria ricorre il 1\u00ba agosto o il 2 agosto nella messa tridentina.\nGenealogia episcopale.\nLa genealogia episcopale \u00e8:\nPrincipali opere.\nSant'Alfonso fu autore di oltre 100 opere, sia \"popolari\", facilmente accessibili a tutti, sia esegetiche, riguardanti la teologia (in particolare quella morale), l'apologetica, la dogmatica e ascetica.\nA tutt'oggi si calcola che le opere di Sant'Alfonso siano state tradotte in pi\u00f9 di 70 lingue, e che abbiano avuto 21.000 edizioni.\nTra i componimenti musicali:"}
{"id": "259737", "revid": "6066", "url": "https://it.wikipedia.org/wiki?curid=259737", "title": "Scienza ellenistica", "text": ""}
{"id": "259738", "revid": "174925", "url": "https://it.wikipedia.org/wiki?curid=259738", "title": "Pesca alla bolognese", "text": "La pesca \"alla bolognese\" si effettua con delle canne telescopiche ad anelli dotate di mulinello, facendo fare una passata al galleggiante solitamente su di una linea di pesca superiore ai 10 m sino a un massimo di 40 m da riva. \u00c8 possibile utilizzare questa tecnica anche per la pesca in mare.\nL'origine di questo tipo di pesca \u00e8 storicamente attribuita alla provincia di Bologna.\nLa canna bolognese.\nLe prime bolognesi, come suggerito dallo scrittore e giornalista alieutico Mario Albertarelli nella sua monumentale \"Enciclopedia pratica del pescatore\", erano sostanzialmente canne fisse con applicato un mulinello. La presenza del mulinello e quindi la possibilit\u00e0 di lanciare conferiscono alla bolognese una maggiore variet\u00e0 di tecniche applicabili, permettendo almeno nella fase iniziale di pesca, quando il pesce non \u00e8 ancora entrato in pastura, di esplorare tutto lo specchio d'acqua, per trovare la giusta distanza e profondit\u00e0.\nLa lunghezza ottimale della canna bolognese \u00e8 tra i 4 e gli 8 metri. Le canne pi\u00f9 robuste, di lunghezza 3,90 - 4,50 metri, si presentano pi\u00f9 adatte a lanciare galleggianti piombati (per la presenza del pasturatore).\nIl pasturatore.\nSulla canna bolognese si pu\u00f2 utilizzare un piccolo pasturatore, del peso di 5 - 10 grammi, come quello tipico per bigattini, privo per\u00f2 della sua zavorra, che viene sostituita inserendovi una torpilla (un piombo a forma di goccia, la cui parte pi\u00f9 voluminosa deve essere collocata verso l'amo) il cui peso dovr\u00e0 essere di 2 grammi inferiore alla portata del galleggiante, in modo tale da tener conto del peso dovuto al pasturatore riempito di pastura o bigattini.\nLe prede.\nMuggini, salpe, boghe e aguglie. Pi\u00f9 raramente: saraghi, spigole e orate.\nIn acque dolci le prede pi\u00f9 comuni sono carpe, amur, pesci gatto, tinche, anguille, barbi, cavedani, persici, alborelle, ecc."}
{"id": "259742", "revid": "125541397", "url": "https://it.wikipedia.org/wiki?curid=259742", "title": "Regalo di Natale", "text": "Regalo di Natale \u00e8 un film del 1986 scritto e diretto da Pupi Avati.\nPresentato in concorso alla 43\u00aa Mostra internazionale d'arte cinematografica di Venezia, il film guadagn\u00f2 critiche lusinghiere e fece vincere a Carlo Delle Piane la Coppa Volpi per la migliore interpretazione maschile.\nTrama.\n\u00c8 la vigilia di Natale e tre vecchi amici, Ugo, Lele e Stefano, si incontrano la sera per giocare una partita a poker. Invitano al gioco, sotto consiglio di Ugo, anche un misterioso industriale, l'avvocato Antonio Santelia, della cui vita privata poco si conosce tranne il fatto che ama giocare ed \u00e8 noto nel giro per le ingenti perdite.\nLele lavora per un giornale e scrive di cinema, \u00e8 bistrattato da colleghi e superiori e, la sera di Natale, spera di poter vincere una somma sufficiente a permettergli di pubblicare il suo libro su John Ford. Stefano ha una palestra ma, nonostante abbia una relazione con una donna, viene palesata la sua omosessualit\u00e0. Ugo lavora presso una televisione privata, \u00e8 divorziato da anni e ha quattro figli. Tutti e tre per\u00f2 non hanno le risorse economiche necessarie per battere Santelia e insieme prendono la decisione di chiamare un loro vecchio amico, Franco Mattioli. Egli infatti \u00e8 gestore di un importante cinema di Milano ed \u00e8 l\u2019unico dei quattro a possedere apparentemente le risorse finanziarie per contrastare l\u2019avvocato. Inizialmente Franco non vorrebbe prendere parte al gioco, a causa della tensione dei rapporti fra lui e Ugo, interrottisi in malo modo anni prima. Essendo per\u00f2 oppresso dai creditori, e volendo ristrutturare il cinema da lui gestito, accetta la proposta. All'insaputa della moglie raggiunge Bologna, e si dirige quindi verso la villa dove si terr\u00e0 la partita, villa che Stefano si \u00e8 fatto prestare dalla sua amante. Ugo, arrivato Franco, cerca in tutti i modi di avere un chiarimento presentando le proprie scuse per ci\u00f2 che era accaduto tanti anni prima. Franco gli promette di giocare, a patto che per\u00f2 ognuno conduca il proprio gioco senza una spartizione finale: solo cos\u00ec sar\u00e0 sicuro della sincerit\u00e0 di Ugo.\nAllo scoccare della mezzanotte la partita ha inizio e subito si delineano i due veri antagonisti: l\u2019avvocato e Franco. Quest\u2019ultimo ha la meglio fin dall'inizio riuscendo a vincere somme molto elevate. Intanto, tra una mano e l\u2019altra, grazie a dei flashback, vengono comprese le vicissitudini che hanno portato alla fine dell\u2019amicizia tra Franco e Ugo: Martina, la prima moglie di Franco e unica donna che egli abbia amato veramente, lo trad\u00ec con Ugo stesso. L\u2019avvocato intanto si trova a perdere pi\u00f9 di 75 milioni di lire, quasi tutti a favore di Franco. A trenta minuti dalla fine, Franco ha in mano un buon punto, e decide di puntare 50 milioni di lire. Santelia sceglie allora di giocarsi il tutto per tutto e rilancia di 200 milioni.\nFranco prende un po\u2019 di tempo per pensarci e Ugo, convinto che l\u2019avvocato questa volta non possa perdere, gli consiglia di abbandonare la mano. Ma Franco non lo ascolta: decide di andare a vedere perdendo dinnanzi al colore di Santelia. Franco, visibilmente sconvolto, chiede qualche minuto di pausa. Ugo lo raggiunge e nel consolarlo sembra esserci un riavvicinamento tra i due. Franco rivela all'amico che \u00e8 ancora innamorato di Martina e vorrebbe che in qualche modo lei lo sapesse. Poi, convinto di riuscire a rifarsi all'ultima mano, torna al tavolo da gioco per gli ultimi dieci minuti di partita. Franco sembra nuovamente avere un ottimo punto e decide di puntare 50 milioni, ma l\u2019avvocato, dopo aver cambiato tre carte, rilancia di 250. Egli rimane perplesso e il suo amico Lele gli consiglia di venire via dalla partita per non rovinarsi definitivamente.\nSantelia, dopo aver intimato a Lele di abbandonare la stanza da gioco per non influenzare indebitamente le scelte dell'amico, propone inaspettatamente una terza possibilit\u00e0 a Franco, il \u201cregalo di Natale\u201d: l'abbuono del denaro perduto fino a quel momento a patto di non rivelare le carte con le quali lo ha sfidato e di andare via come se niente fosse accaduto. Franco decide per\u00f2 ugualmente di andare a vedere, rimanendo senza parole di fronte al poker di donne di Santelia. Arriva l\u2019alba e mentre Lele e Stefano rimangono stupefatti e in parte sconvolti, Ugo e l\u2019avvocato si spartiscono in bagno il mezzo miliardo ottenuto quella sera. Infatti l'avvocato, che Ugo aveva fatto credere agli amici essere un ricco sprovveduto col vizio del poker, era in realt\u00e0 un baro professionista, e lo stesso Ugo aveva organizzato la serata per truffare Franco.\nNel tornare all'auto, Franco rivela ad Ugo di aver capito di essere stato raggirato, chiedendo all'ex amico che percentuale avesse pattuito con l'avvocato, senza per\u00f2 ottenere risposta.\nFranco in mattinata torner\u00e0 in albergo, dove incrocer\u00e0 l'ex moglie Martina, neanche notandola.\nSequel.\nNel 2004 \u00e8 stato realizzato un sequel, \"La rivincita di Natale\", sempre diretto da Avati e interpretato dal medesimo cast di protagonisti."}
{"id": "259743", "revid": "6392", "url": "https://it.wikipedia.org/wiki?curid=259743", "title": "Il natale rubato", "text": ""}
{"id": "259745", "revid": "831312", "url": "https://it.wikipedia.org/wiki?curid=259745", "title": "Giro d'Italia 1967", "text": "Il Giro d'Italia 1967, cinquantesima edizione della \"Corsa Rosa\", si svolse in ventidue tappe dal 20 maggio all'11 giugno 1967, per un percorso totale di 3\u00a0571 km. Fu vinto da Felice Gimondi. I partenti furono 130 divisi in 13 squadre; 70 conclusero il Giro. La media oraria generale fu di 35,34 km/h.\nNel programma, in precedenza della prima tappa, era previsto un prologo serale per le strade di Milano, che dovette essere annullato per via di una manifestazione politica.\nLa diciannovesima tappa (vinta da Gimondi davanti a Merckx e Motta) fu annullata perch\u00e9 molti corridori si avvantaggiarono di ripetute spinte dei tifosi lungo la salita finale verso le Tre Cime di Lavaredo, percorsa sotto una forte nevicata. Gimondi, che proprio in quella tappa aveva conquistato la maglia rosa, minacci\u00f2 di abbandonare la corsa, ma ritorn\u00f2 sui suoi passi e raggiunse poi il primato in classifica due giorni dopo, in seguito a un epico duello con Anquetil sul Tonale e sull'Aprica."}
{"id": "259746", "revid": "438678", "url": "https://it.wikipedia.org/wiki?curid=259746", "title": "L'ultimo giorno di scuola prima delle vacanze di Natale", "text": "L'ultimo giorno di scuola prima delle vacanze di Natale \u00e8 un film del 1975 diretto da Gian Vittorio Baldi.\nTrama.\nSull'appennino emiliano del 1944 tre fascisti fermano e sequestrano un autobus malconcio che trasporta diverse donne, due uomini e un povero studente chiamato Athos, oltre all'autista. I tre repubblichini, che collaborano con i nazisti, vogliono scappare in Svizzera, ma iniziano a pensare che chi non \u00e8 fascista come loro \u00e8 un traditore e alla fine uccidono crudelmente tutti i passeggeri della corriera, mentre Athos viene lasciato nudo e agonizzante sulla sponda di un torrente.\nProduzione.\nIl film \u00e8 stato presentato nella Quinzaine des R\u00e9alisateurs al 28\u00ba Festival di Cannes."}
{"id": "259747", "revid": "767487", "url": "https://it.wikipedia.org/wiki?curid=259747", "title": "Natale al campo 119", "text": "Natale al campo 119 \u00e8 un film del 1947 diretto dal regista Pietro Francisci con Aldo Fabrizi, Vittorio De Sica, Peppino De Filippo, Massimo Girotti e Alberto Rabagliati.\nTrama.\nSubito dopo l'armistizio, alcuni soldati italiani, provenienti da varie parti del paese, sono reclusi nel campo di prigionia statunitense 119, sotto la custodia di un antipatico sergente e di un maggiore, viceversa, molto umano. L\u00ec trascorrono le loro giornate, svolgendo varie piccole attivit\u00e0, svagandosi con l'ascolto dei dischi o della radio militare, improvvisando dei banchetti di fortuna, e narrandosi dei tempi passati.\nIl romano Giuseppe Mancini racconta agli altri di quando un pomeriggio ha portato i suoi cinque figli a passeggiare ai Fori imperiali. L\u00ec ha conosciuto una giovane maestra torinese. Per far colpo su di lei, Giuseppe finge di non essere il padre dei ragazzini che, nel frattempo, si scatenano sotto lo sguardo disperato del custode dei Fori. Solo quando il piccolo Giulio cade da un muro e si mette a piangere, il bluff di Giuseppe viene svelato. L'uomo ritorna a casa e subisce il rimbrotto della moglie.\nDon Vincenzino, un nobile rampollo amante del gioco che ha dilapidato tutte le sue fortune, ricorda quando venne salvato da Gennarino, che simul\u00f2 il suo funerale, usando la sua carrozza bardata a lutto per convincere i creditori che l'uomo si fosse appena suicidato.\nGuido invece racconta del suo amore per la bella Fiammetta. I due si erano appena fidanzati a Firenze subito prima che scoppiasse la guerra. Dovettero quindi separarsi, e fu un distacco doloroso. Tempo dopo, Fiammetta scopr\u00ec di essere rimasta incinta di Guido. Saputo che il suo amato si trova internato in un campo di prigionieri di guerra, decide comunque di sposarlo per procura.\nNane, gondoliere veneziano di bella presenza, racconta agli altri di quando gli capit\u00f2 di adocchiare e poi sedurre una bella signora straniera, sposata. La donna si faceva portare da lui per tutti i canali di Venezia fino a quando, dovendo rientrare nei ranghi, fu costretta a ripartire col marito.\nProduzione.\nLa pellicola venne girata per gli interni negli studi SAFA Palatino a Roma.\nIncassi.\nIncasso accertato nelle sale sino al 31 dicembre 1952 \u00a3 345.000.000\nBibliografia.\nCatalogo Bolaffi del cinema italiano 1945/1955."}
{"id": "259750", "revid": "399", "url": "https://it.wikipedia.org/wiki?curid=259750", "title": "Credito", "text": "Il credito, in diritto, indica la situazione giuridica soggettiva attiva del rapporto obbligatorio, ossia il diritto del creditore all'esecuzione della prestazione dovuta dal debitore per effetto del debito da questi contratto. \nIl diritto di credito fa parte della categoria del diritto soggettivo relativo quale posizione di spettanza giuridica correlativa all'altrui obbligo. Esso si caratterizza per la sua relativit\u00e0 e patrimonialit\u00e0. Nell'ambito economico e sociale, il ricorso al credito \u00e8 una situazione piuttosto diffusa e comune per famiglie ed imprese ed \u00e8 gestito in massima parte attraverso il sistema creditizio o bancario che \u00e8 un sottosistema del sistema economico.\nTrattamento dei crediti inesigibili.\nI crediti che le banche o altre imprese ritengono inesigibili devono essere cancellati dall'attivo di bilancio. Ci\u00f2 da un lato riduce gli utili che emergono dal bilancio, ma evita anche di pagare tasse su entrate mancanti.\nLa normativa contabile non obbliga ad evidenziare in nota integrativa, laddove \u00e8 significativa la percentuale e la probabilit\u00e0 di sofferenza su crediti a 12 mesi:\nNel caso delle banche il rapporto sofferenze/impieghi, ovvero fra crediti ritenuti inesigibili e prestiti totali concessi, \u00e8 un indicatore di solvibilit\u00e0 patrimoniale fondamentale per la comunit\u00e0 finanziaria nel rating dei titoli bancari. Le banche sono fra i titoli a maggior capitalizzazione nel 2005 al MIBtel. Un valore tipico dell'indicatore \u00e8 intorno al 2%. \u00c8 importante anche confrontare il valore totale delle sofferenze con il patrimonio (equity) della banca.\nTalora pi\u00f9 del 50% dei crediti inesigibili viene ceduto pro soluto (ovvero definitivamente) a societ\u00e0 autorizzate. In questo modo la banca riottiene la somma prestata e non deve ridurre i crediti e gli utili di bilancio. Queste societ\u00e0 spesso sono banche straniere con maggior patrimonio da contrapporre alle \"sofferenze\" o societ\u00e0 istituite ad hoc dalla banca cedente che ne detiene il 20% del capitale sociale. Nell'ultimo modo l'insofferenza \u00e8 \"scaricata\" sul bilancio di un'altra societ\u00e0 della quale la banca detiene il controllo con la maggioranza relativa delle quote azionarie (e nella quale espone solo una parte del proprio capitale anzich\u00e9 la totalit\u00e0 del capitale sociale).\nCredito deteriorato.\nSi tratta di crediti per cui la riscossione \u00e8 incerta e possono venir classificati come:\nCrediti in sofferenza.\nSi definiscono crediti in sofferenza quei crediti bancari la cui riscossione non \u00e8 certa (per le banche e gli intermediari finanziari che hanno erogato il finanziamento) poich\u00e9 i soggetti debitori si trovano in stato d'insolvenza (anche non accertato giudizialmente) o in situazioni sostanzialmente equiparabili.\nPratiche di gestione.\nLe banche e gli intermediari finanziari devono informare per iscritto il cliente e gli eventuali coobbligati (ad esempio i garanti) la prima volta che lo segnalano a \"sofferenza\". Si prescinde, pertanto, dall'esistenza di eventuali garanzie (reali o personali) poste a presidio dei crediti. Sono escluse le posizioni la cui situazione di anomalia sia riconducibile a profili attinenti al rischio-paese. La classificazione di un credito tra quelli in \"sofferenza\" implica una valutazione da parte dell'intermediario della situazione finanziaria del cliente che equipari il soggetto a uno stato di insolvenza. La \u201csofferenza\u201d non va confusa con un semplice ritardo del cliente nei pagamenti all'intermediario, in quanto il ritardo nei pagamenti non \u00e8 una condizione sufficiente per la segnalazione a \"sofferenza\" alla Centrale dei Rischi o nel bilancio dell'intermediario finanziario.\nCrediti incagliati.\nI crediti incagliati rappresentano delle esposizioni nei confronti di soggetti in situazione di difficolt\u00e0 obiettiva, ma temporanea. A differenza delle sofferenze pertanto gli incagli rappresentano dei crediti che in un congruo periodo di tempo si suppongono recuperabili. In una scala del rischio dunque gli incagli si pongono un gradino al di sotto delle sofferenze e richiedono pertanto accantonamenti inferiori nelle riserve contro il rischio.\nEsposizioni ristrutturate.\nUn altro genere di crediti deteriorati \u00e8 costituito dalle esposizioni ristrutturate. Si tratta in genere di esposizioni che una banca (da sola o in pool) modifica cambiando le condizioni contrattuali e subendo una perdita. Il cambiamento \u00e8 dettato da un deterioramento delle condizioni finanziarie del debitore e pu\u00f2 risolversi, per esempio, in un riscadenzamento del debito.\nEsposizioni scadute.\nUn altro tipo di credito deteriorato \u00e8 costituito dalle esposizioni scadute e/o sconfinanti: si tratta in genere di esposizioni che non risultano inquadrabili nelle categorie precedenti e risultano non onorate da oltre 180 giorni. Per alcuni crediti di questo tipo le disposizioni di Vigilanza fissano in 90 giorni soltanto il termine massimo."}
{"id": "259756", "revid": "2153076", "url": "https://it.wikipedia.org/wiki?curid=259756", "title": "Amarantine", "text": "Amarantine \u00e8 il sesto album in studio della musicista e cantante irlandese Enya, pubblicato il 18 novembre 2005 dalla Warner Music. L'album ha venduto pi\u00f9 di 6 milioni di copie e si \u00e8 aggiudicato un Grammy Award nella categoria \"Best New Age Album\" nel 2007.\nIl Disco.\nDescrizione.\nUna delle peculiarit\u00e0 di \"Amarantine\" \u00e8 la presenza di tracce cantate in diverse lingue: l'inglese, il giapponese (usata nella sola \"Sumiregusa\", una canzone ispirata ad un haiku del poeta giapponese Basho) e il Loxian, una lingua inventata da Roma Ryan (presente in \"Less Than a Pearl\", \"The River Signs\", e \"Water Shows the Hidden Heart\"). A differenza degli altri album pubblicati da Enya, \"Amarantine\" \u00e8 caratterizzato da molti meno momenti strumentali (l'unica traccia non cantata \u00e8 \"Drifting\").\nAmarantine Special Christmas Edition.\nNel mese di dicembre del 2006, venne pubblicata un'edizione ampliata dell'album intitolata \"Amarantine Special Christmas Edition\". Oltre a presentare l'intero \"Amarantine\", questa pubblicazione include un secondo CD contenente quattro tracce: due inediti e due classici natalizi reinterpretati dalla cantante.\nSuccesso.\nL'album negli Stati Uniti ha venduto 178.000 copie nella prima settimana, 116.000 nella seconda, 139.000 nella terza e 147.000 nella quarta."}
{"id": "259757", "revid": "767487", "url": "https://it.wikipedia.org/wiki?curid=259757", "title": "Pranzo di Natale", "text": "Pranzo di Natale (\"La b\u00fbche\") \u00e8 un film del 2000 diretto da Dani\u00e8le Thompson.\nSi tratta del primo lungometraggio diretto dalla Thompson, sceneggiatrice affermata, che proprio col debutto alla regia ottiene un primo grande riconoscimento per una sua sceneggiatura, il Premio Lumi\u00e8re.\nTrama.\nAl funerale del suo secondo marito, Yvette, una famosa violinista, ritrova le tre figlie avute dal primo matrimonio con le quali, a soli cinque giorni dal Natale, programma il tradizionale pranzo che stavolta potrebbe veder riunita davvero tutta la famiglia. Sonia \u00e8 la primogenita e da sempre un modello di perfezione per le altre sorelle. In realt\u00e0 ha un matrimonio ormai fallito ma si sforza di continuare ad essere quel collante ed elemento rassicurante che \u00e8 sempre stato soprattutto agli occhi della madre. Louba ha appena scoperto di essere incinta e non sa come dirlo al suo \"compagno segreto\", un agente immobiliare che ha una famiglia dalla quale non riesce a separarsi, al di l\u00e0 delle promesse. \u00c8 la pi\u00f9 attaccata al padre Stanislas, anche lui violinista, con il quale \u00e8 tornata a vivere da quattro anni avendo problemi a tirare avanti dando lezioni private di russo e cantando canzoni tradizionali russe in un locale parigino. Milla \u00e8 la ribelle della famiglia, sempre immersa nel suo lavoro \u00e8 apparentemente scontrosa con tutti, specie con la sorella Sonia, ma in realt\u00e0 \u00e8 molto tenera e non ha ancora trovato l'uomo che la capisca.\nA due giorni dal Natale, a causa di un attacco cardiaco, per poco non muore anche Stanislas, il primo marito di Yvette. A portarlo giusto in tempo al pronto soccorso \u00e8 Joseph, un ragazzo senza lavoro che l'anziano violinista ha amorevolmente ospitato nei locali sfitti posti sotto al suo appartamento. Il giorno della vigilia, dimesso dall'ospedale, Stanislas ritrova un vigore che sembrava perso e decide di rivedere l'ex moglie con la quale si evitava da 25 anni. Lei, in un clima di confidenze sempre pi\u00f9 franche e serene, lo informa di tutti i tradimenti mai confessati, dicendogli anche che in pratica Milla \u00e8 la figlia dell'appena defunto Jean Louis, e non sua, come tutti credono.\nProprio tra Milla e Joseph, conosciutisi in ospedale, nasce una tenera amicizia che lui si preoccupa che non si trasformi in altro, dato il reale legame di sangue con la ragazza. Giunta da Marsiglia la sua ex moglie, prende con s\u00e9 la figlia di cinque anni per le feste natalizie, come previsto.\nIntanto Sonia svela a Louba che Joseph \u00e8 figlio illegittimo del loro stesso padre, dunque \u00e8 un loro fratellastro. Mentre Milla, che sa della gravidanza della sorella, fa appello prima all'amante di Louba poi alla stessa Louba, perch\u00e9 si salvaguardi il bambino che dovr\u00e0 nascere.\nCos\u00ec, la sera del 24, per la prima volta Louba pu\u00f2 stare col suo Gilbert che dopo dodici anni ha deciso di lasciare la sua famiglia mentre Milla, nonostante ora sappia tutto di Joseph, si reca da questi e lega con la figlia. Lui \u00e8 sempre pi\u00f9 attratto ma si frena lasciando aperta la porta solo all'amicizia. Star\u00e0 a Yvette svelare, nel pranzo di Natale, quella realt\u00e0 capace di far cadere le resistenze poste al sorgere di questo amore."}
{"id": "259758", "revid": "767487", "url": "https://it.wikipedia.org/wiki?curid=259758", "title": "Un magico Natale", "text": " \nUn magico Natale (\"One Magic Christmas\") \u00e8 un film del 1985 diretto da Phillip Borsos.\nTrama.\nGinnie Grainger \u00e8 una giovane madre che riscopre la gioia e la bellezza del Natale grazie alla incrollabile fede della figlioletta di sei anni Abbie e di Gideon, il suo angelo custode."}
{"id": "259763", "revid": "767487", "url": "https://it.wikipedia.org/wiki?curid=259763", "title": "Natale nel bosco", "text": "Natale nel bosco (\"Bush Christmas\") \u00e8 un film del 1983 diretto da Henri Safran.\n\u00c8 un remake dell'omonimo film australiano del 1947, basato su un romanzo di Ralph Smart e Mary Catchart Borer. Anche conosciuto con il titolo Prince and the Great Race (che \u00e8 il titolo con il quale il film \u00e8 uscito in alcune parti del mondo). \u00c8 stato girato a Lamington Plateau, nel Queensland.\nTrama.\nSiamo in Australia, dove il Natale cade d'estate. Tre ragazzi figli di un fattore e un loro piccolo amico aborigeno incontrano nel bosco alcuni banditi che regalano loro una moneta per ciascuno, raccomandando di non dire a nessuno che li hanno visti. Saranno poi i ragazzi a far arrestare i banditi."}
{"id": "259765", "revid": "453768", "url": "https://it.wikipedia.org/wiki?curid=259765", "title": "Rosario Livatino", "text": "Biografia.\nRosario Livatino nacque a Canicatt\u00ec nel 1952, figlio di Vincenzo Livatino \u2013 impiegato dell'esattoria comunale \u2013 e di Rosalia Corbo. Conseguita la maturit\u00e0 presso il locale liceo classico Ugo Foscolo, dove s'impegn\u00f2 nell'Azione Cattolica, nel 1971 si iscrisse alla Facolt\u00e0 di Giurisprudenza di Palermo, presso la quale si laure\u00f2 \"cum laude\" nel 1975. \nTra il 1977 e il 1978 prest\u00f2 servizio come vicedirettore in prova presso l'Ufficio del Registro di Agrigento. Sempre nel 1978, dopo essersi classificato tra i primi in graduatoria nel concorso per entrare nella magistratura italiana, venne assegnato presso il tribunale ordinario di Caltanissetta.\nLe indagini come sostituto procuratore.\nNel 1979 divent\u00f2 sostituto procuratore presso il tribunale di Agrigento e ricopr\u00ec la carica fino al 1989, quando assunse il ruolo di giudice \"a latere\". \nCome Sostituto Procuratore della Repubblica si occup\u00f2 fin dagli anni ottanta di indagare non soltanto su fatti di criminalit\u00e0 mafiosa ma anche di tangenti e corruzione. Nel 1982 apr\u00ec un'indagine sulle cooperative giovanili di Porto Empedocle, in particolare sui criteri con cui erano finanziate dalla Regione Siciliana. Inoltre, in base ad una sua intuizione, la Procura di Agrigento apr\u00ec un\u2019inchiesta su un giro di fatture false o gonfiate per circa 52 miliardi di lire che gli imprenditori catanesi Carmelo Costanzo, Mario Rendo, Gaetano Graci ed altri ottenevano in tutta la Sicilia dalle ditte subappaltatrici per opere mai eseguite o appena cominciate; per competenza l\u2019indagine pass\u00f2, poi, a Catania e a Trapani. Nello stesso periodo, Livatino si occup\u00f2 della prima grossa indagine sulla mafia agrigentina insieme ai suoi colleghi, i sostituti procuratori Salvatore Cardinale e Roberto Saieva e il giudice istruttore Fabio Salamone coordinati dal procuratore capo Elio Spallita, cui collabor\u00f2 anche il maresciallo dei carabinieri Giuliano Guazzelli (poi assassinato nel 1992), la quale sarebbe poi sfociata nel maxi-processo contro i mafiosi di Agrigento, Canicatt\u00ec, Campobello di Licata, Porto Empedocle, Siculiana e Ribera (\"Ferro Antonio + 43\") che si tenne presso l'aula bunker di Villaseta (ex palestra sportiva) nel 1987 e si concluse con quaranta condanne. Nell'ambito di tale inchiesta, Livatino si trov\u00f2 ad interrogare diversi politici dell'agrigentino (gli onorevoli Angelo Bonfiglio, Gaetano Di Leo e Calogero Mannino) sui loro rapporti con esponenti mafiosi locali.\nNella sua attivit\u00e0 si era occupato di quella che sarebbe esplosa come la \"Tangentopoli siciliana\", utilizzando tra i primi lo strumento della confisca dei beni ai mafiosi.\nL'omicidio.\nVenne ucciso il 21 settembre 1990 sulla SS 640 Caltanissetta-Agrigento all'altezza del viadotto Gasena (in territorio di Agrigento) mentre si recava, senza scorta, in tribunale, per mano di quattro sicari assoldati dalla Stidda agrigentina, organizzazione mafiosa in contrasto con Cosa nostra. Era a bordo della sua vettura, una vecchia Ford Fiesta color amaranto, quando fu speronato dall'auto dei killer. Tent\u00f2 disperatamente una fuga a piedi attraverso i campi limitrofi ma, gi\u00e0 ferito da un colpo ad una spalla, fu raggiunto dopo poche decine di metri e freddato a colpi di pistola.\nTra i primi a giungere sul luogo del delitto il presidente del Tribunale di Agrigento Salvatore Bisulca, il procuratore Giuseppe Vaiola e i suoi ex colleghi Roberto Saieva e Fabio Salamone mentre da Palermo arrivarono il procuratore capo Pietro Giammanco e i procuratori aggiunti Giovanni Falcone ed Elio Spallita e da Marsala il procuratore Paolo Borsellino.\nRosario Livatino \u00e8 stato sepolto nel cimitero di Canicatt\u00ec.\nLe reazioni e polemiche all'omicidio.\nPochi giorni dopo l'omicidio, i colleghi pi\u00f9 fidati di Livatino, Roberto Saieva e Fabio Salamone, denunciarono lo stato di abbandono in cui versavano i magistrati impegnati in prima linea nelle indagini antimafia, costretti a lavorare in condizioni non certo ideali. Nello stesso periodo, il giudice Francesco Di Maggio (ex collaboratore di Domenico Sica all'Alto commissariato per la lotta alla mafia), intervistato dal quotidiano \"L'Unit\u00e0\", afferm\u00f2: \"Dietro la bara di Livatino non pu\u00f2 nascondersi tutta la magistratura\", alludendo alle precise responsabilit\u00e0 ed inerzie dei superiori del giudice assassinato, frase che provoc\u00f2 numerose polemiche. I rappresentanti di tutte le Procure siciliane, riunitisi ad Agrigento per commemorare Livatino (intervenne anche Paolo Borsellino), minacciarono le dimissioni di massa, denunciando l'inerzia dello Stato di fronte all'assassinio dei magistrati. Otto mesi dopo la morte del giudice, il 10 maggio 1991 l'allora presidente della Repubblica Francesco Cossiga defin\u00ec \u00abgiudici ragazzini\u00bb una serie di magistrati neofiti impegnati nella lotta alla mafia:\nDodici anni dopo l'assassinio, in una lettera aperta pubblicata dal \"Giornale di Sicilia\" e indirizzata ai genitori del giudice, Cossiga sment\u00ec che quelle affermazioni dispregiative fossero riferite a Rosario Livatino, che defin\u00ec invece \"eroe\" e \"santo\". Papa Giovanni Paolo II lo defin\u00ec invece \u00abmartire della giustizia e indirettamente della fede\u00bb.\nPrime indagini e il processo \"Livatino uno\".\nLe prime indagini sull'omicidio Livatino procedettero molto velocemente grazie soprattutto alla testimonianza di Pietro Nava, un agente di commercio originario di Milano che si trovava a passare da l\u00ec per caso con l'auto ed assistette, come testimone oculare, all\u2019omicidio. Il 7 ottobre 1990, dopo appena quindici giorni dal delitto, gli uomini dello SCO della Polizia di Stato, guidati dal dirigente Gianni De Gennaro e in collaborazione con la polizia tedesca, individuarono ed arrestarono nei pressi di Colonia i ventitreenni Paolo Amico e Domenico Pace, esponenti della \"Stidda\" di Palma di Montechiaro da tempo residenti in Germania dove ufficialmente facevano i pizzaioli.\nTali arresti portarono al primo processo per l'omicidio Livatino (denominato \"Livatino uno\") che inizi\u00f2 nel novembre 1991 e vedeva appunto imputati Amico e Pace come esecutori materiali del delitto. Nel frattempo sopraggiunsero le dichiarazioni di Gioacchino Schembri, un altro esponente della Stidda palmese pure emigrato in Germania che inizi\u00f2 a collaborare con il giudice Paolo Borsellino nel giugno 1992, il quale accus\u00f2 Amico e Pace di aver partecipato all'omicidio e rivel\u00f2 i nomi di altri responsabili: tali dichiarazioni si rivelarono decisive insieme alle altre testimonianze e prove e il 18 novembre 1992 indussero la Corte d'Assise di Caltanissetta, presieduta da Renato Di Natale, a condannare all'ergastolo Amico e Pace, sentenza poi confermata sia in appello che in Cassazione.\nLivatino bis.\nNel 1993, grazie alle indicazioni del collaboratore di giustizia Gioacchino Schembri, vennero individuati ed arrestati gli altri membri del gruppo di fuoco \"stiddaro\" che assassin\u00f2 il giudice Livatino: Gaetano Puzzangaro, di 23 anni (detto \"la mosca\", originario di Palma di Montechiaro), Giovanni Avarello, di 28 anni (esponente della \"Stidda\" di Canicatt\u00ec) e Giuseppe Croce Benvenuto, di 23 anni (anche lui \"stiddaro\" palmese), il quale inizi\u00f2 a collaborare a sua volta con la giustizia e forn\u00ec nuovi particolari. Per queste ragioni, nello stesso anno il gip Sebastiano Bongiorno, su richiesta della Procura della Repubblica di Caltanissetta, eman\u00f2 un'ordinanza di custodia cautelare nei loro confronti, che condusse al secondo processo per il delitto Livatino (denominato \"Livatino bis\"), che vedeva imputati, oltre Puzzangaro ed Avarello, anche Domenico Pace e Paolo Amico (gi\u00e0 condannati all'ergastolo nell'altro processo) per detenzione abusiva delle armi adoperate nell'omicidio mentre la posizione di Croce Benvenuto venne stralciata. Il processo si concluse in primo grado nel luglio 1995, quando la Corte d'Assise di Caltanissetta, sempre presieduta da Renato Di Natale, condann\u00f2 all'ergastolo Puzzangaro ed Avarello mentre Amico e Pace al pagamento di un milione di lire di multa perch\u00e9 quel reato costituiva la continuazione di quello di omicidio per cui erano gi\u00e0 stati condannati nell'altro processo. Negli anni successivi la sentenza venne confermata negli altri due gradi di giudizio.\nLivatino ter.\nNel 1997 inizi\u00f2 il terzo processo (denominato \"Livatino ter\"), scaturito dalle dichiarazioni dei collaboratori di giustizia Giuseppe Croce Benvenuto e Giovanni Calafato, che confessarono di avere partecipato alla fase ideativa ed organizzativa dell'agguato: gli imputati erano, oltre agli stessi Croce Benvenuto e Calafato, Antonio Gallea, Salvatore Calafato (fratello di Giovanni), Salvatore Parla e Giuseppe Montanti, capi delle \"Stidde\" di Canicatt\u00ec e Palma di Montechiaro accusati di essere i mandanti dell'omicidio Livatino poich\u00e9 credevano erroneamente che il giudice favorisse il loro nemico, il boss di Cosa Nostra Giuseppe Di Caro (suo vicino di casa), e perseguisse invece la loro organizzazione con l\u2019applicazione di pesanti misure di prevenzione e condanne. \nNel 1998 la Corte d'assise di Caltanissetta, presieduta da Luigi Russo, condann\u00f2 Antonio Gallea all'ergastolo e Salvatore Calafato a ventiquattro anni di reclusione mentre i collaboratori Croce Benvenuto e Calafato vennero condannati rispettivamente a diciotto e sedici anni di carcere; Parla e Montanti vennero invece assolti.\nAl processo d'appello non si costituirono parte civile i genitori del magistrato ucciso, Vincenzo Livatino e Rosalia Corbo, i quali in un'intervista giornalistica chiarirono le motivazioni: \"Siamo stanchi di tutto. Siamo stanchi della parole e anche dei processi\". Infine nel settembre 1999 la Corte d'assise d'appello di Caltanissetta modific\u00f2 la sentenza di primo grado: la pena dell'ergastolo venne confermata per Gallea ma estesa anche a Salvatore Calafato, Salvatore Parla e Giuseppe Montanti mentre la posizione di Croce Benvenuto e Calafato venne stralciata dal processo e, giudicati separatamente, ebbero entrambi tredici anni di carcere con lo sconto di pena previsto per i collaboratori di giustizia. Nell'ottobre 2001 la prima sezione penale della Cassazione conferm\u00f2 l'ergastolo per Gallea e Calafato ma dispose lo stralcio per la posizione degli altri due imputati Giuseppe Montanti e Salvatore Parla, il cui ergastolo sar\u00e0 infine confermato l'anno successivo e diverr\u00e0 definitivo.\nPensiero.\nIn occasione di diversi eventi pubblici e conferenze sul tema della giustizia e sul ruolo del giudice nella societ\u00e0 odierna, Livatino deline\u00f2 con numerosi suoi interventi la figura del magistrato dotato di una forte etica, apolitico, autonomo ed indipendente, lontano da condizionamenti di qualsivoglia natura, pronto al dialogo e al rispetto di tutti gli attori del procedimento, non ultima la persona da giudicare.\nRiconoscimenti.\nLa sua figura \u00e8 ricordata nel film di Alessandro Di Robilant \"Il giudice ragazzino\", uscito nel 1994; \u00e8 invece del 1992 il libro omonimo, scritto da Nando dalla Chiesa, che port\u00f2 all'erronea attribuzione del nomignolo al magistrato ucciso. Nel 2006 \u00e8 stato realizzato il documentario \"La luce verticale\" per promuoverne la causa di beatificazione.\n\u00c8 invece del 2016 il documentario indipendente \"Il giudice di Canicatt\u00ec - Rosario Livatino, il coraggio e la tenacia\", di Davide Lorenzano con la voce narrante di Giulio Scarpati (suo interprete nel film di Di Robilant). L'opera, che a partire dal 12 dicembre 2017 \u00e8 trasmessa su Rai Storia ed \u00e8 in streaming su Rai Play, \u00e8 un'indagine sulla personalit\u00e0 del magistrato ed ha rivelato nuovi episodi di vita e immagini inedite, tra cui quelle pi\u00f9 recenti prima dell'assassinio, provenienti da un archivio privato e risalenti al 28 luglio del 1990, quando, allietato e sorridente, Livatino \u00e8 stato testimone nelle nozze di una coppia di amici.\nIl processo di beatificazione.\nNel 1993 il vescovo di Agrigento, Carmelo Ferraro, ha incaricato la professoressa Ida Abate, che fu insegnante del giudice, di raccogliere testimonianze per la causa di beatificazione.\nIl 19 luglio 2011 \u00e8 stato firmato dall'arcivescovo di Agrigento, Francesco Montenegro, il decreto per l'avvio del processo diocesano di beatificazione, aperto ufficialmente il 21 settembre 2011 nella chiesa di San Domenico di Canicatt\u00ec.\nDurante la fase diocesana hanno testimoniato 45 persone sulla vita e la santit\u00e0 di Rosario Livatino, e tra questi anche Gaetano Puzzangaro, uno dei quattro killer mafiosi del giudice, intervistato in carcere dal giornalista canicattinese Fabio Marchese Ragona per il settimanale \"Panorama\" nel dicembre 2017 e per il \"TGcom24\" nel settembre del 2019.\nIl 6 settembre 2018 venne annunciata la chiusura del processo diocesano, che \u00e8 stata celebrata il 3 ottobre con una messa solenne nella Chiesa di Sant'Alfonso ad Agrigento, presieduta dal cardinale Francesco Montenegro.\nAl termine della celebrazione \u00e8 stata inviata a Roma tutta la raccolta di documenti e di testimonianze composta da circa 4.000 pagine e che venne poi esaminata presso la Congregazione delle cause dei santi.\nIl 21 dicembre 2020 papa Francesco ha autorizzato la Congregazione delle cause dei santi a promulgare il decreto riguardante il martirio, aprendo la strada alla sua beatificazione. Nel decreto si fa riferimento alla circostanza, gi\u00e0 emersa nel processo contro gli assassini del giudice, che Giuseppe Di Caro, il capo della \"famiglia\" di Canicatt\u00ec che abitava nello stesso palazzo in Viale Regina Margherita n. 166 in cui vivevano Livatino e i genitori, lo definiva con spregio \"santocchio\" per via della sua frequentazione quasi giornaliera della chiesa.\nLa cerimonia di beatificazione si \u00e8 svolta il 9 maggio 2021 nella Cattedrale di Agrigento, nell'anniversario della visita apostolica di papa Giovanni Paolo II nella citt\u00e0 dei Templi. La celebrazione \u00e8 stata presieduta dal cardinale Marcello Semeraro, prefetto della Congregazione delle cause dei santi, in qualit\u00e0 di legato pontificio.\nLa sua ricorrenza si celebra il 29 ottobre, giorno in cui nel 1988, a 36 anni, ricevette il sacramento della confermazione, come compimento di un travagliato percorso di fede che abbracci\u00f2 da adulto con convinzione.\nLivatino \u00e8 il primo magistrato beato nella storia della Chiesa cattolica."}
{"id": "259766", "revid": "438678", "url": "https://it.wikipedia.org/wiki?curid=259766", "title": "National Lampoon's Christmas Vacation - Un Natale esplosivo!", "text": "National Lampoon's Christmas Vacation - Un Natale esplosivo! (\"National Lampoon's Christmas Vacation\") \u00e8 un film del 1989 diretto da Jeremiah S. Chechik.\nTrama.\nLa famiglia Griswold, residente nell'area di Chicago, ha in programma di trascorrere un fantastico Natale con tutta la famiglia. Si recano nel bosco a scegliere l'albero ideale per le feste, ma arrivati sul posto, Clark, si rende conto di non aver portato con se una sega per tagliare l'albero scelto e, cos\u00ec, \u00e8 costretto a sradicarlo a mani nude. Arrivati a casa, i genitori di Clark e Ellen arrivano per le feste, ma i loro litigi cominciano a rendere la situazione alquanto fastidiosa, tuttavia, Clark, carico di spirito natalizio, cerca di affrontare la situazione in modo positivo intento a trascorrere un tradizionale sereno Natale con tutti i suoi familiari. Non sar\u00e0 facile nemmeno allestire l'esterno dell'abitazione con le 25.000 luci natalizie scelte per abbellire la facciata della villetta, tanto da portare l'esasperazione del padrone di casa a livelli esageratamente elevati. Ad allietare i momenti di giubilo, si uniscono anche Catherine e suo marito Eddie, cucini di Ellen, con i loro figli e il loro cane Rottweiler, Snot. Eddie in seguito ammette che vivono nel camper in cui sono arrivati, poich\u00e9 \u00e8 al verde ed \u00e8 stato costretto a vendere la sua casa e la sua terra. Clark si offre di acquistare regali per i figli di Eddie in modo che possano ancora godersi il Natale. Poco dopo, arrivano anche la senile zia Bethany di Clark e lo scontroso zio Lewis.\nDopo alcuni intoppi sul percorso arriva la sera della vigilia, in cui, innumerevoli contrattempi ne complicano l'andamento tanto da arrivare a situazioni quasi al limite del possibile, che porteranno addirittura al rapimento del capo di Clark a causa di una gratifica, tanto sperata ma non concessa."}
{"id": "259767", "revid": "1543377", "url": "https://it.wikipedia.org/wiki?curid=259767", "title": "Pesca all'inglese", "text": "La pesca all'inglese \u00e8 un tipo di pesca che viene effettuata utilizzando delle canne telescopiche/ad innesti con una lunghezza compresa tra i 3,9 e i 4,5 e metri dotate di mulinello.\nSi utilizzano per tale pesca i galleggianti all'inglese, i quali vengono uniti alla lenza da una sola estremit\u00e0.\nL'azione di pesca si svolge lanciando il galleggiante ad una distanza che pu\u00f2 arrivare anche ad 80 m, procedendo (immediatamente dopo la caduta in acqua del galleggiante) ad un veloce recupero di 2/3 metri sott'acqua per far affondare il filo. \nLa canna viene montata con una quantit\u00e0 di anelli doppia rispetto ad un attrezzo utilizzato per la pesca alla bolognese in quanto dopo aver immerso il cimino in acqua, il filo tenderebbe altrimenti ad attaccarsi su di essa impedendo una regolare azione di pesca. La pasturazione viene effettuata nelle vicinanze della zona di caduta del galleggiante.\nQuesta tecnica consente di pescare con una lenza estremamente leggera (in quanto il piombo \u00e8 montato direttamente sul galleggiante) ad una grande distanza con estrema sensibilit\u00e0 sulla mangiata."}
{"id": "259769", "revid": "438678", "url": "https://it.wikipedia.org/wiki?curid=259769", "title": "I racconti di Natale di Beatrix Potter", "text": "I racconti di Natale di Beatrix Potter (\"Tales of Beatrix Potter\") \u00e8 un film del 1971 diretto da Reginald Mills, tratto dalle storie per bambini di Beatrix Potter.\n\u00c8 interpretato da ballerini del Royal Ballet in costume da animali, su musiche dell'orchestra della Royal Opera House di Londra."}
{"id": "259770", "revid": "1543377", "url": "https://it.wikipedia.org/wiki?curid=259770", "title": "Brian Johnson", "text": "Biografia.\nJohnson \u00e8 di origini inglesi e italiane: il padre Alan era un sergente maggiore dell'esercito britannico mentre sua madre, Ester De Luca originaria di Rocca di Papa fu una partigiana durante la Seconda Guerra Mondiale aiutando gli Alleati nella loro missione in Italia, nascondendo alcuni soldati in una zona protetta nella fattoria della sua famiglia. Ha affermato di aver ereditato il timbro vocale dal padre.\nPrima di entrare negli AC/DC cantava nei Geordie, una band glam rock di Newcastle formata nel 1972. Dopo aver pubblicato diversi singoli il gruppo si sciolse nel 1978 ma Johnson decise di riformarlo nel 1980; dopo aver firmato qualche contratto, tuttavia, nello stesso anno venne chiamato per un'audizione con gli AC/DC: Johnson entr\u00f2 quindi nella formazione il 15 aprile dopo la morte del precedente cantante Bon Scott, occorsa nel febbraio dello stesso anno. Nonostante la pesante eredit\u00e0 il successo fu immediato come testimoniato dal celebre \"Back in Black\", considerato uno dei migliori album hard rock di sempre e ad oggi numero due nella classifica dei dischi pi\u00f9 venduti di tutti i tempi (dietro \"Thriller\" di Michael Jackson). Il disco arriv\u00f2 alla prima posizione nel Regno Unito e alla quarta negli Stati Uniti, dove rest\u00f2 per mesi nella \"Top Ten\" di Billboard; segu\u00ec un tour mondiale di grande successo che lo consacr\u00f2 come degno successore di Scott.\nNel novembre del 1981 usc\u00ec \"For Those About to Rock (We Salute You)\", che si piazz\u00f2 direttamente alla prima posizione nelle classifiche statunitensi e vendette milioni di copie in tutto il mondo, seguito da un altro tour mondiale da tutto esaurito. Nel 1997 avvi\u00f2 per la prima volta una collaborazione con un gruppo esterno, con la composizione e l'incisione di un brano della band Jackyl dal titolo \"Locked and Loaded\", che compare nel loro terzo album \"Cut the Crap\".\nNel 2016 \u00e8 stato costretto ad abbandonare la band per problemi all'udito ed \u00e8 stato sostituito per le ultime date del tour dal frontman dei Guns N' Roses Axl Rose.\nNel 2020 torna nel gruppo e insieme alla band pubblica il diciassettesimo album: Power Up.\nVita privata.\nJohnson ha sposato la sua prima moglie, Carol, nel 1968. Hanno divorziato durante la stesura dell'album \"The Razors Edge\". Hanno due figlie: Joanne (1968), e Kala (1973). Attualmente risiede a Sarasota, in Florida. \u00c8 anche un accanito sostenitore della squadra di calcio inglese, Newcastle United, e una volta ha tentato di acquistare il club.\nNel settembre 2009, a Johnson \u00e8 stata diagnosticata la sindrome di Barrett. Ci\u00f2 ha portato gli AC/DC ad annullare diversi spettacoli nel loro tour del 2009. Tuttavia, i medici sono stati in grado di prevenire l'insorgere del cancro.\nIl 9 luglio del 2014 Brian Johnson \u00e8 stato insignito della laurea \"honoris causa\" in musica alla Northumbria University di Newcastle."}
{"id": "259771", "revid": "125819544", "url": "https://it.wikipedia.org/wiki?curid=259771", "title": "Messana", "text": "Mess\u00e0na (dal dialetto dorico ) fu una colonia greco-siceliota in Sicilia, fondata da cumani e calcidesi e corrisponde all'odierna citt\u00e0 di Messina. La citt\u00e0 originariamente venne indicata con il nome siculo di Zancle, ma non si conosce esattamente la data della sua fondazione: Tucidide tace a tal proposito, pur tuttavia fornisce indizi utili per ricostruirne le dinamiche insediative:\nSebbene si possa ipotizzare una giustapposizione di due eventi storicamente distanti tra loro (una prima fondazione cumana e quindi un ripopolamento calcidese), appare evidente che la fondazione zanklea non possa antecedere quella di Cuma (750 a.C.) e se prestiamo fede a quanto sostenuto dalle fonti in merito alla fondazione di Naxos (734 a.C.) quale la prima apoikia siceliota, la sua fondazione dovrebbe essere successiva a tale data.\nUna tradizione tarda, basata sull'interpretazione di Eusebio di Cesarea, vorrebbe la fondazione avvenuta tra il 757 a.C. e il 756 a.C., date tuttavia inconciliabili con le origini cumane della polis. In merito, non mancano testimonianze archeologiche antiche sulla fondazione di Zancle da taluni datate al 757 a.C. seguendo la cronologia suggerita dall'interpretazione di Eusebio; per la prima volta fuori dalla Grecia, a Messina, \u00e8 stato ritrovato il rito di fondazione della citt\u00e0 da parte degli ecisti. Essendo Mylae (716-715 a.C.) subcolonia zanklea, appare evidente che la citt\u00e0 sullo Stretto venne fondata prima di questa.\nLa data di fondazione quindi rimane ancora oggi incerta, ma \u00e8 ragionevole supporla inclusa entro un arco cronologico compreso tra il 750 a.C.(fondazione di Cuma) e il 716-715 a.C. (fondazione di Mylae).\nA seguito dell'emigrazione di Sami e Milesi a causa dell'invasione persiane (Tucidide 6, 4, 6; Erodoto 6, 23-25; probabilmente le fonti fanno riferimento alla battaglia di Lade del 494 a.C.), la componente calcidese viene sostituita dalle comunit\u00e0 ionie.\nSuccessivamente con la rifondazione da parte dei Messeni, avvenuta nel 486 a.C., fu chiamata Messana e, infine, dopo la conquista romana (288 a.C.) verr\u00e0 chiamata Messina.\nLe origini sicule e la citt\u00e0 greco-siceliota.\nL'omonimo stretto compare gi\u00e0 nell'Odissea di Omero come luogo di dimora dei mostri marini Scilla e Cariddi.\nI ritrovamenti archeologici attestano la presenza di un villaggio dell'et\u00e0 del bronzo dotato di un approdo naturale e abitato da popolazioni sicane. Sullo stesso sito, a partire dal XII secolo a.C., si stanziarono i Siculi, giunti in Sicilia dalla penisola italiana; furono questi ultimi a nominare questo sito \"Zancle\", con il significato di \"falce\", in riferimento alla forma del braccio sabbioso di San Raineri, che chiude il grande porto naturale.\nIl nuovo insediamento ellenico venne fondato intorno al 730 a.C., si trattava di una tra le prime colonie greche della Sicilia. Inizialmente la colonia conserv\u00f2 il nome, in lingua sicula, di Zancle. \nSecondo lo storico greco Tucidide i coloni provenivano dalla colonia calcidese di Cuma in Magna Grecia (guidati da Periere) e dalla stessa madrepatria di Calcide nell'isola greca d'Eubea (condotti da Cratemene), madrepatria anche della stessa Cuma. Secondo il geografo latino Strabone i coloni erano originari di Naxos, la prima colonia calcidese nell'isola. La citt\u00e0 sorse vicino al lembo nordorientale dell'isola, in posizione strategica di primissima importanza. Poco dopo, i calcidesi fondarono un'altra colonia sulla sponda opposta dello stretto, \"Rhegion\", l'odierna Reggio Calabria, ottenendo cos\u00ec il controllo dell'importantissimo braccio di mare.\nNel 497 a.C., Ippocrate, tiranno di Gela, conquist\u00f2 Zancle insieme a Naxos e Leontini ove insedi\u00f2 tiranni a lui subalterni. Tuttavia, pochi anni dopo, Anassila, tiranno di Reggio, occup\u00f2 la citt\u00e0, cacciando Ippocrate con l'aiuto di profughi provenienti dalla Ionia, fuggiti a causa della conquista di questa regione da parte dell'Impero Persiano. In questo frangente, si insediarono in Zancle altri coloni, provenienti dall'isola di Samo e da altre localit\u00e0 dell'Egeo a cui si aggiunsero altre genti dalla Messenia, regione greca della quale Anassila era originario. Il tiranno reggino tenne il dominio su entrambe le sponde dello stretto e diede alla citt\u00e0 il nome di \"Messanion\", dalla patria originaria dei suoi avi. Le due citt\u00e0 dello Stretto, pur governate da Anassila, erano sotto il controllo di Gerone I di Siracusa. Dopo la morte di Anassila, nel 476 a.C., divent\u00f2 reggente dei figli minorenni Micito, parente del tiranno. A seguito della sconfitta subita dall'alleanza di Taranto e Reggio, nel 473 a.C., contro gli Iapigi, Micito venne esiliato nel 467 a.C., probabilmente per opera dei figli di Anassila, dei quali infatti uno diventa tiranno, Leofrone. Il governo di Leofrone durer\u00e0 per sei anni (fino al 461/460 a.C.), quando le due citt\u00e0 dello stretto si ribelleranno.\nZancle (ora rinominata Messene) dal punto di vista etnico, era abitata da una popolazione mista di Ioni, Messeni e Siculi che, col passare degli anni, si amalgamarono, pi\u00f9 o meno pacificamente, in un unico popolo che, per lingua e cultura (soprattutto dopo il Congresso di Gela del 424 a.C.) pu\u00f2 essere definito \"siceliota\". Detta commistione etnica si verific\u00f2 in tutte le poleis di Sicilia. \n\u00c8 infatti appurato che le ondate migratorie elleniche che interessarono la Sicilia erano costituite soprattutto da individui di sesso maschile (con al seguito armi e bestiame) che raramente portavano al loro seguito donne e bambini; di conseguenza, questi uomini si congiungevano alle donne sicule e/o sicane presenti sul territorio. \nDal punto di vista territoriale, Messana controllava l'estrema propagine nord-orientale della Sicilia, la Chora (o territorio sotto la sua giurisdizione) si estendeva (oltre alla citt\u00e0 sullo Stretto) alla costa tirrenica tra il Capo Peloro e il Capo Milazzo e alla costa ionica fino al Promontorio Argenno (ove confinava con Naxos), inclusa la montuosa parte interna dei Monti Peloritani. Nelle zone rivierasche o collinari sorgevano vari centri abitati come Mylae, Nauloco, Elis e Phoinix dedite all'agricoltura e alla pesca; esistevano anche ricchi giacimenti minerari di oro e argento siti sul versante ionico dei Monti Peloritani nei pressi del villaggio di Nisa. Nelle zone montagnose pi\u00f9 interne, sui Peloritani, vi erano insediamenti ove vi erano stanziati soprattutto gruppi di Siculi dediti alla pastorizia, tra tutti degno di nota risulta l'antichissimo abitato di Mankarru. \nNel 405 a.C., il Tiranno di Siracusa Dionisio I detto il vecchio si proclam\u00f2 \"Arconte di Sicilia\", riuscendo a riunificare saldamente sotto il suo dominio la parte dell'Isola sita ad est del Fiume Salso, Messene costitu\u00ec l'estrema propaggine settentrionale dello Stato siceliota di Dionisio I.\nNel 396 a.C., durante la Terza Guerra tra greco-sicelioti e punici, il generale cartaginese Imilcone II, per impedire che arrivassero aiuti a Dionisio I dall'Italia o dalla Grecia, espugn\u00f2 e distrusse Messene, avanzando verso sud per attaccare Siracusa. Posta sotto assedio la capitale siceliota, l'esercito cartaginese venne per\u00f2 decimato da una pestilenza che consent\u00ec a Dionisio I di approfittarne per contrattaccare Imilcone, distruggere il suo esercito e ricacciarlo in Africa. La citt\u00e0 venne ricostruita e ripopolata da Dionisio I.\nNel 344 a.C., con la cacciata di Dionisio II, ultimo regnante della Dinastia dei Dionisii, venne instaurata la democrazia col \"Buon Governo\" di Timoleonte, la citt\u00e0 di Messene benefici\u00f2 di una certa autonomia amministrativa, entrando a far parte della Simmachia, cio\u00e8 di una sorta di \"repubblica federale\" costituita da tutte le citt\u00e0 siceliote che manteneva sempre come centro nevralgico la citt\u00e0 di Siracusa. \nTale status si protrasse fino al 316 a.C., quando Agatocle, con un golpe, rovesci\u00f2 il regime democratico-repubblicano gestito dai successori di Timoleonte. A Messana trovarono rifugio molti oppositori di Agatocle, ragion per cui il nuovo Tiranno siceliota decise di espugnare la citt\u00e0 dello Stretto al fine di annientare definitivamente gli oppositori al suo regime. Diodoro Siculo afferma che Agatocle mand\u00f2 un suo stratega, Pasifilo, con delle truppe all'interno del \"territorio messinese\" che fecero bottino e prigionieri; inoltre, sempre Diodoro Siculo riferisce che nei giorni successivi alla caduta di Messana, circa 600 tra Messinesi e Tauromeniti (poich\u00e9 nel mentre Agatocle aveva espugnato anche Taormina) vennero passati a fil di spada dal suo esercito che ritornava vincitore nella capitale siceliota.\nUscito vittorioso e ormai padrone indiscusso di Siracusa e di quasi tutta la Sicilia, Agatocle costitu\u00ec il \"Regno di Sicilia\" che unificava in un'unica monarchia ellenistica tutta la Sicilia ad est del Fiume Platani, rendendo pure tributarie le popolazioni dei Siculi e Sicani ancora stanziate nell'interno. \nAgatocle, riprendendo la politica imperialista di Dionisio I, fu il primo a proclamarsi \"Basileus tes Sikel\u00ecas\" cio\u00e8 \"Re di Sicilia\". \nIl regno siceliota agatocleo si estendeva sulla parte orientale e centrale della Sicilia, su Akragas e sul suo circondario, sulla Calabria meridionale e su alcune citt\u00e0 italiote non ancora cadute sotto il giogo romano. Messina era quindi al centro di un regno ellenistico che, pur avendo Siracusa come capitale, si estendeva su quasi tutta la Sicilia e su parte dell'Italia meridionale; solo l'estremit\u00e0 occidentale della Sicilia rimaneva in mano ai Cartaginesi.\nNel 288 a.C. vi si insediarono i mercenari Mamertini, di stirpe sabellica che avevano combattuto per conto di Agatocle. Dopo la morte del re siceliota, i Mamertini fecero di Messina la base delle loro razzie, fino a quando la citt\u00e0 con venne conquistata dai cartaginesi che cacciarono i Mamertini in Calabria. Poco tempo dopo i Mamertini sbarcarono nuovamente a Messina, annientarono la guarnigione cartaginese ivi stanziata e chiamarono in aiuto i Romani provocando lo scoppio della prima guerra punica tra Roma e Cartagine.\nDalla fondazione e fino a tutto il III secolo a.C., la citt\u00e0 era delimitata dal Torrente Portalegni a nord e dal Torrente Camaro a sud.\nSuccessivamente, certamente dopo la conquista romana, l'insediamento urbano si spost\u00f2 verso nord in direzione del porto naturale, avendo come limite meridionale il Torrente Portalegni (attuale Via Tommaso Cannizzaro) e come limite settentrionale il Torrente Boccetta. Questo definitivo insediamento \u00e8 arrivato quasi fino ai giorni nostri, costituendo il centro storico della citt\u00e0 di Messina a partire sicuramente dal I secolo d.C. e fino al Terremoto del 1908, poi nel corso del XX secolo con la ricostruzione, pur rimanendo sempre il centro nevralgico cittadino, la citt\u00e0 torn\u00f2 ad espandersi verso sud fino al Torrente Camaro e oltre.\nEtimologia.\nZancle, secondo Tucidide, deriva dal termine \"Zanclon\", che nella lingua dei Siculi significa \"falce\". Venne poi sostituito dal toponimo Messana quando un gruppo di Messeni, su invito di Anassilao, tiranno di Rhegion di origine messenica, si insedi\u00f2 in citt\u00e0 unendosi coi Sami (489/486 a.C.). In buona sostanza si pu\u00f2 affermare che, dal punto di vista etnico, a Messana vi era una popolazione mista di Ioni, Messeni e Siculi che, nel volgere di poche generazioni, si amalgamarono, quasi sempre pacificamente, in un unico popolo che, per lingua e cultura (dopo il Congresso di Gela del 424 a.C.) pu\u00f2 essere definito \"siceliota\". Dopo la distruzione della citt\u00e0 da parte dei cartaginesi, nel 396 a.C., la citt\u00e0 venne subito ricostruita dal tiranno Dionisio I, \"Arconte di Sicilia\" e in parte ripopolata con coloni di provenienza siculo-siceliota.\nIn base alle parole di Tucidide, il quale tace comunque sulla data di fondazione, si sostiene che un primo insediamento, seppur esiguo, a Zancle avvenne ad opera dei Calcidesi provenienti dall'Eubea. Il nome deriva forse dalla forma della penisola di San Raineri, somigliante ad una falce contribuendo a costituire un porto naturale che fu alla base dello sviluppo della colonia.\nReperti.\nI reperti archeologici scoperti tra il XIX e XX secolo hanno dimostrato che si tratta di una delle maggiori citt\u00e0 della Sicilia greca, sebbene le tracce dell'insediamento siano di difficile reperimento a causa del forte interramento che ha sepolto a molti metri gli strati archeologici."}
{"id": "259772", "revid": "767487", "url": "https://it.wikipedia.org/wiki?curid=259772", "title": "Per favore, non toccate le vecchiette", "text": "Per favore, non toccate le vecchiette (\"The Producers\") \u00e8 un film del 1968 diretto da Mel Brooks, al suo esordio come regista.\nNel 1969 il film si aggiudic\u00f2 l'Oscar alla migliore sceneggiatura originale.\nTrama.\nMax Bialystock \u00e8 un ex-grande produttore teatrale di Broadway ormai caduto in rovina; per racimolare i soldi per i suoi spettacoli \u00e8 costretto a ricorrere ad un umiliante stratagemma: sedurre numerose vecchiette per convincerle a finanziare il suo spettacolo con i pochi spiccioli messi da parte.\nUn giorno si presenta in ufficio il contabile Leo Bloom per una verifica fiscale. Il giovane, timido ed impacciato, scopre un \"buco\" di 2.000 dollari in un libro contabile ma, implorato da Bialystock, decide di sorvolare; nello stesso tempo, per\u00f2, si rende conto che, ipoteticamente, un produttore disonesto potrebbe guadagnare di pi\u00f9 da un fiasco che da uno spettacolo di successo, incassando molti soldi per la produzione e impiegandone effettivamente solo una minima parte, intascando in tal modo le restanti finanze, e non dovendo restituire che poco denaro, visti i bassi introiti dello spettacolo, ai finanziatori.\nBialystock non si fa scappare l'idea e coinvolge Leo nell'impresa, tirandolo fuori dal suo \"guscio\" di timidezza e di paranoie. I due, divenuti soci, racimolano con il solito trucchetto ben 1.000.000 di dollari e si mettono alla ricerca del peggior copione in circolazione, per assicurarsi un \"flop\" assoluto; lo spettacolo scelto \u00e8 \"Primavera per Hitler\" (\"Springtime for Hitler\" nell'originale), scritta da un fervente reduce nazista, Franz Liebkind, per \"riabilitare\" la figura del suo amato \"F\u00fchrer\".\nPer essere ulteriormente certi della malriuscita del progetto assumono il peggior regista sulla scena, Roger De Bris ed ingaggiano, nel ruolo del dittatore nazista, lo stravagante Lorenzo St. Dubois, detto \"LSD\".\nLa sera della prima sembra che il piano di Max e Leo vada alla grande: il pubblico \u00e8 inorridito e scioccato dallo spettacolo-apologia su Adolf Hitler, ma improvvisamente il tono surreale e grottesco, risultato delle scelte del regista e dell'interprete che stravolgono il testo iniziale ed i suoi obiettivi, lo trasformano in una commedia irresistibile che si rivela il pi\u00f9 grande successo di Broadway.\nMax e Leo vedono il piano saltare ed il rischio di essere scoperti ed arrestati; a ci\u00f2 si unisce la furia di Franz, arrabbiato per la ridicolizzazione del suo spettacolo. I tre si coalizzano per sabotare lo spettacolo, ma la loro maldestrezza li porta a farsi saltare in aria insieme al teatro.\nArrestati, in prigione propongono un altro spettacolo musicale dal titolo \"Prisoners of Love\" in cui recitano i carcerati, con la relativa truffa dei finanziatori, scovati tra carcerati e secondini.\nIl musical di Broadway ed il remake.\nNel 2001 il film \u00e8 stato adattato dallo stesso Brooks in un musical per Broadway, \"The Producers\" (titolo originale del film di Brooks), diretto da Susan Stroman, con Nathan Lane e Matthew Broderick nei ruoli che furono rispettivamente di Zero Mostel e Gene Wilder.\nLo spettacolo ebbe un enorme successo, con oltre 2500 repliche e vinse un numero record di Tony Award 2001, ben 12.\nNel 2005 lo spettacolo \u00e8 stato trasformato a sua volta in un film, per volere di Brooks, che voleva preservare su pellicola lo spettacolo che aveva ricevuto un grandissimo successo; il titolo del remake del film, anch'esso prodotto da Brooks, \u00e8 rimasto quello originale, ed \u00e8 stato distribuito in Italia come \"The Producers - Una gaia commedia neonazista\", ma la sceneggiatura \u00e8 fedele pi\u00f9 all'adattamento teatrale che alla pellicola del 1967, ed ha mantenuto lo stesso cast principale del musical (la regista Susan Stroman e i due interpreti principali, Nathan Lane e Matthew Broderick), ai quali vanno aggiunti Uma Thurman (nel ruolo di Ulla) e Will Ferrell (Franz Liebkind).\nNel 2006, ne \u00e8 stata fatta un'edizione italiana, con Enzo Iacchetti nel ruolo di Bialystock e Gianluca Guidi in quello di Bloom.\nCuriosit\u00e0.\nIl film rischi\u00f2 di non uscire; Joseph E. Levine, produttore della pellicola, disse a Brooks che la sua opera, inizialmente intitolata \"Springtime for Hitler\" (il nome dell'immaginario spettacolo portato in scena nel film) non era abbastanza divertente. Fu solo grazie all'insistenza di Peter Sellers, che vide il film mentre era a Hollywood per girare \"Lasciami baciare la farfalla\" e che lo trov\u00f2 molto divertente, che Levine si convinse a distribuirlo, a condizione che il titolo fosse cambiato; Brooks scelse \"The Producers\".\nNel 1996 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 2000 \u00e8 stato inserito all'undicesimo posto nella classifica AFI's 100 Years... 100 Laughs inerente alle cento migliori commedie americane di tutti i tempi."}
{"id": "259773", "revid": "438678", "url": "https://it.wikipedia.org/wiki?curid=259773", "title": "Il mistero delle dodici sedie", "text": "Il mistero delle dodici sedie (\"The Twelve Chairs\") \u00e8 un film del 1970 diretto da Mel Brooks.\nIl soggetto \u00e8 basato sul romanzo \"Le dodici sedie\" di Il'ja Arnol'dovi\u010d Il'f e Evgenij Petrovi\u010d Petrov, dal quale un anno prima era stato liberamente tratto il film \"Una su 13\" e nel 2014 Carlo Mazzacurati realizzer\u00e0 \"La sedia della felicit\u00e0\".\nTrama.\nNell'Unione Sovietica del 1927, Ippolit Vorob'janinov \u00e8 un ex nobile russo esiliato e caduto in disgrazia con la rivoluzione ed ora costretto a svolgere la funzione di burocrate nel piccolo villaggio dove vive. L'anziana suocera di Ippolit gli rivela, sul letto di morte, di aver nascosto i preziosissimi gioielli di famiglia in una delle dodici sedie della sala da pranzo della loro vecchia casa, ma adesso le dodici sedie sono sparse per la Russia, dapprima sequestrate e poi rivendute dai bolscevichi.\nAiutato da Ostap Bender, un giovane e astuto truffatore, e con la concorrenza di padre F\u00ebdor, un pope ortodosso, l'unico altro a cui l'anziana signora ha confessato il suo segreto, Ippolit parte alla ricerca delle dodici sedie e del tesoro. Ippolit e Ostap scoprono che le sedie sono state divise e vendute singolarmente, quindi la loro caccia richiede molti viaggi.\nFingendosi un funzionario responsabile del dipartimento delle sedie, Bender inganna padre F\u00ebdor indicandogli un set simile di undici sedie in possesso di un ingegnere in una remota provincia della Siberia. Padre F\u00ebdor fa il lungo viaggio solo per essere buttato fuori dalla casa dell'ingegnere, ma quando questi viene riassegnato a un posto sul Mar Nero, F\u00ebdor lo segue e recupera le sedie contraffatte, scoprendo che nessuna delle sedie ha i gioielli. Pi\u00f9 tardi, trova Ippolit e Ostap dopo che hanno recuperato una sedia da un circo, e mentre viene inseguito da loro si arrampica freneticamente con la sedia sulla cima di una montagna. Dopo aver scoperto che questa sedia non contiene i gioielli, scopre di non essere in grado di scendere gi\u00f9 senza aiuto, e Ippolit e Ostap lo abbandonano al suo destino.\nDopo aver percorso molte miglia, i due tornano a Mosca dove trovano l'ultima sedia nel Palazzo della Cultura; poich\u00e9 le altre sedie non contenevano alcun tesoro nascosto, questo doveva contenerlo tutto. Le speranze dei due vengono deluse poich\u00e9 si scopre che la sedia \u00e8 completamente vuota. Un guardiano li trova e Ippolit gli chiede cosa sia successo ai gioielli. \"Guardati intorno\", risponde il guardiano, spiegando poi che i gioielli sono stati trovati accidentalmente e utilizzati per finanziare la costruzione del grande edificio in cui si trovano. Spinto da un'improvvisa rabbia, Ippolit fa a pezzi la sedia e viene portato via da Ostap prima di essere arrestato.\nDemoralizzato e senza pi\u00f9 un soldo in tasca, Ostap propone che lui e Ippolit si separino. In un disperato tentativo di impedire a Ostap di andarsene, Ippolit lancia in aria i resti dell'ultima sedia e crolla a terra fingendo un attacco epilettico; questo \u00e8 un atto che avevano precedentemente provato come parte di una truffa. Attratto dalla folla e capendo cosa sta facendo Ippolit, Ostap richiama l'attenzione di tutti e prega i passanti di donare generosamente a questo uomo, colpito dallo stesso male di Dostoevskij. I due uomini consolidano cos\u00ec la loro collaborazione.\nColonna sonora.\nIl motivetto principale del film, dal titolo inglese \"Hope for the best, expect the worst!\" (\"Spera il meglio, aspettati il peggio!\") rappresenta dalle prime sequenze del film un avvertimento costante in tutto il film anche relativo al finale dell'avventura. La musica \u00e8 inoltre ripresa pedissequamente dalla \"Danza ungherese n. 4\" di Johannes Brahms.\nScene tagliate.\nIl film nell'edizione italiana presenta tre scene non doppiate: "}
{"id": "259774", "revid": "1850460", "url": "https://it.wikipedia.org/wiki?curid=259774", "title": "Phil Rudd", "text": "Biografia.\nPhil Rudd nasce il 19 maggio 1954 a Melbourne, in Australia, da una famiglia di origine lituana. Si fa conoscere nell'ambiente musicale suonando con i Coloured Balls nei primi anni settanta, una violenta e chiassosa \"yob-rock-band\". I due singoli \"Liberate Rock\" e \"Mess of Blues\" furono gli unici pezzi degni di nota di Phil con i Coloured Balls i quali, nel 1974, cambiarono il loro nome in \"Buster Brown\" e pubblicarono l'album \"Something to Say\" nel 1974. All'inizio del 1975 Phil ricevette la chiamata degli AC/DC e non esit\u00f2 un attimo per cogliere al volo l'occasione. Il 5 novembre 2014 viene arrestato dai poliziotti di Tauranga con l'accusa di minacce di assassinio e detenzione di cannabis e metanfetamine; sebbene il primo capo d'accusa sia stato ritirato, Rudd \u00e8 stato condannato agli arresti domiciliari per possesso ed uso di sostanze stupefacenti. A seguito del termine della sua condanna, nel 2017, ha cominciato ad esibirsi dal vivo con la formazione del suo progetto solista.\nLa militanza con gli AC/DC.\nPhil ha militato negli AC/DC dal 1975 al 1983 e dal 1994 al 2014 per poi rientrare in formazione nel 2018. Nel 1983 alla fine della sessione di registrazione di \"Flick of the Switch\", a causa di pesanti incomprensioni con il chitarrista Malcolm Young, lascia il gruppo e si trasferisce in Nuova Zelanda, dove si guadagna da vivere come pilota di elicotteri. Nel 1991, in occasione di una tappa neozelandese del \"Razors Edge Tour\" degli AC/DC, Rudd si incontra con i vecchi compagni. Nel 1994 rientra nuovamente nel gruppo, giusto in tempo per poi realizzare l'album \"Ballbreaker\", uscito nel settembre del 1995.\nDal febbraio 2015 Rudd \u00e8 stato sostituito da Chris Slade, gi\u00e0 membro degli AC/DC nei primi anni novanta, il quale suoner\u00e0 la batteria durante il Rock or Bust Tour.\nNel 2018 torna negli AC/DC per incidere l'album \"Power Up\".\nAlbum da solista.\nIl 18 luglio 2014 \u00e8 stato lanciato il singolo \"Repo Man\". Questa canzone far\u00e0 parte del primo album da solista \"Head Job\", pubblicato il 29 agosto 2014. Phil \u00e8 affiancato dal cantante e bassista Allan Badger e dal chitarrista Geoffrey Martin.\nIl drumset.\nPhil suona un kit 5 pezzi della Sonor (Sonor Classic designer series in acero canadese) con piatti Paiste\nTamburi.\nUsa pelli Aquarian Classic Satin Finish o Evans G2 (spesso sabbiate), sul rullante invece usa le Acquarian Clear Power Dot o Evans G1 Clear Power Dot.\nHardware.\nUsa sostegni della serie 600 della Sonor.\nBacchette.\nEaston Ahead 5A nella destra e Rock nella sinistra, nere con punta bianca\nAccorgimenti.\nPhil cura molto l'accordatura della batteria, specialmente in studio, dato il drumming potente infatti la pelle del rullante potrebbe scordarsi pi\u00f9 facilmente rispetto alla normalit\u00e0. Phil ha suonato set della Sonor per la maggior parte della sua carriera, ma ha suonato anche dei kit Ludwig."}
{"id": "259776", "revid": "82143", "url": "https://it.wikipedia.org/wiki?curid=259776", "title": "Indice di densit\u00e0 corporea", "text": ""}
{"id": "259780", "revid": "767487", "url": "https://it.wikipedia.org/wiki?curid=259780", "title": "Invito a cena con delitto", "text": "Invito a cena con delitto (\"Murder by Death\") \u00e8 un film del 1976 diretto da Robert Moore.\nScritto dal commediografo statunitense Neil Simon, il film \u00e8 una parodia del genere giallo classico. Oltre a valersi di un ricco cast di fama internazionale, l'opera vede la partecipazione straordinaria anche dello scrittore Truman Capote, nella sua unica vera interpretazione cinematografica. Il film venne presentato alla mostra internazionale d'arte cinematografica di Venezia del 1976. Fu l'ultimo film cui prese parte la veterana Estelle Winwood.\nTrama.\nLionel Twain, un oscuro ed eccentrico milionario, ha invitato al suo castello per un fine settimana i cinque migliori investigatori, criminologi e scrittori di romanzi gialli del mondo, accompagnati dal proprio coniuge o aiutante: Sidney Wang col figlio adottivo Willie, Dick Charleston e la moglie Dora, Milo Perrier e il suo autista Marcel, Sam Diamante e la sua segretaria Tess Skeffington, Jessica Marbles e la sua anziana infermiera Miss Withers. Al loro arrivo gli ospiti sono a uno a uno bersaglio di un attentato compiuto per mezzo di una pesante statua che viene lasciata cadere dalle logge del castello. Rimasti indenni, vengono accolti nella magione da un bizzarro maggiordomo cieco, Jamesignora Bensignore, che spiega loro come il proprietario ami mantenere l'atmosfera della residenza tetra con l'ausilio di sofisticati congegni elettronici, e successivamente assegna le camere per la notte e d\u00e0 loro appuntamento per la cena.\nUna volta seduti attorno alla grande tavola, gli ospiti non possono consumare la cena per una grottesca incomprensione tra il maggiordomo cieco e la cuoca analfabeta e sordomuta assunta per l'occasione, Yetta; al contempo i dieci continuano a esser bersaglio di attentati personalizzati che mettono alla prova il loro ingegno, fino al momento in cui fa la sua teatrale apparizione Lionel Twain in persona. Ben conoscendo la fama d'infallibili solutori di enigmi dei suoi ospiti, li sfida apertamente, annunciando che allo scattare della mezzanotte mostrer\u00e0 loro un delitto insolubile, che vedr\u00e0 una vittima, che sar\u00e0 uccisa con dodici coltellate, e un colpevole, ambedue presenti tra le persone che siedono in quel momento al tavolo. Dopo aver promesso un milione di dollari e i diritti cinematografici della vicenda a chi riuscir\u00e0 a risolvere il mistero, Twain se ne va altrettanto teatralmente, sbarrando ogni via di uscita dal castello.\nCostretti loro malgrado ad accettare la sfida, i cinque investigatori decidono quindi di rimanere insieme nella sala da pranzo per evitare che il delitto avvenga senza testimoni. Ma, trenta minuti prima della mezzanotte, sopraggiunge la cuoca Yetta che chiede aiuto. Wang, Perrier e la Marbles si dirigono in cucina, dove trovano il cadavere del maggiordomo, presumibilmente avvelenato dal contenuto della tazza da cui stava bevendo. Al loro ritorno trovano la sala da pranzo chiusa a chiave e sono costretti a tornare nuovamente in cucina per prendere la chiave dalle tasche del maggiordomo, ma qui trovano soltanto i suoi vestiti e non il corpo. Presa la chiave, ritornano nella sala da pranzo e la trovano deserta. Tuttavia, grazie a un indizio di Twain, riescono infine a ricongiungersi con gli altri ospiti.\nSuccessivamente \u00e8 il turno di Diamante e Charleston d'andare in cucina, attirati dal rumore di alcuni spari: qui trovano il cadavere nudo del maggiordomo, che tuttavia non presenta ferite da arma da fuoco; al loro ritorno, anch'essi trovano la sala da pranzo vuota e devono seguire l'indizio di Twain per ritrovare i loro compagni.\nI cinque ipotizzano quindi l'esistenza di due stanze perfettamente uguali, che vengono in qualche modo scambiate fra loro per confonderli e catturare la loro attenzione, distogliendola dalla preparazione del vero delitto. Anche l'assassinio del maggiordomo \u00e8 solo un diversivo, dato che questi non sedeva a tavola al momento dell'annuncio di Twain ed \u00e8 stato ucciso prima dell'orario da lui indicato.\nMancano pochi istanti alla mezzanotte, e gli invitati decidono di sedersi a tavola tenendosi per mano in attesa del delitto: al dodicesimo rintocco dalla porta entra Lionel Twain, che stramazza a terra mostrando un coltello piantato nella schiena. Dora Charleston indica immediatamente la cuoca Yetta come assassina, essendo lei l'unica persona nel castello a non esser presente nella stanza; ma Diamante scopre presto che la cuoca \u00e8 in realt\u00e0 uno dei marchingegni elettronici di Twain. Nel tentativo di risolvere il caso, i cinque investigatori prendono ad accusarsi a vicenda sostenendo le teorie pi\u00f9 varie e strampalate, e finendo col rendersi conto che ognuno di loro aveva un valido motivo per uccidere Twain: Dick Charleston \u00e8 ormai rimasto senza soldi, per debiti contratti in seguito a prestiti da parte di Twain, Tess Skeffington \u00e8 invece la nipote di Twain, il quale l'ha sempre trattata come una bambina anche in et\u00e0 adulta, Sidney Wang \u00e8 addirittura il figlio adottivo di Twain, che lo cacci\u00f2 di casa quando scopr\u00ec all'et\u00e0 di 19 anni che era cinese, Miss Marbles risulta essere la sua fidanzata che lui lasci\u00f2 54 anni prima, e infine Sam Diamante dichiara che Twain possiede numerose sue foto sessualmente compromettenti.\nStanchi e sfiduciati, gli ospiti decidono d'interrompere le indagini e concedersi una nottata di riposo, chiudendosi prudentemente a chiave nelle rispettive camere per proteggersi dall'assassino ancora libero. Essi ignorano per\u00f2 che, nottetempo, in ogni camera sar\u00e0 innescata una trappola studiata per ucciderne gli occupanti. Nel frattempo il losco anfitrione, seduto dietro alla scrivania nello studio, comincia a depennare dalla lista degli invitati il nome di ciascun investigatore, convinto di averli uccisi tutti, quando Wang, scampato al proprio attentato, entra nella stanza e scopre che la diabolica mente altri non \u00e8 che il maggiordomo Jamesignora, che ha inscenato la propria morte con l'aiuto di uno degli automi. Convinto di aver risolto il caso, Wang reclama il milione di dollari ma, uno dopo l'altro, tutti e quattro gli altri investigatori, scampati anch'essi ai rispettivi attentati, entrano nello studio fornendo ciascuno la propria soluzione del caso e reclamando la ricompensa.\nJamesignora, dopo aver di volta in volta avvalorato le versioni che gli venivano sottoposte da ognuno dei cinque, decide infine di svelare la vera soluzione del caso e, togliendosi la maschera dal volto, rivela di essere Lionel Twain che si era travestito da maggiordomo. Spiega come gli attentati alla vita degli ospiti fossero sempre stati un trucco e mai un reale pericolo e, rivolgendosi a tutti gli investigatori-scrittori (e attraverso di loro agli autori che li hanno creati), confessa di non aver mai sopportato la loro figura d'investigatori-scrittori e intellettuali, di disprezzare i loro ragionamenti contorti che portano le loro storie a un finale senza senso, al limite dell'assurdo, e li accusa d'inserire nelle ultime pagine dei loro romanzi personaggi e fatti taciuti fin allora, col solo scopo di togliere al lettore ogni possibilit\u00e0 d'individuare l'autore del crimine. Ora che \u00e8 riuscito a giocarli completamente, Twain pu\u00f2 finalmente prendersi la sua vendetta personale, distruggendo la loro immagine pubblica e il mercato dei loro libri.\nLiberati cos\u00ec dalla loro prigionia, gl'investigatori se ne vanno sconsolati e sconfitti, mentre Twain, rimasto solo, si toglie un'ulteriore maschera, rivelando la sua effettiva identit\u00e0: altri non \u00e8 che Yetta la cuoca, che, per niente sordomuta, si accende una sigaretta e si concede una diabolica risata alla faccia dei cinque investigatori pi\u00f9 famosi al mondo.\nParodie.\nLa trama del film \u00e8 ispirata al celebre romanzo \"Dieci piccoli indiani\" di Agatha Christie.\nI cinque investigatori protagonisti del film sono altrettante parodie di famosi \"detective\" letterari e cinematografici, con gli stessi nomi storpiati ma facilmente riconoscibili:\nIl campanello che si sente all'inizio del film, quando i detective giungono alla residenza di Twain, \u00e8 in realt\u00e0 la riproposizione delle urla di terrore di Fay Wray nel film \"King Kong\" (1933).\nDoppiaggio.\nNel doppiaggio sono andati persi o cambiati giochi di parole in lingua inglese intraducibili in italiano. Di seguito vengono riportati alcuni esempi.\nAccoglienza.\nIl film ha ottenuto un voto di 65% sul sito di recensioni cinematografiche Rotten Tomatoes, con un apprezzamento del 83% da parte del pubblico (basato su 13052 voti). Il portale IMDb gli d\u00e0 invece un giudizio di 7,4/10 basato su 29071 voti.\nIncassi.\nIl film ha incassato 32\u00a0511\u00a0047 dollari negli Stati Uniti, e un totale di 33\u00a0453\u00a0202 dollari nel mondo.\nScene tagliate.\n In fase di completamento della pellicola, ne vennero rimosse quattro scene:\nCuriosit\u00e0.\nAll'inizio del film, Sam Diamante chiede alla sua segretaria Tess le informazioni raccolte su Lionel Twain, e tra queste la donna afferma che \u00e8 nato nel 1906. Successivamente lo stesso Twain dichiara di avere 76 anni. La storia \u00e8 quindi ambientata nel 1982, ossia 6 anni dopo l'uscita del film."}
{"id": "259784", "revid": "438678", "url": "https://it.wikipedia.org/wiki?curid=259784", "title": "L'ultima follia di Mel Brooks", "text": "L'ultima follia di Mel Brooks (\"Silent Movie\") \u00e8 un film del 1976 diretto da Mel Brooks.\nSi tratta del quinto lungometraggio diretto e interpretato da Mel Brooks, in questo caso affiancato, tra gli altri, da Marty Feldman, Dom DeLuise, Bernadette Peters, Sid Caesar, Anne Bancroft, Liza Minnelli, Burt Reynolds, Marcel Marceau, James Caan e Paul Newman.\nTrama.\nIl trio di produzione di Mel Spass composto da lui stesso, Bellocchio e Trippa, presenta la nuova sceneggiatura di Spass al capo dei \"Big Picture Studios\". La sceneggiatura \u00e8 il primo grande film muto degli ultimi quarant'anni. All'inizio il capo dello studio rifiuta l'idea perch\u00e9 l'azienda non sta andando molto bene e non si fida del giudizio di Spass a causa dei suoi precedenti con l'alcool, ma Spass lo convince che pu\u00f2 far interpretare il film da tutte le pi\u00f9 grandi star di Hollywood, in modo da salvare gli \"studios\". Spass, Bellocchio e Trippa procedono a ingaggiare Burt Reynolds, James Caan, Liza Minnelli, Anne Bancroft e Paul Newman per il film muto. Si rivolgono anche al mimo Marcel Marceau, ricevendo un \"No!\" come risposta, unica parola che si sente pronunciare nel film.\nNel frattempo, Trangugia e DiVora si preoccupano che Spass riesca a salvare i \"Big Picture Studios\", impedendo loro di rilevarli. Tentano di \"fermare\" Spass con il sesso inviando Vilma Kaplan a sedurlo, facendogli credere di essersi innamorata di lui. Spass capisce la verit\u00e0 il giorno prima di iniziare a girare il film e ritorna al vizio dell'alcool. Non sa che Vilma si \u00e8 davvero innamorata di lui. Vilma, Bellocchio e Trippa convincono Spass a smettere di bere e ingoiare invece diverse centinaia di tazze di caff\u00e8. Il film viene girato in tempo e ha un grande successo, e cos\u00ec Spass, Bellocchio e Trippa riescono a salvare i \"Big Picture Studios\".\nProduzione.\nCome suggerisce il titolo in inglese, il film \u00e8 una parodia dei film muti, in particolare le commedie \"slapstick\" di Hal Roach, Mack Sennett e Buster Keaton. Tra i molti giochi umoristici del film c'\u00e8 il fatto che l'unica parola udibile in sonoro del film, \"No!\", \u00e8 pronunciata da Marcel Marceau, il famoso mimo; ci\u00f2 \u00e8 valso al film l'inserimento nel Guinness dei primati come film sonoro con il minor numero di parole. Il sonoro \u00e8 usato anche per un'altra \"gag\": in una scena che mostra New York, la colonna sonora comincia a suonare una canzone intitolata \"San Francisco\", per interrompersi improvvisamente come se l'orchestra si rendesse conto di suonare la musica sbagliata; dopodich\u00e9 riprende con \"I'll Take Manhattan\".\nLa moda degli anni settanta delle grandi societ\u00e0 di incorporare le aziende pi\u00f9 piccole viene messa in parodia dal film con il tentativo della \"Engulf and Devour Corporation\" di prendere il controllo di uno studio cinematografico (un velato riferimento all'acquisto della Paramount Pictures da parte della Gulf and Western Industries).\nInizialmente Mel Brooks aveva pensato di far uscire il film senza neanche una colonna sonora, senza accompagnamento musicale alcuno. L'idea per\u00f2 venne scartata dato che i vertici della 20th Century-Fox erano fortemente dubbiosi in merito. Quindi Brooks aggiunse la musica di John Morris all'ultimo momento.\nCast.\nIl biografo di Brooks, James Robert Parish, raccont\u00f2 che Brooks aveva basato i personaggi di Bellocchio e Trippa sulla propria relazione con i suoi tre fratelli.\nIl film fu la prima prova d'attore protagonista per Mel Brooks; riferendosi a s\u00e9 stesso come ad un attore-regista, Brooks disse: \"Non mi dir\u00f2 quanto sono bravo, altrimenti potrei chiedermi pi\u00f9 soldi!\".\nLa donna incinta che appare nella prima scena del film \u00e8 la vera moglie di Dom DeLuise, Carol Arthur."}
{"id": "259786", "revid": "4506", "url": "https://it.wikipedia.org/wiki?curid=259786", "title": "Duncan Mattew James", "text": ""}
{"id": "259795", "revid": "108255674", "url": "https://it.wikipedia.org/wiki?curid=259795", "title": "Mirko Vuillermin", "text": "Biografia.\nLa sua carriera \u00e8 stata interrotta nel maggio 1997 da un grave incidente motociclistico, poco dopo un altro grave incidente sempre motociclistico nel quale l'altro atleta italiano di short track Orazio Fagone, vincitore con Vuillermin della medaglia d'oro in staffetta ai Giochi olimpici di Lillehammer, ha perso l'uso delle gambe."}
{"id": "259796", "revid": "122411890", "url": "https://it.wikipedia.org/wiki?curid=259796", "title": "Teppismo", "text": "Il teppismo \u00e8 un fenomeno sociale, principalmente riferito alle grandi citt\u00e0, per il quale bande di persone o singoli individui si dedicano alla violenza o al vandalismo.\nOrigine del termine.\nIl termine deriva dalla \"Compagnia della teppa\", una banda di giovani milanesi, dediti a vandalismo, prepotenze, bravate e bagordi. Tale gruppo, cos\u00ec popolarmente denominato in quanto si radunava abitualmente sui prati adiacenti Piazza Castello, ricoperti di muschio (il dialetto milanese \"t\u00e8pa\"), si form\u00f2 nel 1817 e fu bloccato dalla polizia nel 1821.\nIl fenomeno nel mondo.\nTeppismo in Iran.\nIn Iran il crimine di teppismo \u00e8 punibile con lunghi periodi di prigione oppure la morte.\nNel novembre 2001, in seguito alla sconfitta subita dalla nazionale di calcio del Bahrain nei confronti di quella iraniana, tifosi infuriati avevano gridato \"Bahrarin! Bahrain! Morte alla Repubblica islamica!\" e avevano distrutto gli addobbi e le decorazioni fatti in occasione della visita del leader iraniano Ali Khamenei.\nL'8 e il 9 aprile 2002 4 residenti sono stati impiccati per \"banditismo\", \"teppismo\" e \"aggressione\".\nTeppismo in Inghilterra.\nLa polizia inglese utilizz\u00f2 il termine \"hooliganism\" nel 1898 per indicare una categoria di tifosi fanatici (cosiddetti \"hooligan\") che causavano disordine negli stadi.\nTeppismo in Cina.\nIn Cina il crimine di teppismo \u00e8 stato abolito con la riforma del codice penale del 1\u00ba ottobre 1997 perch\u00e9 troppo vago ed \u00e8 stato sostituito da crimini pi\u00f9 specifici come \"intralcio all'ordine pubblico\", \"vandalismo\", \"distruzione di propriet\u00e0 pubbliche o private\" e \"causare rabbia delle masse\", tutti punibili con il carcere o la morte. Il 16 ottobre \u00e8 stata emessa una condanna a morte per \"mescolarsi negli scontri e causare disordine\".\nNel 1998, in occasione della campagna \"colpire duro\", il reato di teppismo \u00e8 stato reintrodotto. Infatti da Amnesty International, su \"death penalty log 1998\", risultano 3 casi certificati di condanna a morte per teppismo: il 5 giugno uno \u00e8 stato condannato a morte per \"aver usato i condannati per commettere teppismo\"; il 31 luglio \u00e8 stata emessa una condanna a morte per \"corruzione, teppismo e appropriazione indebita\" e il 25 novembre un uomo \u00e8 stato messo a morte probabilmente per teppismo. Nel 2000 \u00e8 avvenuta un'esecuzione per teppismo e stupro.\nLeggi specifiche contro il teppismo sono state fatte nell'ottobre del 2005: secondo queste la polizia pu\u00f2 arrestare in sospetti e, senza processo, metterli in prigione fino a 20 giorni, multarli da 2310 a 5650 yuan (da 231 a 565 euro) e impedire loro di andare allo stadio per un anno. Con il processo, se riconosciuti colpevoli, i teppisti da stadio possono essere condannati da alcuni anni di prigione fino alla morte (queste pene c'erano gi\u00e0 prima).\nRepressione.\nNella maggior parte delle legislazioni penali degli stati democratici il reato di teppismo non \u00e8 formalmente contemplato poich\u00e9 troppo vago. "}
{"id": "259808", "revid": "287204", "url": "https://it.wikipedia.org/wiki?curid=259808", "title": "Henny Penny", "text": "Henny Penny, pi\u00f9 comunemente noto come Chicken Little e talvolta come Chicken Licken, \u00e8 un racconto popolare moralistico, sotto forma di racconto cumulativo, su un pollo che crede che il mondo stia arrivando alla fine. La frase \"The sky is falling!\" (\"Il cielo sta cadendo!\") appare in modo rilevante nella storia, ed \u00e8 passata nella lingua inglese come idioma comune che indica una credenza isterica o errata nel disastro imminente. Le prime versioni della storia risalgono a pi\u00f9 di due secoli fa, ed essa continua a venire citata in una variet\u00e0 di media.\nLa storia \u00e8 classificata come tipo 20C del sistema Aarne-Thompson, che comprende esempi internazionali di racconti popolari che fanno luce sulla paranoia e l'isteria di massa.\nTitolo.\nIn inglese, il nome pi\u00f9 comune per la storia \u00e8 \"Chicken Little\", come attestato da libri illustrati per i bambini che risalgono al l'inizio del XIX secolo. In Gran Bretagna e le sue ex colonie, \u00e8 nota anche come \"Henny Penny\" e \"Chicken Licken\", anche se questi titoli sono meno comuni negli Stati Uniti.\nTrama.\nCi sono diverse versioni occidentali della storia, di cui le pi\u00f9 note riguardano un pulcino che ritiene che il cielo stia cadendo quando una ghianda gli cade sulla testa. Il pulcino decide di raccontarlo al re, e durante il suo viaggio incontra altri animali (per lo pi\u00f9 altri uccelli) che si uniscono nella ricerca. Dopo questo punto, ci sono molti finali. Nel pi\u00f9 familiare, una volpe li invita alla sua tana e l\u00ec se li mangia tutti. In alternativa, l'ultimo, di solito Cocky Lockey, sopravvive abbastanza a lungo per avvertire il pulcino, che fugge. In altre, tutti si salvano e, infine, parlano al re.\nNella maggior parte dei rifacimenti, gli animali hanno nomi in rima, comunemente Chicken Licken o Chicken Little, Henny Penny o Hen-Len, Cocky Locky, Ducky Lucky o Ducky Daddles, Drakey Lakey, Goosey Loosey o Goosey Poosey, Gander Lander, Turkey Lurkey e Foxy Loxy o Foxy Woxy.\nLa morale da trarre cambia, a seconda della versione. Dove c'\u00e8 un \"lieto fine\", la morale non \u00e8 quello di essere un \"pollo\", ma di avere coraggio. In altre versioni in cui gli uccelli vengono mangiati dalla volpe, la favola \u00e8 interpretata come un avvertimento a non credere a tutto quello che ci viene detto.\nStoria editoriale.\nNel 1840, a Roxbury (Massachusetts), l'autore J. G. Chandler pubblic\u00f2 un libro illustrato per bambini dal titolo \"The Remarkable Story of Chicken Little\". In questa versione americana della storia, i nomi dei personaggi sono Chicken Little, Hen-Pen, Duck-Luck, Goose-Loose e Fox-Lox; Chicken Little \u00e8 spaventato da una foglia che gli cade sulla coda.\nUna versione scozzese del racconto si trova nel libro di Robert Chambers \"Popular Rhymes, Fireside Stories, and Amusements of Scotland\" (1842). I personaggi sono Henny Penny, Cocky Locky, Ducky Daddles, Goosie Poosie e una volpe senza nome. Henny Penny si convince che \"i cieli stanno cadendo\" quando un pisello gli cade sulla testa.\nNel 1849 venne pubblicata una versione inglese con Chicken-licken, Hen-len, Cock-lock, Duck-luck, Drake-lake, Goose-loose, Gander-lander, Turkey-lurkey e Fox-lox. Chicken-licken si sorprende quando \"una ghianda gli cade sulla sua testa pelata\".\nNelle versioni scozzesi e inglesi della storia, gli animali vogliono \"dire al re\" che i cieli stanno cadendo, mentre nella versione americana non ricevono alcuna motivazione specifica. In tutte e tre le versioni, finiscono mangiati dalla volpe.\nUso idiomatico.\nIl nome \"Chicken Little\" e la frase centrale della favola, \"Il cielo sta cadendo!\", sono stati applicati a persone accusate di essere irragionevolmente impaurite, e a coloro che cercano di incitare una paura irragionevole in chi le circonda.\nIl primo uso del nome \"Chicken Little\" per \"colui che mette in guardia o predice calamit\u00e0, soprattutto senza giustificazione\" registrato dal dizionario Merriam-Webster \u00e8 del 1895, ma l'uso idiomatico del nome precede in modo significativo tale attestazione. In realt\u00e0, questo uso \u00e8 registrato negli Stati Uniti subito dopo la pubblicazione del libro illustrato per bambini di Chandler nel 1840. Gi\u00e0 nel 1842, un articolo di giornale sul Governo di Haiti si rifer\u00ec a \"Chicken Little\" in modo disinvolto. Un'\"orazione\" consegnata alla citt\u00e0 di Boston il 4 luglio 1844 contiene il brano: \"Ascoltando le loro arringhe alla vigilia delle elezioni, si potrebbe supporre che la favola di Chicken Little stesse per diventare realt\u00e0, e che il cielo stesse effettivamente cadendo\".\nL'allarmismo - giustificato o meno - pu\u00f2 a volte suscitare una risposta sociale chiamata \"sindrome di Chicken Little\", descritta come \"inferire conclusioni catastrofiche possibilmente con conseguente paralisi\". \u00c8 stata anche definita come \"un senso di disperazione o di passivit\u00e0 che blocca il pubblico dalle azioni\". Il termine cominci\u00f2 a comparire negli anni cinquanta, e il fenomeno \u00e8 stato osservato in molti contesti sociali differenti.\nAdattamenti.\nI Walt Disney Animation Studios hanno realizzato due versioni animate della storia. La prima fu \"Questione di psicologia\" (1943), un cortometraggio animato distribuito durante la seconda guerra mondiale come parte di una serie prodotta su richiesta del governo degli Stati Uniti allo scopo di screditare il nazismo. Racconta una variante della parabola, in cui Sbavo Volpo (in originale Foxy Loxy) segue il consiglio di un libro di psicologia (in realt\u00e0 il \"Mein Kampf\") eliminando prima il meno intelligente. L'ottuso Paul Cino (in originale Chicken Little) \u00e8 convinto da lui che il cielo stia cadendo e porta l'aia ad un'isteria di massa, che la volpe senza scrupoli manipola a suo vantaggio. La commedia nera \u00e8 usata come allegoria per l'idea che l'allarmismo indebolisce lo sforzo bellico e costa delle vite. \u00c8 anche una delle versioni della storia in cui Chicken Little appare come un personaggio distinto da Henny Penny.\nIl secondo film Disney fu un adattamento molto libero, \"Chicken Little\", uscito nel 2005 come lungometraggio animato al computer. Si tratta di un sequel fantascientifico aggiornato della favola originale, in cui Chicken Little \u00e8 in parte giustificato per le sue paure. In questa versione, Foxy Loxy passa da un maschio ad una femmina (nella versione italiana chiamata Dina Volpefina), da una volpe adulta a una volpe adolescente e dal principale antagonista a un bullo locale.\nUn altro adattamento fu l'episodio TV animato \"Henny Penny\" (1999), che faceva parte della serie \"Happily Ever After: Fairy Tales for Every Child\". In questo moderno aggiornamento, alla storia venne data un'interpretazione satirica e politica.\nNella sitcom \"Cuori senza et\u00e0\" ci fu un episodio del 1991 in cui i personaggi si esibiscono in un breve musical basato sulla favola (qui dal titolo \"Henny Panny\") in una recita scolastica. Questo venne seguito nel 1998 dall'altrettanto ottimistica versione musicale di Joy Chaitin e Sarah Stevens-Estabrook, \"Henny Penny\". Progettata per un numero di giovani attori compreso tra sei e un centinaio, ha dei personaggi aggiuntivi opzionali: Funky Monkey, Sheepy Weepy, Mama Llama, Pandy Handy e Giraffy Laughy (pi\u00f9 un'aggressiva quercia).\nCi sono state anche una serie di impostazioni musicali. Il compositore statunitense Vincent Persichetti us\u00f2 la favola come trama della sua unica opera \"The Sibyl: A Parable of Chicken Little\" (Parable XX), op. 135 (1976), che debutt\u00f2 nel 1985. Nel 2007 il cantante e compositore statunitense Gary Bachlund impost\u00f2 il testo della versione da lettura di Margaret Free (\"The Primer\", 1910) per alta voce e pianoforte. Nella sua nota alla partitura, Bachlund mette in chiaro che egli intendeva fare riferimento all'allarmismo e alle sue tragiche conseguenze.\nA Singapore, un musical pi\u00f9 coinvolto venne eseguito nel 2005: \"The Acorn - The true story of Chicken Licken\" di Brian Seward. Si tratta di un racconto con motivazioni miste in quanto certe creature (tra cui alcuni dei \"buoni\") sfruttano il panico causato da Chicken Licken.\nInfluenze nella cultura di massa.\nCi sono molti romanzi, film, album e canzoni dal titolo \"The Sky is Falling\", ma la maggior parte si riferiscono all'utilizzo idiomatico della frase, piuttosto che alla favola da cui deriva. I seguenti sono alcuni testi che realmente si riferiscono o alludono alla storia:"}
{"id": "259815", "revid": "30610", "url": "https://it.wikipedia.org/wiki?curid=259815", "title": "Piet\u00e0 (sentimento)", "text": "La piet\u00e0 (dal latino: \"piet\u0101s\") \u00e8 un sentimento che induce amore, compassione e rispetto per le altre persone.\nIl significato attuale della parola piet\u00e0, cio\u00e8 compassione, misericordia, non corrisponde al significato del termine da cui essa deriva: la \"pietas\" degli antichi era infatti la devozione religiosa, il sentimento d'amore patriottico e di rispetto verso la famiglia, oltre al valore intrinseco e gerarchico che essa rappresentava nel mondo ellenico.\nEnea veniva soprannominato \"il pio\" non perch\u00e9 fosse buono e misericordioso, ma perch\u00e9 era particolarmente devoto agli d\u00e8i, come si evince dalla cieca fiducia che ripose nei loro presagi, e inoltre incarnava perfettamente i valori di rispetto dell'unit\u00e0 familiare, come si vede nell'\"Eneide\", quando Enea, durante la fuga da Troia, si fa carico sia del figlio sia del padre Anchise.\nEnea obbedisce sempre agli d\u00e8i e al fato mettendo in secondo piano le vicende personali, come l'amore per Didone. Il motivo della \"pietas\" \u00e8 molto evidente nelle sue gesta, come quando \u00e8 alla ricerca del vecchio padre e lo porta sulle spalle mentre sono in fuga. Qui l'atteggiamento \"pietoso\" dell'eroe troiano consiste nel rispetto dei valori tradizionali quali la famiglia, la patria e la religione. Enea infatti non si oppone al volere del fato.\nIl significato del termine si \u00e8 avvicinato a quello attuale di misericordia con il Cristianesimo, per il quale la piet\u00e0 \u00e8 un attributo di Dio.\nNell'uso corrente il termine pu\u00f2 anche avere un significato opposto, evidenziando la caratterizzazione dispregiativa di soggetti o situazioni tristi, indecorose, disperate (ad esempio: \"essere ridotti da fare piet\u00e0\", \"uno spettacolino che fa piet\u00e0\")."}
{"id": "259819", "revid": "3611", "url": "https://it.wikipedia.org/wiki?curid=259819", "title": "Claude George Bowes-Lyon", "text": ""}
{"id": "259821", "revid": "1851848", "url": "https://it.wikipedia.org/wiki?curid=259821", "title": "Orazio Fagone", "text": "Nello short track \u00e8 stato campione olimpico ai Giochi di Lillehammer 1994.\nBiografia.\nAll'et\u00e0 di 1 anno si trasfer\u00ec con i genitori a Torino, dove inizi\u00f2 a praticare all'et\u00e0 di 4 anni il pattinaggio a rotelle e successivamente, a 12 anni, lo short track. Dal 1987 \u00e8 stato titolare fisso della nazionale azzurra. Alle Olimpiadi di Calgary 1988 ha vinto la medaglia d'argento nei 5000m staffetta e la medaglia di bronzo nei 1500m dello short track, allora sport dimostrativo; alle Olimpiadi di Lillehammer, ha vinto la medaglia d'oro nella staffetta dello short track, intanto divenuto disciplina olimpica ufficiale. Ha vinto anche diverse medaglie ai campionati mondiali.\nLa sua carriera nello short track \u00e8 stata stroncata il 30 maggio 1997 da un grave incidente motociclistico, costatogli l'amputazione della gamba destra. I medici riuscirono a evitare l'amputazione dell'arto sinistro, ma i danni riportati dai muscoli e dalle articolazioni furono tali da costringere Fagone alla sedia a rotelle. Pochi giorni dopo un altro incidente (sempre motociclistico) ha posto fine alla carriera dell'altro atleta italiano di short track Mirko Vuillermin, compagno di staffetta di Fagone alle Olimpiadi di Lillehammer.\nDopo l'incidente e la riabilitazione, si \u00e8 dedicato allo sport per disabili, prima nel curling in carrozzina e successivamente nell'hockey su slittino su ghiaccio: attualmente gioca nelle squadre del Piemonte nel campionato italiano, e della nazionale italiana, con la quale ha disputato i Giochi Paralimpici di Torino 2006.\nPalmar\u00e8s.\nShort track.\nGiochi olimpici invernali.\nFagone ha anche vinto due medaglie a dove lo short track era sport dimostrativo:"}
{"id": "259822", "revid": "110157", "url": "https://it.wikipedia.org/wiki?curid=259822", "title": "Les Aires", "text": "Les Aires \u00e8 un comune francese di 579 abitanti situato nel dipartimento dell'H\u00e9rault nella regione dell'Occitania."}
{"id": "259823", "revid": "767487", "url": "https://it.wikipedia.org/wiki?curid=259823", "title": "Le Bousquet-d'Orb", "text": "Le Bousquet-d'Orb \u00e8 un comune francese di 1.630 abitanti situato nel dipartimento dell'H\u00e9rault nella regione dell'Occitania. \u00c8 attraversato dal fiume Orb."}
{"id": "259824", "revid": "110157", "url": "https://it.wikipedia.org/wiki?curid=259824", "title": "La Caunette", "text": "La Caunette \u00e8 un comune francese di 331 abitanti situato nel dipartimento dell'H\u00e9rault nella regione dell'Occitania."}
{"id": "259825", "revid": "110157", "url": "https://it.wikipedia.org/wiki?curid=259825", "title": "Le Caylar", "text": "Le Caylar \u00e8 un comune francese di 444 abitanti situato nel dipartimento dell'H\u00e9rault nella regione dell'Occitania."}
{"id": "259826", "revid": "110157", "url": "https://it.wikipedia.org/wiki?curid=259826", "title": "Le Cr\u00e8s", "text": "Le Cr\u00e8s \u00e8 un comune francese di 7.740 abitanti situato nel dipartimento dell'H\u00e9rault nella regione dell'Occitania."}
{"id": "259827", "revid": "287204", "url": "https://it.wikipedia.org/wiki?curid=259827", "title": "Le Cros", "text": "Le Cros \u00e8 un comune francese di 50 abitanti situato nel dipartimento dell'H\u00e9rault nella regione dell'Occitania."}
{"id": "259828", "revid": "110157", "url": "https://it.wikipedia.org/wiki?curid=259828", "title": "La Livini\u00e8re", "text": "La Livini\u00e8re \u00e8 un comune francese di 553 abitanti situato nel dipartimento dell'H\u00e9rault nella regione dell'Occitania."}
{"id": "259829", "revid": "682087", "url": "https://it.wikipedia.org/wiki?curid=259829", "title": "Psilocybe cubensis", "text": "La Psilocybe cubensis (Earle) Singer, 1948 \u00e8 un fungo basidiomicete della famiglia delle Strophariaceae. \u00c8 un fungo psichedelico che contiene psilocibina. Questo fungo, noto anche con il sinonimo scientifico di \"Stropharia cubensis\", era conosciuto dalle popolazioni native americane del Messico come San Isidro.\nDescrizione della specie.\n\u00c8 composto per il 92% di acqua e per l'8% di materia asciutta. Il contenuto degli alcaloidi \u00e8 tra lo 0,5 e l'1,3% del peso a secco. Il micelio contiene meno psilocibina dei frutti. Il cappello ne contiene pi\u00f9 del gambo. La concentrazione maggiore si trova nei funghetti immaturi (primordia). Il micelio ha un aspetto rizomorfo ed \u00e8 di colore biancastro.\nCarne.\nLa carne ha consistenza simile al raso ed \u00e8 spesso striata.\nCommestibilit\u00e0.\nPsichedelico.\nPossiede spiccate propriet\u00e0 psichedeliche. Pu\u00f2 causare ilarit\u00e0, distorsione della percezione della realt\u00e0 e del tempo, amplificazione dei sensi, sinestesie. In particolar modo contiene psilocibina e psilocina (probabile causa della colorazione blu), due potenti alcaloidi.\nLa colorazione blu (detta bluificazione) avviene dopo l'estirpazione per reazione chimica interna a seguito del contatto con le mani di chi raccoglie il fungo. Questi principi non provocano danni all'organismo e il sovradosaggio non mette a rischio la salute fisica di chi l'assume. Tuttavia l'esperienza psichedelica impedisce una corretta valutazione dei rischi, quindi attivit\u00e0 come guidare e condurre macchinari pesanti diventano molto pericolose.\nDivieto di coltivazione, vendita e consumo.\nLa \"P. cubensis var. mexicana\", in particolar modo, \u00e8 oggetto di intensive coltivazioni e commercio illegale; non dando dipendenza e avendo un livello di tossicit\u00e0 molto basso, fa parte delle cosiddette \"droghe leggere\", anche se in Italia con la legge 36/2014 rientra nella tabella 1 delle droghe pesanti."}
{"id": "259830", "revid": "110157", "url": "https://it.wikipedia.org/wiki?curid=259830", "title": "Les Matelles", "text": "Les Matelles \u00e8 un comune francese di 1.643 abitanti situato nel dipartimento dell'H\u00e9rault nella regione dell'Occitania."}
{"id": "259831", "revid": "110157", "url": "https://it.wikipedia.org/wiki?curid=259831", "title": "N\u00e9zignan-l'\u00c9v\u00eaque", "text": "N\u00e9zignan-l'\u00c9v\u00eaque \u00e8 un comune francese di 1.445 abitanti situato nel dipartimento dell'H\u00e9rault nella regione dell'Occitania."}
{"id": "259832", "revid": "287204", "url": "https://it.wikipedia.org/wiki?curid=259832", "title": "Les Plans (H\u00e9rault)", "text": "Les Plans \u00e8 un comune francese di 297 abitanti situato nel dipartimento dell'H\u00e9rault nella regione dell'Occitania."}
{"id": "259833", "revid": "110157", "url": "https://it.wikipedia.org/wiki?curid=259833", "title": "Le Pouget", "text": "Le Pouget \u00e8 un comune francese di 1.851 abitanti situato nel dipartimento dell'H\u00e9rault nella regione dell'Occitania."}
{"id": "259834", "revid": "110157", "url": "https://it.wikipedia.org/wiki?curid=259834", "title": "Le Poujol-sur-Orb", "text": "Le Poujol-sur-Orb \u00e8 un comune francese di 1.061 abitanti situato nel dipartimento dell'H\u00e9rault nella regione dell'Occitania. Come si evince dal nome, il comune \u00e8 attraversato dall'Orb."}
{"id": "259835", "revid": "767487", "url": "https://it.wikipedia.org/wiki?curid=259835", "title": "La Boissi\u00e8re (H\u00e9rault)", "text": "La Boissi\u00e8re \u00e8 un comune francese di 926 abitanti situato nel dipartimento dell'H\u00e9rault nella regione dell'Occitania."}
{"id": "259836", "revid": "110157", "url": "https://it.wikipedia.org/wiki?curid=259836", "title": "Le Pradal", "text": "Le Pradal \u00e8 un comune francese di 285 abitanti situato nel dipartimento dell'H\u00e9rault nella regione dell'Occitania."}
{"id": "259838", "revid": "287204", "url": "https://it.wikipedia.org/wiki?curid=259838", "title": "Le Puech", "text": "Le Puech \u00e8 un comune francese di 229 abitanti situato nel dipartimento dell'H\u00e9rault nella regione dell'Occitania."}
{"id": "259839", "revid": "110157", "url": "https://it.wikipedia.org/wiki?curid=259839", "title": "Les Rives", "text": "Les Rives \u00e8 un comune francese di 125 abitanti situato nel dipartimento dell'H\u00e9rault nella regione dell'Occitania."}
{"id": "259840", "revid": "110157", "url": "https://it.wikipedia.org/wiki?curid=259840", "title": "Saint-\u00c9tienne-d'Albagnan", "text": "Saint-\u00c9tienne-d'Albagnan \u00e8 un comune francese di 297 abitanti situato nel dipartimento dell'H\u00e9rault nella regione dell'Occitania."}
{"id": "259841", "revid": "767487", "url": "https://it.wikipedia.org/wiki?curid=259841", "title": "Saint-\u00c9tienne-de-Gourgas", "text": "Saint-\u00c9tienne-de-Gourgas \u00e8 un comune francese di 451 abitanti situato nel dipartimento dell'H\u00e9rault nella regione dell'Occitania."}
{"id": "259842", "revid": "110157", "url": "https://it.wikipedia.org/wiki?curid=259842", "title": "Saint-\u00c9tienne-Estr\u00e9choux", "text": "Saint-\u00c9tienne-Estr\u00e9choux \u00e8 un comune francese di 253 abitanti situato nel dipartimento dell'H\u00e9rault nella regione dell'Occitania."}
{"id": "259843", "revid": "767487", "url": "https://it.wikipedia.org/wiki?curid=259843", "title": "La Salvetat-sur-Agout", "text": "La Salvetat-sur-Agout \u00e8 un comune francese di 1.246 abitanti situato nel dipartimento dell'H\u00e9rault nella regione dell'Occitania."}
{"id": "259844", "revid": "110157", "url": "https://it.wikipedia.org/wiki?curid=259844", "title": "Le Souli\u00e9", "text": "Le Souli\u00e9 \u00e8 un comune francese di 118 abitanti situato nel dipartimento dell'H\u00e9rault nella regione dell'Occitania."}
{"id": "259845", "revid": "110157", "url": "https://it.wikipedia.org/wiki?curid=259845", "title": "Le Triadou", "text": "Le Triadou \u00e8 un comune francese di 399 abitanti situato nel dipartimento dell'H\u00e9rault nella regione dell'Occitania."}
{"id": "259846", "revid": "110157", "url": "https://it.wikipedia.org/wiki?curid=259846", "title": "La Vacquerie-et-Saint-Martin-de-Castries", "text": "La Vacquerie-et-Saint-Martin-de-Castries \u00e8 un comune francese di 144 abitanti situato nel dipartimento dell'H\u00e9rault nella regione dell'Occitania."}
{"id": "259847", "revid": "767487", "url": "https://it.wikipedia.org/wiki?curid=259847", "title": "La Grande-Motte", "text": "La Grande-Motte \u00e8 un comune francese di 8.522 abitanti situato nel dipartimento dell'H\u00e9rault, nella regione dell'Occitania (Camargue).\nL'attuale territorio comunale \u00e8 stato ricavato da quello del comune di Mauguio nel dicembre 1974; all'epoca questo territorio era poco antropizzato, separato com'era dai paesi della zona da uno stagno (\"\u00e9tang de l'Or\"). A partire dagli anni sessanta fu creata dal nulla, nella zona, una stazione balneare attrezzatissima, con nuovi immobili, campeggi, attrezzature e porto per nautica da diporto e cos\u00ec via, con l'obiettivo di intercettare il turismo che all'epoca si orientava verso destinazioni spagnole. Parte rilevante e molto visibile dell'intervento urbanistico sono gli edifici creati dall'architetto Jean Balladur, evocanti le piramidi precolombiane."}
{"id": "259848", "revid": "767487", "url": "https://it.wikipedia.org/wiki?curid=259848", "title": "Prigionieri di un incubo", "text": "Prigionieri di un incubo \u00e8 un film italiano del 2001 diretto da Franco Salvia.\nTrama.\nValerio invita il suo gruppo di amici a soggiornare per un periodo di relax in un residence che appartiene a sua zia Ursula. Il suo intento in realt\u00e0 \u00e8 quello di conquistare la bella Silvana, fidanzata del suo ex migliore amico Federico. Durante il soggiorno, i giovani vengono coinvolti in una spirale di inquietanti episodi e misteriosi delitti: mano a mano, infatti, i ragazzi cominciano a sparire in circostanze misteriose e in presenza di una figura sinistra vestita di nero con indosso una maschera bianca per nascondere la propria identit\u00e0. Ad allargare l'alone di mistero che circonda il residence Miramare sono un giardiniere e un portiere sospetto, gli incontri al buio di Ursula con un losco figuro che fuma il sigaro, dei delitti avvenuti cinquant'anni prima nello stesso albergo e le apparizioni del \"fantasma\" vestito di nero.\nProduzione.\nIl film \u00e8 stato interamente girato nell'Hotel Castellinaria di Polignano a Mare. Il compositore italiano Gianni Mazza interpreta nel film il ruolo del portiere Rodolfo: il musicista \u00e8 alla sua seconda esperienza di attore."}
{"id": "259850", "revid": "110157", "url": "https://it.wikipedia.org/wiki?curid=259850", "title": "All\u00e8gre-les-Fumades", "text": "All\u00e8gre-les-Fumades \u00e8 un comune francese di 794 abitanti situato nel dipartimento del Gard nella regione dell'Occitania."}
{"id": "259851", "revid": "110157", "url": "https://it.wikipedia.org/wiki?curid=259851", "title": "Les Angles (Gard)", "text": "Les Angles \u00e8 un comune francese di 8.475 abitanti situato nel dipartimento del Gard nella regione dell'Occitania."}
{"id": "259852", "revid": "110157", "url": "https://it.wikipedia.org/wiki?curid=259852", "title": "La Bastide-d'Engras", "text": "La Bastide-d'Engras \u00e8 un comune francese di 219 abitanti situato nel dipartimento del Gard nella regione dell'Occitania."}
{"id": "259853", "revid": "767487", "url": "https://it.wikipedia.org/wiki?curid=259853", "title": "La Brugui\u00e8re", "text": "La Brugui\u00e8re \u00e8 un comune francese di 297 abitanti situato nel dipartimento del Gard nella regione dell'Occitania."}
{"id": "259854", "revid": "110157", "url": "https://it.wikipedia.org/wiki?curid=259854", "title": "La Cadi\u00e8re-et-Cambo", "text": "La Cadi\u00e8re-et-Cambo \u00e8 un comune francese di 207 abitanti situato nel dipartimento del Gard nella regione dell'Occitania."}
{"id": "259855", "revid": "767487", "url": "https://it.wikipedia.org/wiki?curid=259855", "title": "Le Cailar", "text": "Le Cailar \u00e8 un comune francese di 2.420 abitanti situato nel dipartimento del Gard nella regione dell'Occitania."}
{"id": "259856", "revid": "767487", "url": "https://it.wikipedia.org/wiki?curid=259856", "title": "La Calmette", "text": "La Calmette \u00e8 un comune francese di 1.975 abitanti situato nel dipartimento del Gard nella regione dell'Occitania."}
{"id": "259857", "revid": "767487", "url": "https://it.wikipedia.org/wiki?curid=259857", "title": "La Capelle-et-Masmol\u00e8ne", "text": "La Capelle-et-Masmol\u00e8ne \u00e8 un comune francese di 399 abitanti situato nel dipartimento del Gard nella regione dell'Occitania."}
{"id": "259858", "revid": "110157", "url": "https://it.wikipedia.org/wiki?curid=259858", "title": "Durfort-et-Saint-Martin-de-Sossenac", "text": "Durfort-et-Saint-Martin-de-Sossenac \u00e8 un comune francese di 720 abitanti situato nel dipartimento del Gard nella regione dell'Occitania.\nIl comune attuale \u00e8 il frutto della fusione, avvenuta nel 1862, dei due comuni limitrofi di Durfort e di Saint-Martin-de-Sossenac."}
{"id": "259859", "revid": "110157", "url": "https://it.wikipedia.org/wiki?curid=259859", "title": "L'Estr\u00e9chure", "text": "L'Estr\u00e9chure \u00e8 un comune francese di 179 abitanti situato nel dipartimento del Gard nella regione dell'Occitania."}
{"id": "259860", "revid": "110157", "url": "https://it.wikipedia.org/wiki?curid=259860", "title": "Le Garn", "text": "Le Garn \u00e8 un comune francese di 228 abitanti situato nel dipartimento del Gard nella regione dell'Occitania."}
{"id": "259861", "revid": "110157", "url": "https://it.wikipedia.org/wiki?curid=259861", "title": "Garrigues-Sainte-Eulalie", "text": "Garrigues-Sainte-Eulalie \u00e8 un comune francese di 745 abitanti situato nel dipartimento del Gard nella regione dell'Occitania."}
{"id": "259862", "revid": "110157", "url": "https://it.wikipedia.org/wiki?curid=259862", "title": "La Grand-Combe", "text": "La Grand-Combe \u00e8 un comune francese di 5.300 abitanti situato nel dipartimento del Gard nella regione dell'Occitania."}
{"id": "259863", "revid": "110157", "url": "https://it.wikipedia.org/wiki?curid=259863", "title": "Le Grau-du-Roi", "text": "Le Grau-du-Roi \u00e8 un comune francese di 8.100 abitanti situato nel dipartimento del Gard nella regione dell'Occitania."}
{"id": "259864", "revid": "110157", "url": "https://it.wikipedia.org/wiki?curid=259864", "title": "Laudun-l'Ardoise", "text": "Laudun-l'Ardoise \u00e8 un comune francese di 5.737 abitanti situato nel dipartimento del Gard nella regione dell'Occitania."}
{"id": "259865", "revid": "110157", "url": "https://it.wikipedia.org/wiki?curid=259865", "title": "Les Mages", "text": "Les Mages \u00e8 un comune francese di 1.857 abitanti situato nel dipartimento del Gard nella regione dell'Occitania."}
{"id": "259866", "revid": "110157", "url": "https://it.wikipedia.org/wiki?curid=259866", "title": "Le Martinet", "text": "Le Martinet \u00e8 un comune francese di 799 abitanti situato nel dipartimento del Gard nella regione dell'Occitania."}
{"id": "259867", "revid": "110157", "url": "https://it.wikipedia.org/wiki?curid=259867", "title": "Les Plans (Gard)", "text": "Les Plans \u00e8 un comune francese di 221 abitanti situato nel dipartimento del Gard nella regione dell'Occitania."}
{"id": "259868", "revid": "110157", "url": "https://it.wikipedia.org/wiki?curid=259868", "title": "Les Plantiers", "text": "Les Plantiers \u00e8 un comune francese di 258 abitanti situato nel dipartimento del Gard nella regione dell'Occitania."}
{"id": "259869", "revid": "110157", "url": "https://it.wikipedia.org/wiki?curid=259869", "title": "La Roque-sur-C\u00e8ze", "text": "La Roque-sur-C\u00e8ze \u00e8 un comune francese di 177 abitanti situato nel dipartimento del Gard nella regione dell'Occitania."}
{"id": "259870", "revid": "2194416", "url": "https://it.wikipedia.org/wiki?curid=259870", "title": "Editoria", "text": "L'editoria \u00e8 l'attivit\u00e0 imprenditoriale di produzione e gestione di contenuti riproducibili in serie e della loro diffusione e commercializzazione in forme trasmissibili attraverso i media (e oggi anche attraverso le reti telematiche). Il soggetto che esercita tale attivit\u00e0 \u00e8 detto editore.\nL'editoria \u00e8 il processo di trasformazione delle idee di un determinato autore in contenuti accessibili e disponibili a tutti. Comprende le seguenti fasi: selezione degli originali, preparazione delle bozze, cura del progetto grafico, stampa. Se nel XIX secolo l'editoria, libreria, periodica e musicale, proponeva al pubblico un oggetto con evidenti caratteri materiali (libro, giornale, disco), oggi, con la digitalizzazione dell'informazione, l'ambito si \u00e8 ampliato per includere l'editoria elettronica con CD-ROM ipertestuali, eBook, videogiochi, fino ad arrivare, con la diffusione di internet, ai siti e ai portali web.\nStoria dell'editoria.\nLa storia dell'editoria \u00e8 materia di studio relativamente recente.\nL'editoria nacque come industria per la produzione in serie di libri. Si potrebbe pensare che la nascita dell'editoria corrisponda con la nascita della stampa a caratteri mobili e che, quindi, il primo editore sia stato Johann Gutenberg. In realt\u00e0 Gutenberg non fu un editore nel senso pieno del termine, ovvero un imprenditore, ma rimase uno stampatore.\nUn precursore dell'editoria cos\u00ec come \u00e8 intesa oggi fu l'italiano Aldo Manuzio (1449 - 1515). Nel 1494 a Venezia egli inizi\u00f2 la sua attivit\u00e0 di tipografo e libraio, nel corso della quale stamp\u00f2 e vendette un numero considerevole di opere in greco e latino. Manuzio non esercitava solo l'attivit\u00e0 di stampatore: egli curava il processo di preparazione del libro nel suo complesso (entit\u00e0 di contenuto, forma estetica e realizzazione materiale) e, nel caso di opere di autori viventi, interveniva anche sul contenuto, affiancando l'autore nella sistemazione del manoscritto. \nOltre a Manuzio, sono ben noti altri librai italiani del Cinquecento, quali Nicol\u00f2 d'Aristotele detto Zoppino o Francesco Marcolini da Forl\u00ec, anch'essi attivi a Venezia.\nI primi veri editori nel senso pieno del termine apparvero in Europa in un periodo che va (a seconda delle aree geografiche) dal 1790, con la Rivoluzione francese, agli anni '40 dell'Ottocento. Nello stesso periodo si assist\u00e9 a un profondo mutamento nella base dei lettori. Mentre alla fine del XVIII secolo il pubblico era costituito prevalentemente dalle persone benestanti, nel corso degli anni si affacciarono alla lettura nuove fasce sociali e nacque il pubblico femminile. Gli editori colsero il cambiamento in atto e attuarono scelte imprenditoriali nuove: invece di pubblicare per un pubblico gi\u00e0 conosciuto e stabile, iniziarono ad investire i propri capitali nella produzione di testi economicamente convenienti e per un pubblico di lettori pi\u00f9 vasto e anonimo.\nOrganizzazione del processo editoriale.\nLa figura dell'editore.\nL'editoria \u00e8, prima di tutto, un'attivit\u00e0 culturale, basata sulla scelta e la cura dei contenuti creati da artisti, scienziati, filosofi ecc. per portarli, trasformati in oggetto fisico (il libro, appunto, ma anche l'articolo, il saggio, la recensione), fino all'utente finale: il lettore. In questo viaggio del testo dall\u2019autore al lettore sono fondamentali i meccanismi della mediazione editoriale.\nL'editore \u00e8 quindi l'artefice della trasformazione della scrittura in un qualcosa di largamente fruibile. Questa funzione creativo-culturale permette al pubblico, almeno teoricamente, di fruire di contenuti filtrati evitando di esporlo a un'indiscriminata massa di materiale (il cosiddetto \"controllo editoriale\" o \"linea editoriale\"). Con il tempo questa funzione di discernimento dei contenuti \u00e8 andata via via scemando (anche a causa della crisi delle vendite cartacee, della diffusione dei \"nuovi media\" e del fenomeno delle autoedizioni).\nIn italiano il termine ha un significato diverso rispetto al vocabolo inglese \"editor\": quest'ultimo, che significa \"curatore di un'opera scritta da altri\" \u00e8 un termine che abbraccia un vasto campo di attivit\u00e0, dalla stampa professionistica al giornale locale. In particolare, nei giornali piccoli il lavoro di compilazione e messa in pagina degli articoli \u00e8 compiuto da una sola persona. L'articolo di apertura di tali pubblicazioni \u00e8 denominato \"lettera del curatore\" (\"letter from the editor\"). Il termine inglese con cui si indica un editore o una casa editrice \u00e8 \"publisher\".\nLe altre figure professionali.\nNel lavoro editoriale \u00e8 coinvolta una catena di figure professionali provenienti da varie discipline. Un elenco indicativo di queste figure, affiancate ma non sempre distinte da quella dell'editore, specie nelle piccole case editrici, potrebbe essere il seguente. Esso costituisce anche uno schema sintetico del processo editoriale in s\u00e9, ovvero del passaggio del documento dalla forma dattiloscritta al suo arrivo nelle mani del lettore."}
{"id": "259871", "revid": "110157", "url": "https://it.wikipedia.org/wiki?curid=259871", "title": "La Rouvi\u00e8re", "text": "La Rouvi\u00e8re \u00e8 un comune francese di 636 abitanti situato nel dipartimento del Gard nella regione dell'Occitania."}
{"id": "259872", "revid": "110157", "url": "https://it.wikipedia.org/wiki?curid=259872", "title": "Sainte-C\u00e9cile-d'Andorge", "text": "Sainte-C\u00e9cile-d'Andorge \u00e8 un comune francese di 577 abitanti situato nel dipartimento del Gard nella regione dell'Occitania."}
{"id": "259873", "revid": "110157", "url": "https://it.wikipedia.org/wiki?curid=259873", "title": "Sainte-Croix-de-Caderle", "text": "Sainte-Croix-de-Caderle \u00e8 un comune francese di 128 abitanti situato nel dipartimento del Gard nella regione dell'Occitania."}
{"id": "259874", "revid": "110157", "url": "https://it.wikipedia.org/wiki?curid=259874", "title": "Saint-\u00c9tienne-de-l'Olm", "text": "Saint-\u00c9tienne-de-l'Olm \u00e8 un comune francese di 363 abitanti situato nel dipartimento del Gard nella regione dell'Occitania."}
{"id": "259875", "revid": "110157", "url": "https://it.wikipedia.org/wiki?curid=259875", "title": "Saint-\u00c9tienne-des-Sorts", "text": "Saint-\u00c9tienne-des-Sorts \u00e8 un comune francese di 515 abitanti situato nel dipartimento del Gard nella regione dell'Occitania."}
{"id": "259876", "revid": "287204", "url": "https://it.wikipedia.org/wiki?curid=259876", "title": "Les Salles-du-Gardon", "text": "Les Salles-du-Gardon \u00e8 un comune francese di 2.581 abitanti situato nel dipartimento del Gard nella regione dell'Occitania."}
{"id": "259877", "revid": "110157", "url": "https://it.wikipedia.org/wiki?curid=259877", "title": "La Vernar\u00e8de", "text": "La Vernar\u00e8de \u00e8 un comune francese di 360 abitanti situato nel dipartimento del Gard nella regione dell'Occitania."}
{"id": "259879", "revid": "1305772", "url": "https://it.wikipedia.org/wiki?curid=259879", "title": "Les Plans", "text": ""}
{"id": "259880", "revid": "118912353", "url": "https://it.wikipedia.org/wiki?curid=259880", "title": "Movimento Politico dei Lavoratori", "text": "Il Movimento Politico dei Lavoratori (MPL) \u00e8 stato un partito politico italiano.\nStoria.\nL'MPL fu fondato il 29 ottobre 1971 da Livio Labor, ex presidente delle Associazioni Cristiane Lavoratori Italiani (ACLI), insieme a Gennaro Acquaviva, Luigi Covatta, Luciano Benadusi, Giovanni Russo Spena, Corrado Clini, Gian Giacomo Migone, Pierluigi Mantini e altri. A esso aderirono il senatore Cesare Pirisi e il deputato Giuseppe Gerbino.\nDopo che il congresso delle ACLI di cui Labor era presidente dal 1961 aveva votato la fine del collateralismo con la Democrazia Cristiana (DC) fond\u00f2 l'8 marzo 1969 con Riccardo Lombardi l'Associazione di Cultura Politica (ACPOL) impegnata per la ristrutturazione della sinistra italiana. Il 5 luglio 1970 l'ACPOL si sciolse per avviare la fase costituente dell'MPL. Questo movimento aveva l'obiettivo di rappresentare l'area cattolica del dissenso verso la DC e in questo senso avrebbe dovuto catalizzare i consensi dei cattolici progressisti e di sinistra. Tra i candidati vi era anche un giovane Savino Pezzotta per la Camera nel collegio di Brescia e Bergamo.\nTuttavia dopo le elezioni politiche del 1972 (alle quali il MPL partecip\u00f2 raccogliendo circa 120.000 voti, pari allo 0,36% e nessun seggio) la gran parte del MPL (Labor, Acquaviva, Benadusi, il giovane Marco Biagi, Luigi Covatta e molti altri) conflu\u00ec nel Partito Socialista Italiano, nel quale svolsero un ruolo di primo piano nel rinnovamento della cultura del socialismo italiano (col Progetto socialista del 1978 e con la Conferenza di Rimini del 1982) e nell'azione del governo Craxi, specialmente in occasione della revisione del Concordato fra lo Stato Italiano e la Santa Sede.\nInvece la minoranza del MPL (Spena, Domenico Jervolino, Gian Giacomo Migone, Vittorio Bellavite e altri) decise lo stesso giorno di proseguire la propria attivit\u00e0 politica come Alternativa Socialista. Tre mesi dopo la nuova formazione si sarebbe fusa con il Nuovo Partito Socialista Italiano di Unit\u00e0 Proletaria (Nuovo PSIUP) per fondare il Partito di Unit\u00e0 Proletaria (PdUP). Nel luglio 1974 il PdUP si fuse con il gruppo de \"il manifesto\" e dette vita al Partito di Unit\u00e0 Proletaria per il Comunismo (PdUP per il Comunismo). A sua volta il PdUP per il Comunismo si suddivise nel gennaio 1977 in due distinte formazioni, grossomodo corrispondenti a \"il manifesto\" e PdUP.\nL'area che faceva capo al PdUP ader\u00ec alla costituente di Democrazia Proletaria (DP) e furono proprio gli esponenti del vecchio MPL a rimanere in DP dopo che nel 1979 i dirigenti ex NPSIdUP (primi fra tutti Foa e Miniati) si ritirarono dalla vita politica e dal partito. Nel 1987 Spena fu eletto segretario di DP al posto del dimessosi Mario Capanna e da allora rimase alla guida del partito fino alla confluenza di esso nel Partito della Rifondazione Comunista in cui avrebbero militato in maggioranza tutti gli esponenti della sinistra del MPL (tranne Migone, passato ai Democratici di Sinistra)."}
{"id": "259884", "revid": "110157", "url": "https://it.wikipedia.org/wiki?curid=259884", "title": "Rodilhan", "text": "Rodilhan \u00e8 un comune francese di 2.767 abitanti situato nel dipartimento del Gard nella regione dell'Occitania."}
{"id": "259888", "revid": "112904722", "url": "https://it.wikipedia.org/wiki?curid=259888", "title": "Espressione (informatica)", "text": "In un linguaggio di programmazione un'espressione \u00e8 un costrutto che combina uno o pi\u00f9 valori (ad esempio costanti o variabili), utilizzando operatori e funzioni.\nLe operazioni e le funzioni sono interpretate (\"valutate\") secondo particolari regole di precedenza e di associazione per un particolare linguaggio di programmazione, producendo un valore. L'ordine di precedenza tra operatori stabilito dal \u00eclinguaggio pu\u00f2 normalmente essere alterato mediante parentesi.\nSi dice che l'espressione \"restituisce un valore\", o che \"valuta\" questo valore.\nSe il linguaggio utilizzato \u00e8 tipizzato, le espressioni sono sottoposte alle regole sui tipi di dato.\nCome in matematica, l'espressione \"\u00e8\" (o si pu\u00f2 dire \"ha\") il suo valore valutato, ma la valutazione di una stessa espressione pu\u00f2 dare valori diversi in diversi momenti dell'esecuzione del programma.\nLe espressioni possono o non possono avere effetti collaterali; se ne hanno perdono la trasparenza referenziale. Un esempio di espressioni sono le cosiddette espressioni regolari."}
{"id": "259894", "revid": "122605366", "url": "https://it.wikipedia.org/wiki?curid=259894", "title": "Nitrometano", "text": "Il nitrometano \u00e8 un composto organico di formula CH3NO2. \u00c8 il pi\u00f9 semplice dei nitrocomposti alifatici R-NO2 (R = alchile). Nella molecola i due atomi di ossigeno sono uguali grazie alla risonanza (una delle due forme \u00e8 mostrata in figura, a destra) che li fa scambiare di ruolo. Come si pu\u00f2 gi\u00e0 intuire da queste due strutture limite la sua molecola risulta considerevolmente polare (\u03bc\u00a0=\u00a03,54\u00a0D) .\nAllo stato liquido va soggetto a tautomeria di tipo cheto-enolico che comporta uno spostamento di protone (H+) dal carbonio a uno degli ossigeni (e viceversa), ma l\u2019equilibrio risultante \u00e8 comunque molto spostato a sinistra; la presenza di un -OH nella seconda forma tautomera, pur se largamente minoritaria, rende il nitrometano un solvente polare s\u00ec, ma non del tutto aprotico. Un solvente simile, ma di uso pi\u00f9 generale, \u00e8 l'acetonitrile; anch'esso notevolmente polare e con buona costante dielettrica.\nIl nitrogruppo -NO2 \u00e8 tra i gruppi maggiormente stabilizzanti dei carbanioni in \u03b1, pi\u00f9 del carbonile (e questo pi\u00f9 del cianogruppo -CN), per cui gli idrogeni del metile sono qui decisamente pi\u00f9 acidi che nei chetoni o aldeidi; infatti il suo pKa \u00e8 10,21 , contro 19,16 per l\u2019acetone; il nitrometano pu\u00f2 quindi essere facilmente deprotonato; l\u2019anione che cos\u00ec ne deriva \u00e8 un buon nucleofilo al carbonio; come tale, che pu\u00f2 essere utilmente impiegato nelle reazioni di addizione nucleofila al carbonile e questo anche a scopo sintetico, per formare legami C-C ed estendere cos\u00ec la catena.\nA temperatura ambiente si presenta come un liquido incolore, leggermente oleoso, dall'intenso odore caratteristico; bolle a 101\u00a0\u00b0C ed \u00e8 solo parzialmente solubile in acqua.\nViene comunemente usato in svariate applicazioni industriali come solvente, come intermedio di sintesi, come mezzo di reazione e per estrazioni liquido-liquido in campo farmaceutico, per le produzioni di pesticidi, esplosivi, fibre e solvente di vernici o rivestimenti .\nLa sua costante dielettrica relativamente elevata (\u03b5r\u00a0=\u00a039,40) lo rende adatto anche per solubilizzare complessi metallici e composti inorganici in genere.\nUsi.\nUn uso di un certo rilievo \u00e8 connesso al mondo del modellismo dinamico a motore endotermico, dove esso viene miscelato con alcol metilico, olio di ricino di alta qualit\u00e0 e una miscela di 8 tipi diversi di olio sintetico per produrre una miscela carburante.\nL'ossigeno presente nella molecola viene rilasciato ad una certa temperatura permettendo di bruciare una quantit\u00e0 maggiore di combustibile di quanto permetterebbe il solo ossigeno presente nell'aria, ottenendo cos\u00ec una combustione pi\u00f9 energetica di quella che si avrebbe immettendo una miscela di solo alcool metilico nella camera di combustione del micromotore, sia esso a due o quattro tempi.\nViene impiegato nel mondo quattro ruote pista e fuoristrada ma \u00e8 anche utilizzato, in percentuali minori, in aerei ed elicotteri in scala.\nI dragster sono un esempio di macchine da corsa alimentate a nitrometano, infatti quando si alimentano motori con nitrometano molto concentrato si notano le caratteristiche \"fiammate\" (date dalla parziale combustione del nitrometano nella camera di scoppio) che escono dagli scarichi.\nLe percentuali maggiori, si ottengono nell'1/8 pista 25% ma si pu\u00f2 arrivare anche a percentuali di 30-33% per i fuoristrada o rally per poi scendere al 10-16% per la 1/10.\nIl nitrometano, in maniera analoga ad altri nitrocomposti come la nitroglicerina, ad alte temperature si disgrega e gli atomi di ossigeno vengono liberati agevolando cos\u00ec una forte detonazione; tuttavia, il nitrometano, generando ossigeno, va ad ossidare le delicate parti meccaniche prevalentemente fatte di alluminio ma anche di acciaio del micromotore.\nIl nitrometano \u00e8 impiegato nelle industrie come solvente e per altre applicazioni.\nPrecauzioni d'uso.\nPuro o ad alte concentrazioni, il nitrometano \u00e8 esplosivo per riscaldamento o compressione. Se contaminato con ammine o idrocarburi, pu\u00f2 formare composti esplosivi sensibili agli urti (l'esplosivo liquido \"Picatinny Liquid explosive\" - PLX viene ottenuto proprio miscelando 95% di nitrometano e 5% di etilendiammina).\nA partire dal 1\u00ba marzo 2016 le normative europee vietano la vendita di nitrometano ai privati in quanto precursore di esplosivo."}
{"id": "259899", "revid": "1305772", "url": "https://it.wikipedia.org/wiki?curid=259899", "title": "Pena di morte in Iran", "text": "La pena di morte in Iran \u00e8 prevista per omicidio, adulterio, stupro, omosessualit\u00e0, pratiche non sessuali ma erotiche tra uomini per 4 volte, bacio con lussuria in pubblico per 4 volte (fino al dicembre 2004), reati legati alla prostituzione, reati legati alla droga, blasfemia, estorsione, corruzione, contrabbando d'arte, terrorismo, consumo di alcool per 3 volte (fino al dicembre 2004), rapina a mano armata, atti incompatibili con la castit\u00e0, pornografia.\nLegge sulla pena di morte.\nI metodi di esecuzione sono impiccagione e lapidazione.\nSecondo il codice penale, i maschi sopra i 15 anni e le femmine sopra i 9 possono essere giustiziati. Nel 2004 \u00e8 stata vietata l'esecuzione di minori di 18 anni, ma il decreto non \u00e8 stato rispettato. Nel 2005, 6 persone minori all'epoca del reato e 2 al momento dell'esecuzione sono state giustiziate. Il 19 luglio due ragazzi di 18 e 16 anni sono stati impiccati per lo stupro di un bambino di 13 anni nel 2004, quando avevano rispettivamente 17 e 15 anni (l'accusa dello stupro \u00e8 stata criticata e additata come montatura per coprire, di fronte all'opinione pubblica mondiale che cominciava a interessarsi del caso, il fatto che i due siano stati condannati in realt\u00e0 per il fatto di essere omosessuali). Il 10 dicembre 2005 un afghano di 20 anni \u00e8 stato giustiziato per un omicidio commesso nel 2001, a 16 anni.\nNel 2004 ci sono state minimo 159 esecuzioni. Tra queste c'\u00e8 stata quella di Atefeh Rajabi, una ragazzina di 16 anni, impiccata il 15 agosto per \"atti incompatibili con la castit\u00e0\" (le sono stati falsificati i documenti di nascita ed \u00e8 stata fatta risultare nata nel 1982 invece che nel 1988; per tutti i minori giustiziati dal 2004 le autorit\u00e0 iraniane hanno detto che non si trattava di minori). Il 13 novembre 2005, due giovani di 25 e 24 anni sono stati impiccati per omosessualit\u00e0 con l'aggravante di stupro e sequestro di persona. Il 15 novembre \u00e8 stata comminata una impiccagione per conduzione di un bordello, possesso di video pornografici e assunzione e vendita di alcool.\nNumerose sono le esecuzioni per reati politici. Nel 2003 ci sono state 2 esecuzioni per aver guidato una protesta studentesca. Nello stesso anno un uomo ha rischiato l'esecuzione per aver affisso nella sua macchina un cartello che diceva \"l'era dei governi arroganti \u00e8 finita\". Il 3 e il 7 settembre 2005 due membri del partito del Kurdistan sono stati impiccati. Non tutte le esecuzioni vengono rese note e fonti non governative hanno stimato 300/400 esecuzioni all'anno. All'inizio del dicembre 2005 il Consiglio Nazionale della Resistenza Iraniana ha reso noto che ci sono state oltre 100 esecuzioni dal 26 giugno, ovvero dall'elezione del nuovo presidente. Nel 2009 venne giustiziata la 22enne Delara Darabi, minorenne all'epoca del crimine, e il suo caso suscit\u00f2 l'interesse dei mass media di tutto il mondo.\nCaratteristiche delle esecuzioni.\nIn Iran, le esecuzioni hanno luogo nel carcere principale della regione o provincia in cui \u00e8 avvenuto il reato, dopo che la loro grazia sia stata respinta e dopo che siano state espiate le pene detentive rimaste in sospeso. Nell'area metropolitana di Tehran (prigione Evin) sono state eseguite condanne a morte e cos\u00ec pure nell'area di Karaj (carcere Gohardasht). La Prigione Qasr di Teheran ha eseguito condanne capitali fino alla chiusura nel 2005. Le forche si trovano normalmente in un cortile a distanza o in una remota ala del carcere rispetto alle celle e all'obitorio. L'esecuzione avviene alle ore 5,00 locali, poco prima della chiamata alla \"\u1e63al\u0101t\" (preghiera canonica islamica) del mattino.\nQuando la fune della forca \u00e8 tesa, la corda stretta fittamente fa s\u00ec che il prigioniero perda coscienza in pochi secondi a causa del mancato afflusso di sangue al cervello, e la morte sopraggiunge in genere dopo 10-15 minuti dall'inizio dell'esecuzione. Se il condannato si dibatte dopo essere stato impiccato, i carcerieri in genere tirano la corda per accelerarne la morte.\nNei casi di omicidio, ai parenti prossimi della vittime, alle volte viene concesso di tirare via lo sgabello dei condannati.\nCi sono state delle occasioni nelle quali la famiglia della vittima ha perdonato il proprio assassino ai piedi del patibolo. Un paio di volte, il condannato \u00e8 stato graziato ed \u00e8 stato tirato gi\u00f9 dal patibolo dopo essere stato appeso alla corda, sopravvivendo all'evento."}
{"id": "259906", "revid": "287204", "url": "https://it.wikipedia.org/wiki?curid=259906", "title": "Uch\u016b no Stellvia", "text": ", conosciuto anche come Stellvia dell'Universo, Stellvia of the Universe o pi\u00f9 semplicemente Stellvia, \u00e8 un anime fantascientifico composto da 26 episodi e prodotto dallo studio Xebec.\nNel maggio 2003 inizi\u00f2 ad essere pubblicato un adattamento in forma di manga nel mensile \"Dengeki Daioh\". Un sequel della versione animata fu annunciato nel 2005, ma il progetto venne abbandonato in seguito ad alcune divergenze interne.\n\"Stellvia\" \u00e8 in realt\u00e0 una sincrasi di due parole di origine latina, \"stella\" e \"via\". Il termine si potrebbe quindi approssimativamente tradurre in \"via per le stelle\". \nTrama.\nAnno 2167 d.C.: la Terra viene devastata da una potente onda d'urto elettromagnetica causata dall'esplosione e conseguente trasformazione in supernova della stella Hydrus Beta, distante 20 anni luce dal pianeta muoiono 3 dei 14 miliardi di persone. 189 anni dopo, nell'anno 2356 d.C., la societ\u00e0 umana \u00e8 stata ricostruita e si \u00e8 unita per fronteggiare efficacemente l'arrivo della \"Second Wave\", una seconda onda d'urto proveniente dalla supernova che, al contrario della prima, contiene una gran quantit\u00e0 di materia in grado di causare danni irreparabili. \nSei stazioni spaziali chiamate \"Foundation\" sono state costruite e spedite nello spazio per riuscire a fronteggiare pi\u00f9 efficacemente la minaccia incombente. Oltre a svolgere le loro funzioni di monitoraggio, questi giganteschi complessi accettano ogni anno studenti provenienti dalla Terra che desiderano diventare piloti spaziali e combattere per il proprio pianeta.\n\u00c8 sulla Foundation Stellvia che si svolge la storia di Katase Shima, una ragazzina quindicenne che, stregata dalle stelle, decide di iscriversi all'accademia e vivere un'avventura che cambier\u00e0 per sempre la sua vita e quella di tutti intorno a lei.\nLe Foundation.\nNel mondo di Stellvia sono presenti 6 , stazioni orbitanti nello spazio che svolgono varie funzioni, dal monitoraggio degli eventi dell'universo all'accoglienza di vari studenti provenienti dal pianeta Terra che desiderano studiare per diventare piloti spaziali.\nLe 6 Foundation sono, dalla pi\u00f9 vicina alla pi\u00f9 lontana dal Sole:\nEpisodi.\nLa serie animata \u00e8 composta da 26 episodi, trasmessi tra il 2 aprile e il 24 settembre 2003 sulla rete televisiva TV Tokyo.\nCollegamenti esterni.\n Sito ufficiale di \"Uch\u016b no Stellvia\"\n \"Uch\u016b no Stellvia\" sul sito dell'emittente TV Tokyo"}
{"id": "259909", "revid": "104458", "url": "https://it.wikipedia.org/wiki?curid=259909", "title": "Ar\u00e2ches-la-Frasse", "text": "Ar\u00e2ches-la-Frasse \u00e8 un comune francese di 1.887 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259910", "revid": "768068", "url": "https://it.wikipedia.org/wiki?curid=259910", "title": "Psi (lettera)", "text": "La lettera psi (maiuscolo \u03a8, minuscolo \u03c8) \u00e8 la ventitreesima lettera dell'alfabeto greco ed ha il valore numerale di 700; trascrive il gruppo consonantico //.\n\u00c8 usata come simbolo/icona per la psicologia. Nelle scienze rappresenta le funzioni d'onda e poligamma.\nPsi veniva adottata anche nell'alfabeto cirillico antico, come psi ().\nNel campo della genetica, psi viene usata per indicare gli pseudogeni.\nNel campo della biologia viene invece utilizzata per indicare il potenziale idrico in relazione all'osmosi.\nIn meccanica quantistica viene utilizzata per indicare la funzione d'onda."}
{"id": "259911", "revid": "1977248", "url": "https://it.wikipedia.org/wiki?curid=259911", "title": "La Balme-de-Sillingy", "text": "La Balme-de-Sillingy \u00e8 un comune francese di 5.024 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259912", "revid": "1977248", "url": "https://it.wikipedia.org/wiki?curid=259912", "title": "La Balme-de-Thuy", "text": "La Balme-de-Thuy \u00e8 un comune francese di 392 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259913", "revid": "1977248", "url": "https://it.wikipedia.org/wiki?curid=259913", "title": "La Baume", "text": "La Baume \u00e8 un comune francese di 260 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259914", "revid": "767487", "url": "https://it.wikipedia.org/wiki?curid=259914", "title": "Le Biot", "text": "Le Biot \u00e8 un comune francese di 517 abitanti situato nel dipartimento dell'Alta Savoia nella regione del Alvernia-Rodano-Alpi."}
{"id": "259915", "revid": "106456", "url": "https://it.wikipedia.org/wiki?curid=259915", "title": "Le Bouchet-Mont-Charvin", "text": "Le Bouchet-Mont-Charvin \u00e8 un comune francese di 242 abitanti situato nel dipartimento dell'Alta Savoia nella regione del Rodano-Alpi.\nFino al 2013 si \u00e8 chiamato Le Bouchet.\nNel territorio comunale nasce il fiume Chaise."}
{"id": "259917", "revid": "767487", "url": "https://it.wikipedia.org/wiki?curid=259917", "title": "La Chapelle-d'Abondance", "text": "La Chapelle-d'Abondance \u00e8 un comune francese di 845 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259918", "revid": "287204", "url": "https://it.wikipedia.org/wiki?curid=259918", "title": "La Chapelle-Saint-Maurice", "text": "La Chapelle-Saint-Maurice \u00e8 un comune francese di 131 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259919", "revid": "767487", "url": "https://it.wikipedia.org/wiki?curid=259919", "title": "La Chapelle-Rambaud", "text": "La Chapelle-Rambaud \u00e8 un comune francese di 223 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259920", "revid": "110157", "url": "https://it.wikipedia.org/wiki?curid=259920", "title": "Les Clefs", "text": "Les Clefs \u00e8 un comune francese di 586 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259921", "revid": "767487", "url": "https://it.wikipedia.org/wiki?curid=259921", "title": "La Clusaz", "text": "La Clusaz \u00e8 un comune francese di 1.917 abitanti situato nel dipartimento dell'Alta Savoia della regione dell'Alvernia-Rodano-Alpi.\nStazione sciistica attrezzata sia per lo sci alpino sia per lo sci nordico, ha ospitato varie tappe dalla Coppa del Mondo di sci di fondo e della Coppa del Mondo di freestyle, oltre a numerose gare minori."}
{"id": "259922", "revid": "110157", "url": "https://it.wikipedia.org/wiki?curid=259922", "title": "La C\u00f4te-d'Arbroz", "text": "La C\u00f4te-d'Arbroz \u00e8 un comune francese di 274 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259923", "revid": "110157", "url": "https://it.wikipedia.org/wiki?curid=259923", "title": "\u00c9loise", "text": "\u00c9loise \u00e8 un comune francese di 874 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259924", "revid": "767487", "url": "https://it.wikipedia.org/wiki?curid=259924", "title": "\u00c9pagny (Alta Savoia)", "text": "\u00c9pagny \u00e8 una localit\u00e0 appartenente al comune francese di \u00c9pagny-Metz-Tessy, situato nel dipartimento dell'Alta Savoia nella regione Alvernia-Rodano-Alpi.\nStoria.\n\u00c9pagny \u00e8 stato un comune indipendente fino al 1\u00ba gennaio 2016, quando si \u00e8 fuso con il comune di Metz-Tessy per formare il nuovo comune di \u00c9pagny-Metz-Tessy."}
{"id": "259925", "revid": "287204", "url": "https://it.wikipedia.org/wiki?curid=259925", "title": "Etaux", "text": "Etaux \u00e8 un comune francese di 1.739 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259926", "revid": "287204", "url": "https://it.wikipedia.org/wiki?curid=259926", "title": "\u00c9tercy", "text": "\u00c9tercy \u00e8 un comune francese di 707 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259927", "revid": "110157", "url": "https://it.wikipedia.org/wiki?curid=259927", "title": "\u00c9trembi\u00e8res", "text": "\u00c9trembi\u00e8res \u00e8 un comune francese di 1.885 abitanti situato nel dipartimento dell'Alta Savoia della regione dell'Alvernia-Rodano-Alpi.\nSi trova lungo il corso del fiume Arve."}
{"id": "259928", "revid": "1305772", "url": "https://it.wikipedia.org/wiki?curid=259928", "title": "\u00c9pagny", "text": ""}
{"id": "259929", "revid": "22475", "url": "https://it.wikipedia.org/wiki?curid=259929", "title": "\u00c9vires", "text": "\u00c9vires \u00e8 un comune francese di 1.295 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259930", "revid": "767487", "url": "https://it.wikipedia.org/wiki?curid=259930", "title": "La Forclaz", "text": "La Forclaz \u00e8 un comune francese di 217 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259931", "revid": "122528390", "url": "https://it.wikipedia.org/wiki?curid=259931", "title": "Les Gets", "text": "Les Gets \u00e8 un comune francese di 1.290 abitanti situato nel dipartimento dell'Alta Savoia della regione dell'Alvernia-Rodano-Alpi.\nSport.\nStazione sciistica,comprensorio che insieme alle stazioni circostanti (Morzine e Avoriaz) costituisce il comprensorio sciistico pi\u00f9 grande d'Europa. Les Gets ha ospitato diverse gare di Coppa del mondo di sci alpino. Ha anche ospitato tappe della Coppa del mondo di mountain bike."}
{"id": "259932", "revid": "104458", "url": "https://it.wikipedia.org/wiki?curid=259932", "title": "Le Grand-Bornand", "text": "Le Grand-Bornand \u00e8 un comune francese di 2.251 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259933", "revid": "1865216", "url": "https://it.wikipedia.org/wiki?curid=259933", "title": "Les Houches", "text": "Les Houches \u00e8 un comune francese di 3.142 abitanti situato nel dipartimento dell'Alta Savoia della regione dell'Alvernia-Rodano-Alpi, nella Valle dell'Arve bagnata dal fiume omonimo.\nStoria.\nNel 1951, C\u00e9cile de Witt-Morette ha creato una scuola di fisica teorica per gli studenti di dottorato francesi, che oggi fa parte de l'Universit\u00e0 Joseph Fourier di Grenoble."}
{"id": "259934", "revid": "767487", "url": "https://it.wikipedia.org/wiki?curid=259934", "title": "Jonzier-\u00c9pagny", "text": "Jonzier-\u00c9pagny \u00e8 un comune francese di 708 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259935", "revid": "4106", "url": "https://it.wikipedia.org/wiki?curid=259935", "title": "Le Lyaud", "text": ""}
{"id": "259936", "revid": "287204", "url": "https://it.wikipedia.org/wiki?curid=259936", "title": "Marcellaz-en-Faucigny", "text": "Marcellaz-en-Faucigny \u00e8 un comune francese di 792 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259937", "revid": "767487", "url": "https://it.wikipedia.org/wiki?curid=259937", "title": "La Muraz", "text": "La Muraz \u00e8 un comune francese di 974 abitanti situato nel dipartimento dell'Alta Savoia, della regione dell'Alvernia-Rodano-Alpi."}
{"id": "259938", "revid": "314115", "url": "https://it.wikipedia.org/wiki?curid=259938", "title": "Les Olli\u00e8res", "text": "Les Olli\u00e8res \u00e8 un comune francese di 832 abitanti situato nel dipartimento dell'Alta Savoia nella regione dell'Alvernia-Rodano-Alpi."}
{"id": "259939", "revid": "110157", "url": "https://it.wikipedia.org/wiki?curid=259939", "title": "Le Petit-Bornand-les-Gli\u00e8res", "text": "Le Petit-Bornand-les-Gli\u00e8res \u00e8 un comune francese di 1.129 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259940", "revid": "963244", "url": "https://it.wikipedia.org/wiki?curid=259940", "title": "Le Reposoir", "text": "Le Reposoir \u00e8 un comune francese di 503 abitanti situato nel dipartimento dell'Alta Savoia della regione dell'Alvernia-Rodano-Alpi.\nPrende il nome dalla certosa del Reposoir (in latino \"Repausatorium\") fondata nel 1147 per iniziativa di Aimone di Faucigny: secondo la tradizione, il nome della certosa deriva da un'affermazione del primo priore, Giovanni di Spagna, che visitando il sito dove sarebbe sorto il monastero, avrebbe esclamato \"Hic est repausatorium meum\" (il riposo della mia anima \u00e8 qui)."}
{"id": "259941", "revid": "767487", "url": "https://it.wikipedia.org/wiki?curid=259941", "title": "La Rivi\u00e8re-Enverse", "text": "La Rivi\u00e8re-Enverse \u00e8 un comune francese di 467 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259942", "revid": "1652134", "url": "https://it.wikipedia.org/wiki?curid=259942", "title": "Saint-Jeoire-en-Faucigny", "text": "Saint-Jeoire (o Saint-Jeoire-en-Faucigny) \u00e8 un comune francese di 3.264 abitanti situato nel dipartimento dell'Alta Savoia della regione dell'Alvernia-Rodano-Alpi.\nA Saint-Jeoire-en-Faucigny nacque e mor\u00ec l'ingegnere Germain Sommeiller (1815 - 1871), uno dei principali artefici del traforo ferroviario del Frejus."}
{"id": "259943", "revid": "767487", "url": "https://it.wikipedia.org/wiki?curid=259943", "title": "Le Sappey", "text": "Le Sappey \u00e8 un comune francese di 384 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259946", "revid": "767487", "url": "https://it.wikipedia.org/wiki?curid=259946", "title": "La Vernaz", "text": "La Vernaz \u00e8 un comune francese di 299 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259947", "revid": "767487", "url": "https://it.wikipedia.org/wiki?curid=259947", "title": "Les Villards-sur-Th\u00f4nes", "text": "Les Villards-sur-Th\u00f4nes \u00e8 un comune francese di 1.034 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259948", "revid": "124966104", "url": "https://it.wikipedia.org/wiki?curid=259948", "title": "Spaziali", "text": "Nel Ciclo della Fondazione e nel Ciclo dei Robot di Isaac Asimov gli spaziali furono i primi terrestri a fondare colonie nello spazio. Dopo circa un millennio, gli spaziali decisero di recidere ogni legame politico con la Terra e di attuare una politica di controllo delle nascite per sostenere un'alta qualit\u00e0 di vita, insieme all'impiego estensivo dei robot. Si nota inoltre la loro longevit\u00e0, circa quattro volte la vita di un terrestre. Questo permise loro di guadagnare la supremazia militare nei confronti della Terra.\nI Siriani (abitanti di Sirio), che compaiono nella serie di romanzi giovanili di \"Lucky Starr\", vengono presentati come una popolazione molto simile agli spaziali.\nI romanzi di Asimov raccontano la progressiva decadenza dei mondi degli spaziali e la scomparsa dei robot dalla vita quotidiana dell'umanit\u00e0. I dettagli precisi variano da romanzo a romanzo, e almeno in un caso \u2013 quello della contaminazione della Terra a causa di sostanze radioattive \u2013 delle scoperte scientifiche successive alla stesura delle opere costrinsero lo scrittore a rivedere le proprie tesi.\nStoria.\nNel periodo di tempo che va dai racconti ambientati nel futuro prossimo (come quelle della raccolta \"Io, Robot\") ai romanzi del Ciclo dei Robot, i terrestri iniziarono a sciamare fuori dal loro mondo sovrappopolato e si stabilirono su trenta pianeti extrasolari, il primo dei quali fu Aurora, orbitante intorno a Tau Ceti.\nQuesto periodo fu noto nella storia successiva come \"Impero Terrestre\" (termine improprio in quanto non organizzato in un impero come il successivo e ben noto Impero Galattico, quanto una Federazione).\nCol passare dei secoli, sebbene la Terra dominasse le colonie con autoritarismo e centralismo, queste iniziarono a prosperare, soprattutto grazie all'introduzione dei robot positronici che invece furono banditi sulla Terra.\nAnche con l'aiuto di nanotecnologie e di stili di vita perfetti, ben presto gli \"Spaziali\", come i terrestri iniziarono a chiamare con spregio i coloni, raggiunsero vite lunghe secoli e i loro mondi prosperarono, tanto da colonizzarne a loro volta altri.\nIl risentimento terrestre crebbe, cos\u00ec come crescevano le masse del Mondo Natale, e i mondi esterni furono obbligati ad accettare un'immigrazione sempre pi\u00f9 incontrollata e leggi commerciali sempre pi\u00f9 sfavorevoli.\nAlla fine, Aurora guid\u00f2 una coalizione di Mondi Spaziali in una guerra con la Terra, nota come \"Guerra delle Tre Settimane\", con cui gli Spaziali secedettero dalla Terra, dopo averla sconfitta, riunendosi a loro volta in una Federazione con a capo Aurora.\nI terrestri furono confinati per molti secoli successivi nel loro sistema planetario e i contatti con gli Spaziali furono interrotti.\nAurora divenne in breve il mondo spaziale pi\u00f9 autorevole, e gli Spaziali stessi colonizzarono autonomamente altri mondi, ultimo dei quali fu Solaria, e da trenta originali divennero infine cinquanta.\nSolo un migliaio di anni dopo, con la creazione di Spacetown a opera del dr. Roj Sarton, gli Spaziali ripresero contatto coi terrestri stabilendo basi militari sul pianeta.\nLo sviluppo dei rapporti successivi e la nuova spinta colonizzatrice terrestre sono narrati nei romanzi del \"Ciclo dei Robot\", a partire da \"Abissi d'acciaio\".\nProcessi sociologici mai descritti in dettaglio portarono alla decadenza di questi mondi; il loro predominio militare fu annientato dalla costituzione, da parte di una seconda ondata di esploratori terrestri, di nuove colonie in altre regioni della Galassia.\nNell'epoca dell'Impero Galattico i Mondi Spaziali sono ormai un mito, essendo tutti decaduti, depopolati o addirittura sterraformati, anche se \u00e8 probabile ritenere che nei primi millenni pre-imperiali numerosi Mondi Spaziali continuarono a esistere come pianeti abitati. Solamente Solaria, di nascosto e isolata dall'intera umanit\u00e0, continua lo sviluppo della sua societ\u00e0 individualista.\nNel 12.018 dell'Era Galattica, Hari Seldon scopre che i superstiti auroriani si erano stabiliti in un momento non meglio precisato della Storia nella capitale imperiale Trantor, dando vita al settore di Micogeno.\nNel romanzo \"Fondazione e Terra\", i protagonisti sbarcano su Solaria e riprendono contatto coi suoi abitanti, che nel corso dei millenni si sono modificati geneticamente tanto da divenire ermafroditi.\nSviluppi successivi e altri riferimenti nelle opere di altri autori.\nIl romanzo \"Nemesis\" suggerisce che gli spaziali potrebbero essere stati in realt\u00e0 discendenti di esseri umani selezionati da un'intelligenza non-umana in base alle loro caratteristiche mentali. Ad ogni modo la trama del racconto \u00e8 completamente slegata dal resto delle opere di Asimov, a parte per una breve citazione all'interno di \"Fondazione anno zero\".\nLa trilogia \"Robot Mystery\", dell'autore Mark W. Tiedemann, \u00e8 ambientata nella \"continuity\" asimoviana fra i fatti di \"I robot dell'alba\" e quelli del successivo \"I robot e l'Impero\"; essa presenta gli spaziali come un gruppo geneticamente diverso dai Terrestri e dai loro discendenti. I lavori di Tiedemann cercano di aggiornare l'opera di Asimov in base alle ultime scoperte scientifiche e ai temi caratteristici della fantascienza contemporanea, ad esempio motivando l'assenza di nanotecnologie nell'universo descritto da Asimov. Secondo il romanzo \"Aurora\" (2002), gli effetti cumulativi delle alterazioni genetiche legate all'uso delle nanotecnologie hanno separato geneticamente gli spaziali dal resto dell'umanit\u00e0, al punto tale che la parola \"uomo\" contenuta nelle tre leggi della robotica non pu\u00f2 applicarsi nei loro confronti.\nPianeti degli Spaziali conosciuti.\nI Mondi Spaziali citati dall'autore, sono nel presente elenco incompleto:"}
{"id": "259951", "revid": "125940660", "url": "https://it.wikipedia.org/wiki?curid=259951", "title": "Marco Giampaolo", "text": " \n\u00c8 stato soprannominato \"il Maestro\" dallo stesso Arrigo Sacchi prima della sua avventura con il Milan.\nBiografia.\nNasce in Svizzera, a Bellinzona, da una famiglia giuliese, emigrata per lavoro, con la quale fa ritorno a Giulianova all'et\u00e0 di un anno. \u00c8 fratello maggiore di Federico, anche lui allenatore di calcio ed ex calciatore.\nCarriera.\nGiocatore.\nCresciuto nel Giulianova, squadra della sua citt\u00e0, con cui ha disputato quattro stagioni di cui una (annata 1987-1988) insieme al fratello Federico, ha militato prevalentemente in formazioni di Serie C1 e Serie C2, con l'eccezione dell'annata 1995-1996, nella quale ha collezionato 36 presenze e una rete in Serie B con la Fidelis Andria, chiudendo al quartultimo posto finale con conseguente retrocessione.\nChiuse la carriera agonistica ad appena trent'anni, mentre militava nel Gualdo, a causa di un brutto infortunio alla caviglia. Fu il suo ex tecnico Ivo Iaconi a consigliargli di diventare un allenatore.\nAllenatore.\nPescara, Giulianova, Treviso e Ascoli.\nIncominci\u00f2 da osservatore nel di cui divenne successivamente allenatore in seconda.\nAnalogo incarico ricopr\u00ec in seguito a e a .\nNel 2004 fu assistente del tecnico dell' Massimo Silva, pur esercitando di fatto come allenatore-capo bench\u00e9 ancora sprovvisto del patentino di prima categoria; in ragione di ci\u00f2 fu deferito alla Commissione Disciplinare e squalificato per due mesi fino al 15 maggio 2006. La stagione si risolse nella salvezza della squadra marchigiana.\nCagliari.\nNella stagione 2006-2007 passa alla guida del Cagliari; esonerato il 17 dicembre 2006, torner\u00e0 sulla panchina sarda il 26 febbraio 2007 (dopo l'esonero di Franco Colomba), riuscendo a raggiungere la salvezza con una giornata d'anticipo. Il 5 luglio 2007 ha superato a pieni voti il master federale per allenatori di Coverciano ottenendo cos\u00ec il patentino di prima categoria. Nella stagione seguente viene riconfermato dalla societ\u00e0 isolana, e dopo un inizio assai promettente in termini di gioco e risultati (vittoria per 2-0 a Napoli all'esordio e 1-0 in casa contro il ), la squadra va in crisi.\nIl 13 novembre 2007 viene nuovamente esonerato dal presidente Cellino in seguito a una serie di risultati negativi con soli 9 punti in undici partite e il penultimo posto. Al suo posto viene chiamato Nedo Sonetti, che in data 19 dicembre 2007 si dimette da allenatore del Cagliari (con la squadra ultima in classifica). Cellino richiama cos\u00ec Giampaolo, ancora sotto contratto, ma questi attraverso un comunicato trasmesso da un legale di fiducia agli organi di stampa, dichiara: \"\u00abPur nella consapevolezza del danno economico che ne deriver\u00e0, rinuncio a tornare a Cagliari. L'orgoglio e la dignit\u00e0 non hanno prezzo\u00bb\".\nSiena e Catania.\nNella stagione 2008-2009 \u00e8 l'allenatore del , che conduce alla salvezza ripetendo anche il record di punti, 44, ottenuti nella stagione precedente da Mario Beretta. Consegue anche il record di 12 vittorie in campionato.\nNella stagione successiva, il 29 ottobre 2009, a causa degli scarsi risultati conseguiti dalla squadra senese (5 punti in 10 giornate) Giampaolo viene esonerato.\nIl 30 maggio 2010 viene ufficializzato come allenatore del per la stagione 2010-2011. Le aspettative a inizio stagione sono alte, ma dopo aver totalizzato 22 punti in 20 partite, a seguito di una serie di 3 partite in cui il Catania guadagna un solo punto, viene esonerato il 18 gennaio 2011.\nCesena.\nIl 4 giugno 2011 firma con la societ\u00e0 del presidente Igor Campedelli, sostituendo Massimo Ficcadenti e diventando cos\u00ec il nuovo allenatore del Cesena per la stagione 2011-2012.\nPer la sua avventura in terra romagnola rivedr\u00e0 la composizione del suo consueto staff. Il nuovo vice sar\u00e0 Leonardo Colucci, gi\u00e0 agli ordini di Giampaolo ai tempi di Cagliari nel ruolo per\u00f2 di calciatore. Colucci prender\u00e0 il posto di Fabio Micarelli, vice storico di Giampaolo, che continuer\u00e0 a far parte dello staff come collaboratore tecnico. Come preparatore atletico conferma per Roberto Peressuti, mentre il preparatore dei portieri non sar\u00e0 pi\u00f9 Tuccella, bens\u00ec Roberto Bocchino, gi\u00e0 collaboratore di Giampaolo ai tempi di Ascoli.\nMalgrado una campagna acquisti sorprendente, inizier\u00e0 molto male l'avventura in Romagna, il peggior inizio della sua carriera: dopo nove turni, risulta essere ultimo in classifica con soli 3 punti, e dopo alcune giornate di contestazioni, viene esonerato il 30 ottobre dopo la sconfitta per 2-0 contro il Parma: lascia la squadra all'ultimo posto con appena tre reti segnate, venendo sostituito da Daniele Arrigoni.\nBrescia.\nNella stagione 2013-2014 scende in Serie B accordandosi il 2 luglio 2013 con il Brescia.\nIl 23 settembre 2013, all'indomani della sconfitta casalinga contro il Crotone in cui i tifosi hanno inneggiato al suo predecessore Alessandro Calori, non si presenta all'allenamento mattutino e rassegna le proprie dimissioni da allenatore del Brescia, accettate ufficialmente il 25 settembre. Il 4 marzo 2014 ha rifiutato la richiesta di tornare sulla panchina delle rondinelle.\nCremonese ed Empoli.\nIl 17 novembre 2014 viene nominato nuovo allenatore della in Lega Pro, al posto dell'esonerato Mario Montorfano. A fine stagione, arrivato 8\u00ba in campionato, risolve il contratto con il club grigiorosso.\nIl 15 giugno 2015 viene nominato nuovo allenatore dell', militante nella Serie A 2015-2016. Esordisce in Serie A sulla panchina toscana il 23 agosto 2015, con la sconfitta per 3 a 1 subita in casa contro il Chievo. La prima vittoria \u00e8 invece datata 19 settembre 2015 contro l'Udinese, con il risultato di 1-2. Dopo aver portato la squadra al decimo posto in classifica esprimendo un buon gioco, il 14 maggio 2016 comunica alla societ\u00e0 che non sar\u00e0 pi\u00f9 lui a guidare la squadra l'anno successivo.\nSampdoria.\nIl 4 luglio 2016 viene comunicato ufficialmente il suo passaggio alla Sampdoria. Nella prima stagione conduce i blucerchiati al decimo posto, con l'importante doppio successo nei derby: non accadeva dal 1959-60 che entrambe le sfide cittadine si risolvessero a favore dei doriani. Spiccano anche le vittorie contro le milanesi, nei confronti delle quali la Sampdoria ottiene 9 punti su 12 disponibili. In Coppa Italia viene eliminato agli ottavi dalla Roma (4-0).\nNel campionato 2017-18 la squadra vince sempre in casa nelle prime 6 uscite, conseguendo un'altra affermazione contro il Genoa. Ci\u00f2 rende il tecnico l'unico, al pari di Novellino, capace di imporsi per tre volte di fila nella stracittadina. Altre vittorie importanti in questa stagione sono quelle contro il (2-0), Juventus (3-2), Roma (0-1) e nelle doppie sfide con l'Atalanta (3-1 a Genova e 2-1 a Bergamo) e la Fiorentina (2-1 a Firenze e 3-1 a Genova). Conferma il decimo posto come l\u2019anno prima ma con 6 punti in pi\u00f9 (54), mentre in Coppa Italia viene eliminato dalla Fiorentina di nuovo agli ottavi (3-2).\nL\u2019anno seguente \u00e8 il Milan a eliminare la Samp, sempre agli ottavi (2-0 ai supplementari). In campionato la formazione blucerchiata guidata da Giampaolo si piazza al nono posto con 53 punti.\nTra i risultati migliori di stagione figurano quelli con Napoli (3-0), Atalanta (0-1), Milan (1-0) e Juventus (2-0). Il 15 giugno 2019 viene annunciata la risoluzione consensuale del contratto con la societ\u00e0 doriana.\nParentesi al Milan.\nIl 19 giugno 2019 viene comunicato ufficialmente il suo ingaggio da parte del . Esordisce in Serie A sulla panchina dei rossoneri il 25 agosto successivo, nella sconfitta per 0-1 contro l'. Raccoglie altre tre sconfitte nelle successive cinque giornate, diventando il secondo allenatore a perdere quattro delle prime sei partite alla guida del Milan, dopo Italo Galbiati nel 1982, e il primo a perderne quattro delle prime sei in campionato da 81 anni a quella parte. L'8 ottobre, nonostante la vittoria per 2-1 sul campo del , complice il brutto avvio di stagione dal punto di vista del gioco e dei risultati, viene esonerato.\nTorino.\nIl 7 agosto 2020 viene annunciato come nuovo allenatore del . Esordisce sulla panchina granata il 19 settembre 2020, nella gara di Serie A persa per 0-1 in trasferta contro la . Il 18 gennaio 2021, a seguito del pareggio interno contro lo per 0-0 e con la squadra al terzultimo posto in classifica, viene esonerato.\nRitorno alla Sampdoria.\nIl 19 gennaio 2022 ritorna alla , subentrando all'esonerato Roberto D'Aversa.\nStatistiche.\nStatistiche da allenatore.\n\"Statistiche aggiornate al 19 febbraio 2022.\""}
{"id": "259953", "revid": "767487", "url": "https://it.wikipedia.org/wiki?curid=259953", "title": "Draillant", "text": "Draillant \u00e8 un comune francese di 701 abitanti situato nel dipartimento dell'Alta Savoia della regione dell'Alvernia-Rodano-Alpi."}
{"id": "259954", "revid": "125993253", "url": "https://it.wikipedia.org/wiki?curid=259954", "title": "Attilio Tesser", "text": "Carriera.\nGiocatore.\nFluidificante di sinistra, comincia a giocare nelle giovanili della squadra della sua citt\u00e0 natale, il Montebelluna, fino a debuttare in Serie D in prima squadra a 16 anni. Due anni dopo, appena maggiorenne, debutta in Serie C nel , dove rimane per due stagioni prima di passare in Serie A al . Coi partenopei gioca due stagioni, nella seconda colleziona 5 presenze con la Nazionale Under-21. Sempre in Serie A veste anche le maglie di Udinese, poi nella stagione 1985-1986 scende di categoria col , poi e infine in Serie C con il Trento nella stagione 1989-1990, che coincide con la sua ultima esperienza da calciatore.\nAllenatore.\nPrime esperienze e l'esordio in Serie A a Cagliari.\nLa sua prima panchina \u00e8 al Sevegliano nel 1992, poi si occupa dei settori giovanili di Udinese e . Nel 2001 allena il Fussball Club S\u00fcdtirol-Alto Adige in C2. Nel 2003 \u00e8 in B con la , dove rimane due anni; nel primo sfiora la promozione, nel secondo si salva.\nNell'estate 2005 fu chiamato da Massimo Cellino alla guida del Cagliari, ma gi\u00e0 a fine agosto \u2014 dopo aver esordito in campionato con una sconfitta in casa del Siena \u2014 venne esonerato.\nIl 20 maggio 2006 \u00e8 ingaggiato dall' per la stagione 2006-2007 al posto di Marco Giampaolo. Anche qui viene esonerato in tempi brevi, dopo sole undici giornate di campionato, col ruolino di 0 partite vinte, 4 pareggiate e 7 perse. Subentra al suo posto Nedo Sonetti.\nL'11 giugno 2007 Tesser \u00e8 ingaggiato dal nella Serie B 2007-2008 con contratto biennale fino al 30 giugno 2009. Prende il posto di Domenico Di Carlo. Per Tesser anche questa avventura finisce con l'esonero: il 24 febbraio 2008, all'indomani del pareggio interno col , \u00e8 sollevato dall'incarico, causa scarsi risultati e lontananza della zona play-off.\nIl 12 gennaio 2009 dopo l'esonero dell'allenatore del Padova Carlo Sabatini \u00e8 chiamato a allenare la squadra padovana in Serie B ma il 22 febbraio 2009 dopo soli quattro punti in cinque giornate viene esonerato col suo staff e al suo posto torna Carlo Sabatini.\nNovara: la cavalcata dalla Lega Pro alla Serie A.\nL'11 giugno successivo diventa allenatore del Novara, nel 2009-2010 portando la squadra piemontese alla promozione in Serie B con 4 giornate d'anticipo. L'anno successivo, il 12 giugno 2011, porta il Novara in Serie A dopo 55 anni di assenza, sconfiggendo nella finale play-off il Padova. Il 20 settembre seguente il Novara sconfigge l' 3-1; per Tesser \u00e8 la prima vittoria in Serie A, per il club piemontese \u00e8 il terzo successo assoluto contro l'Inter in campionato, il secondo fra le mura amiche (la prima vittoria risaliva difatti al torneo 1939-1940, 1-0, 29\u00aa giornata). Il 30 gennaio 2012, dopo quattro sconfitte consecutive in campionato e con la squadra ultima in classifica con 12 punti, viene esonerato dalla dirigenza novarese.\nIl 27 febbraio dello stesso anno gli viene attribuita la \"panchina d'argento\" della FIGC.\nIl 6 marzo 2012 \u00e8 richiamato dal Novara, sostituendo Emiliano Mondonico; a fine stagione la squadra retrocede in Serie B con 32 punti totali e 27 fatti. Rimane in Piemonte nella stagione successiva rinnovando il proprio contratto fino al 2014, ma in seguito alla sconfitta rimediata ad Ascoli \u00e8 esonerato nel pomeriggio del 31 ottobre seguente, dopo aver sub\u00ecto quattro sconfitte nelle ultime sei gare. Lo sostituisce Giacomo Gattuso, tecnico della formazione Primavera.\nLe esperienze di Terni e Avellino.\nIl 31 dicembre 2013 \u00e8 ingaggiato come allenatore dalla nel campionato di Serie B 2013-2014. L'11 giugno 2014 prolunga il contratto fino a giugno 2015.\nArriva 12\u00ba in campionato migliorando il 16\u00ba posto dell'anno precedente.\nL'11 giugno 2015 annuncia il suo passaggio all' in sostituzione di Massimo Rastelli, passato al Cagliari, firmando un contratto di un anno con opzione per il secondo. Viene presentato alla stampa due giorni dopo accolto da oltre 300 tifosi allo Stadio Partenio. Il suo staff \u00e8 composto dal vice Mark Strukelj, dal preparatore atletico Ivano Tito e dal preparatore dei portieri Leonardo Cortiula. La prima gara ufficiale alla guida della compagine irpina vede i biancoverdi battere 3-0 in casa la Casertana, nella gara valida per il secondo turno di Coppa Italia.\nDopo un periodo - quello tra novembre e dicembre 2015 - in cui Tesser \u00e8 stato messo seriamente in discussione a causa di prestazioni non eccezionali da parte della squadra e di alcune sconfitte di troppo, una striscia di 6 vittorie consecutive a cavallo del nuovo anno permette all'allenatore veneto di rimanere pi\u00f9 saldo sulla panchina degli irpini.\nTuttavia, a seguito della sconfitta patita in casa contro la per 0-2 alla 32\u00aa giornata, il 22 marzo 2016 viene esonerato e sostituito da Dario Marcolin. Ritorna sulla panchina dei Lupi il 20 aprile, a seguito dell'esonero di Dario Marcolin, che nelle 5 partite alla guida dei biancoverdi aveva ottenuto un solo punto.\nCremonese.\nIl 31 maggio 2016 diventa il nuovo allenatore della Cremonese, club militante in Lega Pro. Al primo campionato sulla panchina grigiorossa vince il girone A di Lega Pro, aggiudicandosi la promozione diretta in Serie B e riportando cos\u00ec in serie cadetta la Cremonese dopo undici anni di assenza. La vittoria decisiva arriva all'ultima giornata in casa, grazie al 3-2 contro il Racing Roma, dopo una straordinaria rimonta ai danni dell'Alessandria, a lungo capolista e giunta ad avere anche 9 punti di vantaggio sui lombardi. Nella stagione successiva in Serie B, alla fine di un ottimo girone d'andata che vede i grigiorossi in piena zona play-off, una serie di 15 partite consecutive senza vittorie fanno precipitare la compagine grigiorossa a ridosso della zona play-out, decretando la fine dell'esperienza cremonese dell'allenatore veneto, esonerato a cinque giornate dal termine del campionato.\nPordenone.\nPer la stagione 2018-2019 si accorda con il , squadra militante in Serie C, con la quale raggiunge, alla penultima giornata del campionato una storica promozione in Serie B. Nel campionato cadetto la squadra stupisce arrivando a lottare a sorpresa per la promozione in massima serie, conquistando il quarto posto e l'accesso diretto alle semifinali play-off. Nella semifinale d'andata il Pordenone vince per 0-1 sul campo del Frosinone, ma al ritorno, nonostante il risultato positivo, il fattore campo e il miglior piazzamento in classifica, i friulani perdono 0-2 venendo cos\u00ec eliminati. Il 17 agosto 2020 rinnova il suo contratto con i friulani per altri due anni. Il 3 aprile 2021, in seguito alla sconfitta subita il giorno precedente sul campo del Brescia per 1-4, viene esonerato con la squadra al 15\u00ba posto a due punti dalla zona play-out.\nModena.\nIl 22 giugno seguente rescinde il suo contratto con i neroverdi per poi diventare il giorno stesso il nuovo tecnico del , militante in Serie C, con cui firma un contratto biennale con opzione. Tra novembre e febbraio raccoglie 14 vittorie consecutive, stabilendo il nuovo record di vittorie consecutive nella storia della categoria, il record precedente era di 11 vittorie consecutive appartenente a , e . Questa striscia viene interrotta il 2 febbraio a seguito del pareggio per 0-0 contro la .\nStatistiche.\nStatistiche da allenatore.\n\"Statistiche aggiornate al 28 febbraio 2022\". \nPalmar\u00e8s.\nAllenatore"}
{"id": "259955", "revid": "9498", "url": "https://it.wikipedia.org/wiki?curid=259955", "title": "Mesenzio", "text": ""}
{"id": "259956", "revid": "110157", "url": "https://it.wikipedia.org/wiki?curid=259956", "title": "Blonay", "text": "Blonay (toponimo francese) \u00e8 un comune svizzero di 6\u00a0125 abitanti del Canton Vaud, nel distretto della Riviera-Pays-d'Enhaut.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBlonay \u00e8 servito dall'omonima stazione sulla ferrovia Vevey-Blonay-Les Pl\u00e9iades.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "259959", "revid": "104265", "url": "https://it.wikipedia.org/wiki?curid=259959", "title": "Giuseppe Pillon", "text": "Come allenatore detiene insieme ad Alberto Zaccheroni il record di tre promozioni consecutive dalla Serie D alla Serie B, col .\nCaratteristiche tecniche.\nAllenatore.\nPredilige come modulo il 4-4-2. Ha schierato le sue squadre anche con il 4-3-3 e il 4-3-1-2.\nCarriera.\nGiocatore.\nInizia le giovanili nelle file della Pro Mogliano, formazione con la quale diventa vicecampione italiano nella categoria allievi. Acquistato dalla Juventus, si trasferisce a Torino per completare il percorso delle giovanili con il team bianconero. Viene quindi ceduto all'Alessandria, squadra con cui disputa il primo campionato professionistico esordendo con i grigi nel campionato di Serie C 1975-1976.\nTermina la carriera nelle squadre del circondario. Nella stagione 1988-1989 gioca in Serie C2 nelle file del Giorgione, quindi passa al Treviso con il quale gioca per una stagione sempre in Serie C2, per poi concludere la carriera nel paese nel quale risiede la famiglia (Campocroce di Mogliano Veneto) giocando due stagioni con la Pro Mogliano con la quale ottiene un 5\u00ba e un 3\u00ba posto nel massimo torneo regionale del Veneto (stagioni 1990-1991 e 1991-1992).\nAllenatore.\nEsordi.\nEsordisce nel Salvarosa nel 1992 nel campionato di Promozione Veneto e poi nel Campionato Nazionale Dilettanti allena il .\nTreviso.\nNel 1994 \u00e8 ingaggiato dal Treviso, che in tre anni porta dal Campionato Nazionale Dilettanti alla Serie B, dopo 42 anni d'assenza, arrivando primo in Serie D, in Serie C2 e in Serie C1.\nPadova, Genoa, Lumezzane e Pistoiese.\nNell'estate del 1997 \u00e8 ingaggiato dal Padova, in Serie B, venendo esonerato nel gennaio 1998. In estate viene assunto dal Genoa, dove viene esonerato dopo quattro giornate del campionato 1998-1999.\nNel marzo 2000 allena il , ultimo in Serie C1, ottenendo la salvezza dopo i play-out, mentre nel dicembre dello stesso anno viene esonerato dalla Pistoiese in Serie B.\nAscoli e Bari.\nNel 2001 viene assunto all', rimanendo due stagioni, e ottenendo una promozione in Serie B nel 2001-2002, e una tranquilla salvezza nel campionato di Serie B 2002-2003.\nNel novembre 2003 sostituisce Marco Tardelli al , ma non riesce a risalire oltre il quart'ultimo posto perdendo poi lo spareggio salvezza contro il . In estate i pugliesi conserveranno comunque la categoria a seguito del fallimento di e Napoli.\nLa storica promozione a Treviso.\nNell'autunno del 2004 viene richiamato da Ettore Setten a Treviso, con la squadra all'ultimo posto in classifica. A fine anno, grazie a una splendida rimonta, il Treviso si piazza al 5\u00ba posto e disputa i Play-off promozione perdendo contro il Perugia.\nIn estate arriver\u00e0 la prima storica promozione in Serie A a seguito del fallimento del Torino.\nChievo Verona e ritorno al Treviso.\nNel 2005 \u00e8 ingaggiato dal Chievo Verona e, contrariamente alle aspettative generali, ottiene un prestigioso settimo posto e la qualificazione alla Coppa UEFA. In seguito allo scandalo del calcio italiano del 2006, per\u00f2, il piazzamento viene corretto al quarto posto ed il Chievo Verona si vede qualificato al terzo turno della Champions League 2006-2007 contro il Levski Sofia. La sconfitta per (2-0) in Bulgaria e il pareggio per (2-2) in Italia condannano il Chievo Verona al ripescaggio in Coppa UEFA. I ragazzi di Pillon per\u00f2 non hanno fortuna e vengono eliminati dallo Sporting Braga senza accedere al tabellone principale (2-0 a Braga e 2-1 dts a Verona). In campionato non va meglio al tecnico trevigiano che, dopo aver conquistato un solo punto nelle prime sei giornate (1-1 con l'), viene sostituito sulla panchina giallobl\u00f9 dall'ex Luigi Delneri.\nIl 13 giugno 2007 torna ufficialmente, per la terza volta, ad allenare il Treviso, con cui affronter\u00e0 in Serie B la stagione 2007-2008. L'inizio non \u00e8 dei migliori. La squadra, allestita con ingenti spese dal presidente Ettore Setten per vincere il campionato con l'ingaggio di calciatori di categoria superiore e alcuni dei migliori elementi del campionato di Serie B, arranca nelle ultime posizioni di classifica. Pillon rischia l'esonero, il quinto della carriera, ma alcuni risultati positivi ottenuti grazie alle prodezze del capitano Beghetto, vero bomber della squadra a dispetto dei costosi acquisti estivi, tengono a galla squadra e tecnico.\nIl 15 luglio 2008, Pillon rescinde consensualmente il contratto con il Treviso. La causa \u00e8 il mancato accordo con la societ\u00e0 sulla riduzione dell'ingaggio richiesta dalle difficolt\u00e0 economiche della societ\u00e0 guidata del presidente Ettore Setten.\nReggina e ritorno all'Ascoli.\nIl 16 dicembre 2008 \u00e8 ingaggiato nella Serie A 2008-2009 dalla , in sostituzione dell'esonerato Nevio Orlandi. Il 25 gennaio 2009, dopo tre sconfitte consecutive (per ultima quella in casa per 0-1 contro il ChievoVerona), viene esonerato. Alla guida della squadra amaranto viene richiamato lo stesso Orlandi. Torna in panchina dopo dieci mesi d'assenza in Serie B: l' infatti, lo ingaggia al posto di Alessandro Pane, esonerato dopo 15 partite. Viene annunciato dal presidente ascolano Benigni, il 22 novembre 2009 e per Pillon, si tratta di un ritorno, dopo l'esperienza ad avuta dal 2001 al 2003.\nIl suo esordio non porta per\u00f2 a buoni risultati: arrivano infatti due sconfitte contro e che fanno scivolare la squadra al terz'ultimo posto in classifica, in piena zona retrocessione. In quest'ultima partita Pillon si rende autore di un gesto di fair-play: infatti, mentre un difensore amaranto lascia uscire la palla per propri problemi fisici, il suo non lascia terminare la palla fuori e continua a giocare, segnando rocambolescamente il gol. Pillon successivamente chiede ai suoi di rimanere fermi e di regalare il gol alla Reggina. La giornata successiva l' pareggia in casa della capolista Lecce, per poi infilare una serie di cinque vittorie consecutive. A tre giornate dal termine del Campionato cadetto, il 14 maggio 2010 il trainer trevigiano ufficializza il suo addio dall' una volta terminato il torneo.\nLivorno ed Empoli.\nIl 4 giugno 2010 viene ufficializzato il suo accordo annuale con il Livorno. Dopo la sconfitta di Portogruaro il 12 febbraio 2011 viene esonerato e sostituito da Walter Novellino. Il 2 ottobre 2011, dopo l'esonero di Alfredo Aglietti, ha firmato un contratto che lo lega all' fino a conclusione del campionato. La prima partita da tecnico degli azzurri l'ha disputata il 5 ottobre 2011 pareggiando in trasferta proprio contro l'ex squadra, il Livorno.\nGi\u00e0 il 20 novembre successivo viene esonerato dall' che lo sostituisce con Guido Carboni.\nIl ritorno alla Reggina.\nIl 16 marzo 2013 Pillon torna ad allenare la : viene ingaggiato in sostituzione dell'esonerato Davide Dionigi. Esordisce con una vittoria esterna contro l' per 3-0, mentre alla sua seconda gara batte in casa per 2-1 la .\nIl 18 maggio 2013 pareggiando 0-0 sul campo del , diretta avversaria per la corsa salvezza porta gli amaranto alla permanenza in Serie B.\nIl 16 giugno 2013 nonostante sia riuscito ad evitare la retrocessione, termina la sua seconda avventura sulla panchina degli amaranto, sostituito da Gianluca Atzori.\nCarpi e Pisa.\nIl 17 marzo 2014 il Carpi lo ingaggia in sostituzione dell'esonerato Stefano Vecchi, nonostante la squadra stesse disputando un discreto campionato di Serie B per gli standard della stessa. Ad ogni modo, la porta ad una tranquilla salvezza, mancando di un soffio l'accesso ai Play-off..\nIl 16 marzo 2015, dopo esattamente un anno dalla sua ultima chiamata, scende di categoria, andando ad allenare in Lega Pro con un contratto fino al termine della stagione il Pisa, in piena lotta Play-off, in sostituzione dell'esonerato Piero Braglia.\nIl 23 marzo, dopo una sola settimana dal suo ingaggio, decide di dimettersi in seguito alle sconfitte contro Lucchese e San Marino.\nIl ritorno al Padova.\nIl 2 dicembre 2015 diventa il nuovo allenatore del Padova, tornando sulla panchina del club euganeo dopo 18 anni, sostituendo l'esonerato Carmine Parlato in Lega Pro 2015-2016.\nIl 27 maggio 2016 viene comunicato che non gli sar\u00e0 rinnovato il contratto salutando cos\u00ec Padova dopo solo qualche mese e dopo aver effettuato una notevole rimonta alla guida dei biancoscudati.\nAlessandria.\nIl 15 aprile 2017 viene ingaggiato dall'Alessandria in sostituzione di Piero Braglia. A fine stagione il club decide di non rinnovargli il contratto, nonostante l'accesso a una storica finale dei play-off, persa contro il .\nPescara.\nIl 4 aprile 2018 sostituisce Massimo Epifani come allenatore al Pescara, firmando fino al termine della stagione. Ottenuta la salvezza matematica con una buona media punti nelle 9 partite disputate, viene confermato alla guida del Pescara anche per la stagione successiva, nella quale, pur con una rosa partita con l'obiettivo della salvezza, raggiunge il quinto posto, che diventer\u00e0 quarto posto a causa del deferimento del Palermo. Ai play-off per la promozione in massima serie la squadra abruzzese viene poi eliminata in semifinale dall'Hellas Verona e Pillon non viene confermato.\nCosenza.\nL'11 febbraio 2020 viene nominato nuovo tecnico del . Esordisce alla guida del club calabrese quattro giorni dopo vincendo 0-3 contro il Livorno. Il 18 marzo 2020, visto il periodo di difficolt\u00e0 dovuto all'emergenza della Pandemia di COVID-19 del 2020 in Italia, decide di risolvere il contratto che lo lega alla societ\u00e0 calabrese per stare vicino alla propria famiglia che si trova in Veneto.\nTriestina.\nIl 30 novembre 2020 subentra sulla panchina della al posto dell'esonerato Carmine Gautieri. Termina la stagione al 6\u00ba posto nel girone B della Serie C perdendo poi il primo turno dei play-off contro la . Il 4 luglio 2021 viene esonerato dalla societ\u00e0 giuliana.\nStatistiche.\nStatistiche da allenatore.\n\"Statistiche aggiornate al 16 maggio 2021.\""}
{"id": "259962", "revid": "287204", "url": "https://it.wikipedia.org/wiki?curid=259962", "title": "Euphorbia dendroides", "text": "LEuforbia arborea (Euphorbia dendroides ) \u00e8 una pianta della famiglia Euphorbiaceae, comune negli ambienti di macchia mediterranea.\nDistribuzione e habitat.\n\u00c8 diffusa nel bacino del Mediterraneo ad occidente fino alle coste della Spagna mediterranea e ad oriente fino all'Egeo; nel Nord Africa \u00e8 presente in Algeria ed in Libia. \u00c8 inoltre presente in Palestina e nelle Isole Canarie. \u00c8 naturalizzata inoltre in Australia occidentale e nel sud della California.\nIn Italia \u00e8 presente sulle coste tirreniche, ioniche e basso-adriatiche (Liguria, Toscana, Sardegna, Lazio, Campania, Puglia, Basilicata, Calabria, Sicilia).\n\u00c8 una essenza tipica della macchia mediterranea. Prospera in ambienti litoranei aridi e soprattutto calcarei, su scogliere e rupi presso il mare, da 0 a 700 m.\nMorfologia.\nSi presenta in forma di cespugli, con fusto e rami dicotomi, alti sino a 2 m. Nel periodo invernale e primaverile forma dei veri e propri cuscini sferici di colore verde. Nel periodo estivo si presenta sotto forma di arbusti privi di foglie e dall'aspetto scheletrico. I rami, se strappati, secernono un lattice bianco irritante al contatto con la pelle.\nLe foglie sono alterne, spaziate, oblungo-lanceolate, di colore dal verde-glauco al rossiccio, lunghe fino a 7\u00a0cm, e sono disposte nella parte superiore dei rami dove rimangono dalle prime piogge autunnali sino all'inizio dell'estate, epoca in cui si colorano di rosso e quindi cadono.\nHa fiori di color giallo-oro, raccolti in ombrelle terminali con 5-8 raggi, circondate da numerose brattee. Fiorisce da aprile a giugno.\nIl frutto \u00e8 un coccario tricarpellare, largo 5\u20136\u00a0mm contenenti semi appiattiti, grigi, lisci, lunghi 3\u00a0mm.\nBiologia.\n\u00c8 una pianta emblematica della macchia mediterranea e della gariga mediterranea costiera, che in tali condizioni vitali subisce il fenomeno della estivazione, cio\u00e8 ha la fase vitale (produzione di foglie fiori e frutti) in inverno fino alla primavera. Quando le condizioni vitali divengono critiche per il caldo e l'arido in estate, si ha una fase di completa stasi della vegetazione, inclusa la caduta delle foglie.\nSi riproduce generalmente per impollinazione anemogama, ma esistono casi documentati anche di impollinazione zoogama da parte di insetti, nonch\u00e9 da parte di sauri, come la lucertola balearica \"Podarcis lilfordi\", che visita \"Euphorbia dendroides\" per nutrirsi del suo nettare altamente concentrato.\nLa disseminazione \u00e8 garantita da un meccanismo di apertura a scatto del frutto che proietta i semi ad una certa distanza dalla pianta madre.\nPropagazione.\nOltre che per seme si propaga anche per radicazione di talea."}
{"id": "259963", "revid": "126257", "url": "https://it.wikipedia.org/wiki?curid=259963", "title": "Colla spera", "text": ""}
{"id": "259966", "revid": "126257", "url": "https://it.wikipedia.org/wiki?curid=259966", "title": "Spezzato (araldica)", "text": ""}
{"id": "259968", "revid": "287204", "url": "https://it.wikipedia.org/wiki?curid=259968", "title": "Spezzatura", "text": "In campo finanziario la spezzatura \u00e8 intesa quale un quantitativo di strumenti finanziari al di sotto del minimo lotto negoziabile nel loro mercato di riferimento, come da delibera dell'11 dicembre 1997. Sono negoziabili nel MTA (Mercato Telematico Azionario) le spezzature di obbligazioni convertibili, azioni e warrants attraverso le consuete fasi di negoziazione giornaliere in Borsa."}
{"id": "259971", "revid": "126257", "url": "https://it.wikipedia.org/wiki?curid=259971", "title": "Spiegato (araldica)", "text": ""}
{"id": "259972", "revid": "110157", "url": "https://it.wikipedia.org/wiki?curid=259972", "title": "Ch\u00e2tel-Saint-Denis", "text": "Ch\u00e2tel-Saint-Denis (toponimo francese; ) \u00e8 un comune svizzero di 6\u00a0723 abitanti del Canton Friburgo, nel distretto della Veveyse del quale \u00e8 il capoluogo; ha lo status di citt\u00e0.\nStoria.\nDal suo territorio nel 1806 fu scorporata la localit\u00e0 di Remaufens, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Ch\u00e2tel-Saint-Denis sono:\nEconomia.\nLes Paccots \u00e8 una stazione sciistica sviluppatasi a partire dal 1938.\nInfrastrutture e trasporti.\nCh\u00e2tel-Saint-Denis \u00e8 servita dall'omonima stazione e da quella di Prayoud sulla ferrovia Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "259975", "revid": "126257", "url": "https://it.wikipedia.org/wiki?curid=259975", "title": "Spigato (araldica)", "text": ""}
{"id": "259976", "revid": "767487", "url": "https://it.wikipedia.org/wiki?curid=259976", "title": "Uraniborg", "text": "L'Uraniborg era un osservatorio astronomico gestito dall'astronomo danese Tycho Brahe.\nFu costruito all'incirca nel periodo fra il 1576 e il 1580 sull'isola di Hven, nell'\u00d8resund, lo stretto passaggio fra la danese Zelanda e la svedese Scania; al tempo di Brahe, tutta la zona era sotto il controllo del Regno di Danimarca e Norvegia.\nStoria.\nL'edificio era dedicato a Urania, la Musa dell'Astronomia, e denominato \"Uranienborg\", ovvero \"Castello di Urania\". \u00c8 stato l'ultimo osservatorio europeo costruito senza il telescopio come elemento-fulcro della costruzione. La prima pietra fu posata l'8 agosto 1576; Brahe abbandon\u00f2 il castello nel 1597, e questo fu distrutto nel 1601, e la zona \u00e8 tuttora sotto restauro.\nIl corpo centrale del castello era un quadrato di 15 metri di lato, costruito soprattutto in mattoni rossi. Due torri semi-circolari, una sul lato nord e l'altra sul lato sud dell'edificio principale, davano al tutto una forma quasi rettangolare. Il piano principale era formato da quattro camere, di cui una era occupata da Tycho con la sia famiglia, e le altre da astronomi in visita. La torre nord ospitava le cucine, e quella a sud una biblioteca. Il secondo piano era diviso in tre stanze, due di uguali dimensioni ed una pi\u00f9 grande, che era riservata ai membri della famiglia reale in visita. Al terzo piano c'era un \"loft\", suddiviso in otto stanze pi\u00f9 piccole riservate agli studenti.\nSi progett\u00f2 di circondare Uraniborg con un grande muro, altro 5 metri e mezzo e lungo 75, ma l'idea non and\u00f2 in porto, e si prefer\u00ec sollevare una collinetta di terra tutto intorno, presente tutt'oggi. L'Uraniborg era proprio nel mezzo, con un labirintico complesso di giardini fra la porta d'ingresso e la montagnola di terra. Oltre a decorare l'esterno, questi giardini erano un'ottima scorta di erbe per gli esperimenti medici di Tycho. Attualmente, i giardini sono stati ricreati, utilizzando sementi ritrovate nel luogo oppure identificate grazie agli scritti di Brahe.\nIl progetto dell'Uraniborg fu molto costoso: si stima che il costo della realizzazione dell'edificio ammont\u00f2 all'1% dell'intero patrimonio dello Stato.\nPoco dopo la costruzione divenne chiaro che gli strumenti installati sulle torri potevano essere facilmente divelti dal vento, e fu necessario creare un secondo sito d'osservazione: nacque cos\u00ec Stjerneborg (\"Il castello delle stelle\"), un sito pi\u00f9 piccolo situato a livello del terreno e dedicato esclusivamente all'osservazione - mancava, infatti, di stanze per dormire. Il profilo generale della costruzione era simile a quello dell'Uraniborg, con un muro di proporzioni simili a circondare il sito, anche se l'area racchiusa era molto pi\u00f9 piccola.\nDopo aver perso il sostegno finanziario da parte del nuovo re Cristiano IV di Danimarca, Tycho abbandon\u00f2 Hven nel 1597, e sia l'Uraniborg che lo Stjerneborg furono distrutti poco dopo la morte dell'astronomo. Stjerneborg divenne teatro di scavi archeologici negli anni cinquanta, conclusisi nella ricostruzione dell'osservatorio.\nOggi Uraniborg ospita un museo su Tycho Brahe e sulla storia dell'isola."}
{"id": "259980", "revid": "767487", "url": "https://it.wikipedia.org/wiki?curid=259980", "title": "A spina di pesce", "text": ""}
{"id": "259981", "revid": "115066070", "url": "https://it.wikipedia.org/wiki?curid=259981", "title": "Grandvillard", "text": "Grandvillard (toponimo francese; in tedesco \"Grosswiler\" o \"Langwiler\", desueti) \u00e8 un comune svizzero di 830 abitanti del Canton Friburgo, nel distretto della Gruy\u00e8re. Dal 2019 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGrandvillard \u00e8 servito dall'omonima stazione sulla ferrovia Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "259982", "revid": "2108263", "url": "https://it.wikipedia.org/wiki?curid=259982", "title": "Baldovino IV di Gerusalemme", "text": "Biografia.\nLa giovinezza.\nFiglio di Amalrico I di Gerusalemme e Agnese di Courtenay, Baldovino trascorse la giovinezza alla corte del padre, a Gerusalemme, ed ebbe pochi contatti con la madre, titolare della Contea di Giaffa e Ascalona e pi\u00f9 tardi Signora di Sidone. La coppia era stata costretta ad annullare il matrimonio nel 1164 a causa di un vizio di consanguineit\u00e0 sollevato dalla Chiesa e avallato dai nobili ostili ad Agnese. Amalrico ottenne comunque il riconoscimento della legittimit\u00e0 dei figli nati da quell'unione - Baldovino e la sorella maggiore Sibilla - che furono dichiarati suoi eredi diretti.\nL'educazione di Baldovino IV fu affidata a Guglielmo di Tiro, che poi divenne anche Arcivescovo di Tiro e cancelliere del Regno. Fu proprio Guglielmo a notare per primo, durante l'infanzia di Baldovino, che il giovane principe non sentiva dolore quando gli si pizzicava il braccio destro. In un primo tempo pens\u00f2 ad un'accentuata capacit\u00e0 di resistenza al dolore, poi condusse alcuni esami e scopr\u00ec che il braccio e la mano destra erano in parte paralizzati. Solo nell'et\u00e0 della pubert\u00e0 fu possibile effettuare la diagnosi di lebbra, e in quegli anni il decorso della malattia sub\u00ec un'impressionante accelerazione, degenerando nella forma lepromatosa, la pi\u00f9 devastante.\nRe di Gerusalemme.\nIl re Amalrico mor\u00ec nel 1174 e il ragazzo venne incoronato re il 15 luglio, all'et\u00e0 di tredici anni. Durante la minore et\u00e0, la reggenza venne affidata dapprima a Milone di Plancy (ma in maniera non ufficiale), poi a Raimondo III di Tripoli, cugino del padre. Nel 1175 venne stipulato un trattato di pace con Saladino.\nA causa della sua malattia, nessuno si attendeva che Baldovino potesse regnare a lungo, e tanto meno che potesse avere un erede. I cortigiani e i nobili si impegnarono quindi per ottenere favore e influenza presso gli eredi presunti di Baldovino - la sorella Sibilla e la sorellastra Isabella.\nSibilla era stata affidata alla prozia Ivetta di Betania (sorella pi\u00f9 giovane della nonna di Baldovino, la regina Melisenda), che l'aveva cresciuta nel convento di San Lazzaro, mentre Isabella risiedeva a Nablus, alla corte della madre Maria Comnena.\nIn questi anni, Raimondo di Tripoli, dietro suggerimento dello stesso re, avvi\u00f2 dei negoziati per il matrimonio fra la principessa Sibilla e Guglielmo di Monferrato, cugino sia di Luigi VII di Francia che dell'imperatore Federico Barbarossa. La scelta fu motivata dunque dalla possibilit\u00e0 di chiedere aiuti militari dall'esterno in caso di necessit\u00e0. Guglielmo giunse in Terrasanta all'inizio di ottobre, e al momento del matrimonio venne nominato Conte di Giaffa e Ascalona. La speranza era che potesse reggere le sorti del Regno qualora la malattia di Baldovino si fosse aggravata, e successivamente succedergli per via dei diritti acquisiti dalla moglie Sibilla.\nContro Saladino.\nLa reggenza di Raimondo termin\u00f2 due anni dopo l'incoronazione, quando il giovane re raggiunse la maggiore et\u00e0. Appena quattordicenne, non ancora logorato dal male che lo affliggeva, Baldovino comp\u00ec le sue prime azioni militari: ignor\u00f2 il trattato di pace stipulato dal reggente con Saladino e comp\u00ec delle incursioni nel territorio di Damasco e nella valle della Beq\u0101\u02bf (la cristiana Buqaya). Le truppe cristiane poterono avere il primo assaggio delle doti di condottiero del giovane sovrano.\nPoco dopo, Baldovino avvi\u00f2 i preparativi di un attacco al cuore del dominio di Saladino, l'Egitto. Lo spingevano in questa direzione le pressioni dei Bizantini, che pretendevano da lui il rispetto degli accordi stipulati dal defunto Amalrico: un'alleanza fra cristiani \u2013 anche se di rito differente \u2013 contro il nemico comune.\nBaldovino invi\u00f2 a Costantinopoli Rinaldo di Ch\u00e2tillon, gi\u00e0 principe di Antiochia per via del suo matrimonio con Costanza d'Antiochia, cugina di Amalrico I. Il suo compito era quello di ottenere supporto navale per un'invasione dell'Egitto da parte dell'imperatore Manuele Comneno. Rinaldo era stato rilasciato da poco dalla prigionia di Aleppo, durata ben 16 anni, dopo che lo stesso Manuele aveva pagato il suo riscatto. Rinaldo era infatti patrigno dell'imperatrice, Maria d'Antiochia.\nA sua volta, il \"basil\u00e9us\" aveva interesse al ripristino della gerarchia ortodossa in Terrasanta, e organizz\u00f2 il matrimonio fra Boemondo III d'Antiochia e la sua bisnipote Teodora Comnena, sorella della Regina vedova Maria.\nRinaldo torn\u00f2 quindi a Gerusalemme all'inizio del 1177 e Baldovino lo ricompens\u00f2 per i suoi servigi dandogli in moglie Stefania di Milly, che recava in eredit\u00e0 i feudi di Kerak e dell'Oltregiordano.\nBaldovino voleva che Rinaldo e Guglielmo del Monferrato collaborassero nella difesa della parte meridionale del Regno. In giugno, per\u00f2, Guglielmo mor\u00ec ad Ascalona, dopo alcune settimane di malattia, lasciando Sibilla vedova e incinta del futuro Baldovino V.\nIn agosto il cugino del re, Filippo di Fiandra, arriv\u00f2 a Gerusalemme come crociato, chiedendo di sposare le sorelle di Baldovino a suoi vassalli. Filippo era il pi\u00f9 diretto parente vivente di Baldovino in linea paterna e sosteneva di godere di maggiore autorit\u00e0 rispetto al reggente Raimondo, in quanto nipote di Folco V d'Angi\u00f2 e dunque cugino di primo grado di Baldovino; Raimondo, nipote di Melisenda, era invece cugino di primo grado di Amalrico e quindi di secondo grado di Baldovino. L'Alta Corte si oppose fermamente e uno dei suoi membri pi\u00f9 autorevoli, Baldovino di Ibelin, arriv\u00f2 ad insultare in pubblico Filippo. Offeso, quest'ultimo lasci\u00f2 Gerusalemme, mettendosi al servizio del Principato di Antiochia. Gli Ibelin, oltre ad essere a capo di uno dei partiti forti del regno, erano alleati della regina vedova Maria ed \u00e8 possibile che l'azione di Baldovino di Ibelin fosse stata pianificata. Egli stesso nutriva infatti speranze di sposare la principessa Sibilla, alla quale, secondo Ernoul, lo legava un forte sentimento amoroso.\nIl trionfo di Montgisard.\nCon l'abbandono del regno da parte di Filippo di Fiandra, gli accordi coi Bizantini saltarono e la spedizione in Egitto sub\u00ec ulteriori ritardi. Saladino ne approfitt\u00f2 per muovere dal Cairo con un imponente esercito di circa 26.000 uomini, diretto verso la piazzaforte templare di Gaza. Non potendo pi\u00f9 delegare ad altri il comando delle operazioni militari, Baldovino, sedicenne e malato, si mise a capo di un esercito di appena 1.400 soldati e si chiuse ad Ascalona in attesa del nemico.\nOrmai certo della vittoria, Saladino disperse parte delle sue milizie nelle regioni meridionali del regno, con l'ordine di seminare il terrore con incendi e razzie. A Gerusalemme, difesa da un pugno di uomini, si diffuse il panico. Anzich\u00e9 assediare il re ad Ascalona e puntare poi sulla Citt\u00e0 Santa, Saladino prosegu\u00ec verso il cuore del regno senza dare battaglia, in attesa che Baldovino IV schierasse le sue difese per uno scontro decisivo. \nBaldovino mosse da Ascalona all'inseguimento del nemico, che il 25 novembre fu colto di sorpresa presso la fortezza di Montgisard. La battaglia fu un trionfo per i cristiani, che travolsero l'esercito musulmano e furono a un passo dall'uccidere lo stesso sultano. Al suo ritorno, Baldovino fu acclamato con gioia da tutta Gerusalemme.\nIn quello stesso anno, Baldovino consent\u00ec alla matrigna Maria Comnena di sposare Baliano di Ibelin: un gesto di buona volont\u00e0 verso gli Ibelin che per\u00f2 comportava dei rischi, visto il potere e le ambizioni di quella famiglia. Con l'appoggio di Maria, gli Ibelin infatti tentarono subito di imporre il matrimonio di Sibilla e Isabella con membri della loro famiglia. D'altra parte, la complessa questione della successione non era stata ancora risolta.\nLa sconfitta di Marj \u02bfUy\u016bn.\nNel 1179 il re soffr\u00ec alcune sconfitte militari nel nord. Il 10 aprile, mentre conduceva una razzia su Banyas, fu sorpreso dal nipote di Saladino, Farruch Shah. Per salvare il re, il connestabile del Regno Umfredo II di Toron, unanimemente rispettato a Gerusalemme, fu ferito gravemente e mor\u00ec poco dopo.\nIl 10 giugno, in risposta a delle scorrerie di cavalieri vicino Sidone, Baldovino radun\u00f2 un esercito, con l'aiuto di Raimondo di Tripoli e del Gran Maestro dei Templari Oddone di Saint-Amand, e lo condusse a Marj \u02bfUy\u016bn. Qui l'esercito franco sconfisse i cavalieri che stavano guadando il fiume Leonte, ma vennero intercettati dal grosso delle forze di Saladino. Baldovino venne disarcionato e, impossibilitato a rimontare a cavallo senza aiuto, fu allontanato dalla battaglia portato a schiena da un cavaliere della sua guardia personale, mentre gli altri si facevano strada nella mischia. Il conte Raimondo fugg\u00ec a Tiro mentre il patrigno del re, Reginaldo di Sidone, riusc\u00ec a raccogliere molti dei fuggitivi.\nTuttavia, il Gran Maestro, Baliano di Ibelin e Ugo di Tiberiade, figliastro di Raimondo di Tripoli, furono fatti prigionieri dai musulmani. In agosto, il castello del Guado di Giacobbe, ancora in costruzione, cadde nelle mani di Saladino dopo un breve assedio. Met\u00e0 della sua guarnigione, composta da Templari, venne massacrata. La sconfitta annullava di fatto i vantaggi ottenuti sul campo di Montgisard.\nQuale fosse la considerazione di cui Baldovino godeva fra i popolani musulmani si pu\u00f2 desumere dagli scritti del viaggiatore Ibn Jubair: Baldovino era chiamato \"al-khinz\u012br\" (\"il porco\"), e sua madre Agnese \"al-khinz\u012bra\" (\"la scrofa\", o anche \"la troia\"). Ma d'altra parte, Agnese di Courtenay non aveva mai riscosso simpatie nemmeno in patria.\nBaldovino e Guido di Lusignano.\nLa domenica di Pasqua del 1180 Baldovino IV diede Sibilla in sposa a Guido di Lusignano, fratello del connestabile Amalrico di Lusignano. Secondo gli storici dell'epoca, questo secondo matrimonio di Sibilla fu in realt\u00e0 combinato dalla madre del re, della quale sembra che Amalrico fosse amante. \u00c8 innegabile che con l'ascesa al trono di Baldovino, la ripudiata Agnese avesse ripreso un posto di spicco nella corte del figlio e che la sua indole fosse alquanto incline all'intrigo. Tuttavia, Bernard Hamilton sostiene che questa visione sposa in maniera acritica le posizioni personali di Guglielmo di Tiro e della famiglia Ibelin.\nIl progetto di sposare Sibilla a Ugo III di Borgogna era fallito e pare che Raimondo di Tripoli avesse tentato di darla in moglie a Baldovino di Ibelin per motivi politici. Trovare un consorte straniero per Sibilla era un'esigenza vitale per il regno, poich\u00e9 avrebbe aperto la possibilit\u00e0 di ricevere aiuti dall'estero. Da questo punto di vista, Guido poteva essere un utile cognato, sia per i suoi legami con Filippo II di Francia (all'epoca solo un ragazzo) che per quelli con Enrico II di Inghilterra - il quale, peraltro, aveva promesso al Papa un pellegrinaggio in Terrasanta per espiare l'uccisione di Tommaso Beckett.\nLa stessa Sibilla, scrive Guglielmo di Tiro, era perdutamente innamorata di Guido, il quale per\u00f2 non aveva nessuna delle qualit\u00e0 che Baldovino si attendeva da un suo possibile erede. Questa scelta si riveler\u00e0 in effetti del tutto sbagliata e avr\u00e0 conseguenze devastanti per il futuro del regno.\nNello stesso periodo, Baldovino organizz\u00f2 anche il fidanzamento della sorellastra Isabella, una bambina di appena otto anni, con Umfredo IV di Toron, ripagando cos\u00ec il debito d'onore che aveva verso il nonno di Unfredo, il connestabile che gli aveva salvato la vita a Banyas. Oltretutto, questa mossa sottraeva Isabella al controllo della madre e della fazione degli Ibelin, ponendo la principessa sotto la tutela di Stefania di Milly, madre dello sposo, e del marito di lei Rinaldo di Ch\u00e2tillon.\nGuido aveva gi\u00e0 stabilito buoni rapporti con Rinaldo, che approfittava della sua posizione di forza a Kerak per attaccare il traffico di carovane fra l'Egitto e Damasco. Dopo una ripresa delle ostilit\u00e0 da parte di Saladino nel 1182, Baldovino, ormai cieco e incapace di camminare, nomin\u00f2 Guido reggente del Regno.\nL'assedio di Kerak.\nL'incarico non dur\u00f2 a lungo: gi\u00e0 nel 1183, Baldovino era esasperato dall'inettitudine del cognato, che rischiava di mettere in serio pericolo la stabilit\u00e0 del regno. La mediocrit\u00e0 del Lusignano era emersa in tutta evidenza nel novembre di quell'anno, in occasione di un'improvvisa sortita del sultano curdo. Il giorno stesso delle nozze di Isabella e Unfredo, celebrate a Kerak, Saladino attacc\u00f2 il castello e lo mise sotto assedio, con tutti gli ospiti - fra cui Guido - al suo interno. Baldovino, nonostante la sua condizione, riusc\u00ec a raccogliere una forza militare sufficiente a spezzare l'assedio, ma Guido si rifiut\u00f2 di attaccare Saladino, le cui truppe poterono ritirarsi indisturbate. Baldovino non poteva tollerare questo atteggiamento inconcludente e depose Guido dalla reggenza. La sua collera lo spinse anche a valutare le possibilit\u00e0 di un annullamento ecclesiastico del matrimonio con la sorella, sulla scorta di quanto gi\u00e0 successo ai suoi genitori vent'anni prima. Caduto dalle grazie del re, Guido si ritir\u00f2 ad Ascalona con sua moglie Sibilla, l'unica ancora incapace di vedere i grandi limiti dell'uomo che aveva voluto sposare.\nIl regno con Baldovino V e la morte.\nSembra per\u00f2 che Baldovino non serbasse rancore verso la sorella. Tuttavia, per il bene del trono, decise di escluderla dalla successione, nominando proprio erede e successore il nipote Baldovino del Monferrato, un bambino di cinque anni. Tutti i grandi baroni del regno, compresi gli Ibelin, approvarono la nomina. La reggenza, in caso di morte di Baldovino IV, sarebbe andata ancora una volta a Raimondo di Tripoli. Il 20 novembre 1183 il figlio di Sibilla venne nominato co-reggente con il nome di Baldovino V e incoronato in una solenne cerimonia nella Chiesa del Santo Sepolcro.\nNei primi mesi del 1184, Baldovino IV tent\u00f2 di far annullare il matrimonio fra Sibilla e Guido, ma senza esito: la coppia rimase ad Ascalona e non si present\u00f2 all'udienza, vanificando i tentativi del sovrano. Le imprudenze di Rinaldo di Chatillon, la spedizione in soccorso di Kerak e i guai dinastici avevano considerevolmente indebolito Baldovino, ridotto ormai allo stremo delle forze. Il 16 marzo 1185, a 24 anni, il re lebbroso mor\u00ec a Gerusalemme, solo pochi mesi dopo la morte della madre Agnese ad Acri. Aveva regnato per quasi undici anni.\nBench\u00e9 spesso sofferente per i sintomi della lebbra, pi\u00f9 volte affiancato da vari reggenti, Baldovino fu re di Gerusalemme molto pi\u00f9 a lungo di quanto tutti si aspettassero. Secondo i suoi desideri, Baldovino V gli successe sul trono, con Raimondo di Tripoli a fare da reggente. Ma appena un anno dopo, anche il re-bambino mor\u00ec e Sibilla ascese al trono insieme a Guido di Lusignano, colui che sar\u00e0 il primo responsabile del disastro di Hattin. La battaglia di Baldovino per la salvezza di Gerusalemme era perduta.\nArte, letteratura e cinema.\nLe illustrazioni nei manoscritti di Guglielmo di Tiro e di Ernoul, databili fra il XIII e il XIV secolo, danno scarse indicazioni sulla malattia di Baldovino. Lo troviamo rappresentato in un dipinto di epoca romantica sulla battaglia di Montgisard, opera di Charles-Philippe Larivi\u00e8re, nella Sala dei Crociati a Versailles. L'opera, datata 1842, lo raffigura trasportato in lettiga, a volto scoperto e senza cicatrici, con una spada nella mano destra. In realt\u00e0, all'epoca di Montgisard Baldovino era ancora in grado di combattere a cavallo, e usava la spada con la sinistra, dato che la mano e il braccio destro erano stati attaccati per primi dalla lebbra.\nBaldovino compare, , in numerosi romanzi e racconti. Ricordiamo fra questi\nIn queste ed altre opere, Baldovino \u00e8 rappresentato sempre fra i personaggi \"positivi\", \"eroici\". Un recente romanzo statunitense per bambini, \"Il re crociato\" di Susan Peek, \nTroviamo Baldovino anche in alcuni fumetti, fra cui \"La stella di porpora\" di Serge Dalens (pubblicato anche con il titolo di \"Baldovino IV di Gerusalemme\"), e nella serie \"Silfano di Rochefort\" di Michel Bom e Thierry Cayman.\nUn'altra versione molto romanzata della figura di Baldovino \u00e8 quella proposta dal film di Ridley Scott \"Le crociate - Kingdom of Heaven\" del 2005, nell'interpretazione di Edward Norton. Bench\u00e9 la resa drammatica sia fedele al personaggio storico, molte sono le licenze. Fra l'altro, verso gli ultimi anni di vita Baldovino era molto pi\u00f9 sofferente di quanto non appaia nel film (essendo ormai cieco e impossibilitato a camminare) e la maschera che il personaggio porta nel film per nascondere la propria deformit\u00e0 non ha riscontro storico: un'invenzione dello sceneggiatore William Monahan. La pellicola dipinge inoltre Baldovino come un sovrano amante della pace, laddove il personaggio storico era essenzialmente un giovane ed energico re guerriero.\nNon risultano rappresentazioni artistiche di Baldovino fedeli alla ricerca storica pi\u00f9 accurata."}
{"id": "259986", "revid": "1516566", "url": "https://it.wikipedia.org/wiki?curid=259986", "title": "Spoglia", "text": "Spoglia \u00e8 un termine utilizzato in araldica per indicare una pelle di fiera.\nTra le pi\u00f9 celebri c'\u00e8 sicuramente quella che indossa il personaggio mitologico Ercole (o Eracle); durante una delle sue dodici fatiche uccise il \"Leone di Nemea\" del quale utilizz\u00f2 la sua pelle come trofeo."}
{"id": "259987", "revid": "1516566", "url": "https://it.wikipedia.org/wiki?curid=259987", "title": "Spronella", "text": "Spronella \u00e8 un termine utilizzato in araldica per indicare la stelletta dello sprone; normalmente ha sei punte ed \u00e8 forata.\nOggi molti preferiscono il termine \"rotella di sperone\" per indicare la particolare stella a sei punte con un foro centrale che lascia vedere il colore del campo. Si trova con particolare frequenza nell'araldica francese, ma \u00e8 presente in quasi tutti i paesi. Simboleggia \"nobilt\u00e0\" e \"antica cavalleria\". Compare anche nella versione a otto punte."}
{"id": "259988", "revid": "1516566", "url": "https://it.wikipedia.org/wiki?curid=259988", "title": "Spronella accollata", "text": "Spronella accollata \u00e8 un termine utilizzato in araldica per indicare la rotella di sperone con gambo o collo dello sprone."}
{"id": "259993", "revid": "287204", "url": "https://it.wikipedia.org/wiki?curid=259993", "title": "Squamato", "text": "Squamato \u00e8 un termine utilizzato in araldica per le squame singolari dei pesci o per la figura a foggia di squame che riempie il campo o pezza.\nMolti araldisti utilizzano il termine \"giaco\" per indicare lo scudo squamato. Esiste anche il sinonimo \"scagliato\" che meglio corrisponde all'originale francese \"ecaill\u00e9\". Quando le singole scaglie sono caricate da una stessa figura, taluni araldisti usano l'espressione \"seminato di ..., squamato di ...\" o, nel caso dell'armellino, \"d'armellino, squamato di ...\"."}
{"id": "259994", "revid": "126257", "url": "https://it.wikipedia.org/wiki?curid=259994", "title": "Squamoso", "text": ""}
{"id": "259995", "revid": "124688380", "url": "https://it.wikipedia.org/wiki?curid=259995", "title": "Emily Mortimer", "text": "Biografia.\nNata a Hammersmith (Londra) da sir John Mortimer e Penelope Gallop, ha una sorella minore, Rosie, due fratellastri, Sally Silverman e Jeremy, nati dal precedente matrimonio del padre con un'altra donna ed una sorella, Penelope Fletcher, nata da una relazione del padre con l'attrice Wendy Craig. Ha studiato alla Saint Paul Girls' School di Londra e poi ad Oxford, ed al Lincoln College, specializzandosi in letteratura russa e trascorrendo un intero anno di studi in Russia.\nDopo essere apparsa in diverse produzioni televisive, teatrali e cinematografiche alla fine degli anni novanta come \"Notting Hill,\" nel 2000 entra a far parte del cast del musical shakespereano \"Pene d'amor perdute\", diretto da Kenneth Branagh. Proprio sul set di questo film incontra l'attore italo-americano Alessandro Nivola, il suo attuale marito, con il quale inizier\u00e0 una relazione nello stesso anno e che sposer\u00e0 nel 2003.\nLavora accanto a Ewan McGregor in \"Young Adam\", di David Mackenzie, nel ruolo della fidanzata del protagonista, Cathie, interpretazione che le varr\u00e0 fama e nomination agli Empire Awards come miglior attrice protagonista. Nel 2004 \u00e8 invece tra i protagonisti del noir \"Match Point\", diretto da Woody Allen, accanto a Jonathan Rhys Meyers e Scarlett Johansson, mentre nel 2006 recita accanto a Ryan Gosling in \"Lars e una ragazza tutta sua\" ed \u00e8 protagonista de \"La Pantera Rosa\", film che avr\u00e0 anche un seguito nel 2009 con \"La Pantera Rosa 2\", film al quale la Mortimer prender\u00e0 ancora parte. Inizia nel 2010 un sodalizio con il regista Martin Scorsese, che la vorr\u00e0 tra i personaggi principali di \"Shutter Island\" e \"Hugo Cabret\".\nL'attrice lavora inoltre come doppiatrice in film d'animazione come \"Cars 2\" e compare in serie TV famose quali \"30 Rock\" e \"The Newsroom\". Nel 2014 produce e recita insieme all'attrice e migliore amica di sempre Dolly Wells ed al marito Alessandro Nivola, la serie TV \"Doll &amp; Em\", che viene mandata in onda nello stesso anno e nell'anno successivo con una seconda serie, grazie al grande successo della prima.\nVita privata.\nNel 2000, sul set del film di Kenneth Branagh \"Pene d'amor perdute\", incontra e s'innamora dell'attore italo-americano Alessandro Nivola, con il quale nello stesso anno intraprende una relazione che li porter\u00e0 al matrimonio, celebrato il 3 gennaio del 2003 a Chilterns, nel Buckinghamshire. La coppia ha due figli: Samuel John Nivola (Sam), nato il 23 settembre 2003, e May Rose Nivola, nata il 15 gennaio 2010. La famiglia, residente a Londra fino alla met\u00e0 degli anni duemila, vive ora a Brooklyn, New York.\nDoppiatrici italiane.\nDa doppiatrice \u00e8 sostituita da:"}
{"id": "259998", "revid": "126257", "url": "https://it.wikipedia.org/wiki?curid=259998", "title": "Sradicato", "text": ""}
{"id": "260002", "revid": "121941401", "url": "https://it.wikipedia.org/wiki?curid=260002", "title": "M\u00e9rida", "text": ""}
{"id": "260003", "revid": "1516566", "url": "https://it.wikipedia.org/wiki?curid=260003", "title": "Palizzata (araldica)", "text": "Palizzata \u00e8 una figura in araldica, di una fascia attraversante tre pali, il tutto scorciato."}
{"id": "260004", "revid": "242434", "url": "https://it.wikipedia.org/wiki?curid=260004", "title": "Stecconata", "text": ""}
{"id": "260005", "revid": "46291", "url": "https://it.wikipedia.org/wiki?curid=260005", "title": "Plantago afra", "text": "Lo psillio (Plantago afra) \u00e8 una pianta officinale appartenente alla famiglia delle Plantaginaceae, diffusa nel bacino del Mediterraneo.\nDistribuzione e habitat.\nCresce principalmente nell'Europa del sud, in Nordafrica e in Medio Oriente.\nDescrizione.\nPianta erbacea con infiorescenza a spiga e semi di colore bruno.\nIl principio attivo principale \u00e8 il glicoside aucubina, ma contiene anche polifenoli, polisaccaridi mucillagini, vitamina C, silice, potassio e zinco.\nUsi.\nViene coltivata principalmente per i suoi semi che costituiscono un efficace ed innocuo lassativo naturale.\nI semi, piccoli, di colore nero, insapori e inodori, contengono una mucillagine che al contatto con l'acqua si rigonfia e aumenta di volume. Il gel che in questo modo si genera nell'intestino aumenta il volume della massa fecale, ne ammorbidisce il contenuto e stimola meccanicamente la peristalsi facilitando lo svuotamento e la defecazione.\nLa mucillagine ha inoltre propriet\u00e0 antinfiammatorie e lenitive sulla mucosa, \u00e8 quindi indicata nelle coliti e nel colon irritabile.\nI semi di psillio vengono generalmente indicati per le stipsi croniche e non hanno effetti collaterali noti.\nSe assunti in contemporanea con altri farmaci possono ostacolarne l'assorbimento.\nI semi (anche sotto forma di cuticola) sono l'unica parte della pianta in commercio, mentre nella medicina familiare se ne utilizzano anche le foglie, con funzioni analoghe a quella delle congeneri \"Plantago major\" e \"Plantago media\". Possono essere utilizzate come rimedio esterno di punture di insetti e lievi ustioni."}
{"id": "260006", "revid": "376555", "url": "https://it.wikipedia.org/wiki?curid=260006", "title": "Tito Faraci", "text": "Emerso nella met\u00e0 degli anni novanta, \u00e8 stato autore di varie storie per \"Topolino\", \"PKNA\", \"Dylan Dog\", \"Martin Myst\u00e8re\", \"Zagor\", \"Lupo Alberto\", \"Diabolik\", \"Nick Raider\" e \"Magico Vento\", nonch\u00e9 dell\"'Uomo Ragno\", di \"Devil\" e \"Capitan America\", uno dei primi narratori italiani a confrontarsi con i \"comic\" statunitensi (Marvel Comics nello specifico).\nBiografia.\nNegli anni ottanta inizia la carriera di musicista all'interno del gruppo Litania. \u00c8 proprio il batterista dei Litania, Enrico, a coniare il nome d'arte Tito Turbina Tastierista Futurista: con questo nome, frequentemente contratto in T.T.T.F., pubblica una serie di album su musicassetta per varie etichette indipendenti (), tra le quali la casa di produzione multimediale La Mis\u00e8re Provoque Le G\u00e9nie, progetto di Tommaso Labranca e di A. Daniele Iannotti. Con quest'ultimo collabora, inoltre, suonando all'interno del suo progetto musicale Liberticide, nell'album \"Lo spirito dei tempi\", del 1987, sempre prodotto da La Mis\u00e8re Provoque Le G\u00e9nie e con la direzione artistica di Tommaso Labranca.\nFrancesco Salvi lo coinvolge nella realizzazione della rivista \"Coscia\", cui vorrebbe conferire l'aspetto di una fanzine, giacch\u00e9 negli anni ottanta Faraci aveva gi\u00e0 realizzato, assieme all'amico Matteo B. Bianchi una fanzine intitolata \"Anestesia Totale\". In seguito collabora alla rivista \"Hard\", edita da Fratelli Vallardi e dedicata all'heavy metal.\nNel 1996 esordisce come sceneggiatore nel mondo Disney con la storia \"Paperino e l'abominevole uomo cupo\", realizzata graficamente da Sandro Dossi e pubblicata sulla testata Paperino Mese. La sua prima storia pubblicata su Topolino libretto \u00e8 \"Ciccio e la penna indigesta\", di poco successiva. Nel 1997 esordisce sulla testata PKNA (dedicata alla versione \"supereroica\" di Paperinik) con la storia \"Trauma\", in cui vengono introdotti due evroniani molto amati dal fandom, l'archiatra Gorthan e il generale mutante Trauma. Assieme al fumettista Giorgio Cavazzano ha creato il personaggio di Rock Sassi e realizzato, oltre a numerose storie Disney, anche \"Il segreto del Vetro\" (2004), una storia dell'Uomo Ragno ambientata a Venezia e prodotta in Italia dalla Panini Comics su licenza della Marvel Comics, nonch\u00e9 la graphic novel \"Jungle Town\" (2006) per la collana \"Buena Vista Lab\" (Disney Italia).\nLa casa editrice Einaudi ha pubblicato nel 2000 \"Topolino Noir\", un'antologia delle migliori storie disneyane sceneggiate da Faraci. Una simile raccolta monografica, \"La nera di Topolino\", \u00e8 stata edita dalla Arnoldo Mondadori Editore nel 2006 nei \"Best Sellers\". La \"Disney Libri\", invece, ha proposto in libreria \"Il popolo delle tenebre\", un suo romanzo scritto per la collana \"Disney Avventura\".\nNel 1999 inizia a collaborare con la Sergio Bonelli Editore, scrivendo su \"Dylan Dog\". Per lo stesso editore crea il personaggio di Brad Barron, protagonista di una miniserie di 18 numeri (maggio 2005-ottobre 2006) e dei successivi speciali.\nNel 2006 ha sceneggiato un'altra storia con protagonisti personaggi Marvel: \"Devil &amp; Capitan America: Doppia Morte\", disegnata da Claudio Villa.\nSempre per la Bonelli, nell'aprile del 2007, entra a far parte dello staff degli sceneggiatori impegnati nella realizzazione delle storie di \"Tex\".\nCon la Disney pubblica sul numero 2737 di \"Topolino\" (2008) la storia \"La vera storia di Novecento\", scritta con la collaborazione del prosatore torinese Alessandro Baricco, versione a fumetti del suo celebre monologo \"Novecento\" con Pippo nel ruolo del protagonista. Anche questa storia \u00e8 stata illustrata da Giorgio Cavazzano ed \u00e8 stata ripubblicata in grande formato nel 2009 sempre nella collana \"Buena Vista Lab\". Il sodalizio con Baricco ha prodotto nel 2010 anche l'adattamento a fumetti del romanzo \"Senza sangue\", disegnato da Francesco Ripoli e pubblicato dalle Edizioni BD, di cui Tito Faraci \u00e8 il caporedattore.\nNel 2009 pubblica per Edizioni Piemme il romanzo per ragazzi \"Il cane Piero, avventure di un fantasma\", mentre nel 2011 esce \"Oltre la soglia\", sempre per la stessa casa editrice.\nInsieme a Matteo Caccia, ha scritto il radio dramma \"Buio\", trasmesso da Rai Radio 2 fra l'ottobre del 2015 e il gennaio del 2016, e conduce il podcast \"Tizzoni d'inferno\", trasmesso anche su Radio Onda d'Urto.\nSi \u00e8 dedicato poi anche alla stesura di testi musicali. Nel novembre del 2015 ha collaborato all'album \"Le cose cambiano\" di Giorgio Ciccarelli (ex Afterhours), mentre nell'aprile del 2016 ha scritto per i Punkreas i testi del brano \"Picchia pi\u00f9 duro\" dell'album \"Il lato ruvido\".\nNel giugno del 2015 Feltrinelli pubblica il suo romanzo \"La vita in generale\". Nel 2020 ha scritto e sceneggiato, in collaborazione con l'illustratore Wallie, la graphic novel \"Un sogno chiamato Giffoni\", in celebrazione del 50\u00ba anniversario del Giffoni Film Festival.\nOpere.\nFumetti.\nSceneggiature. Per l'elenco dei dati completi delle collaborazioni a Diabolik, si rimanda al Club ufficiale."}
{"id": "260007", "revid": "9498", "url": "https://it.wikipedia.org/wiki?curid=260007", "title": "Curule", "text": ""}
{"id": "260008", "revid": "968817", "url": "https://it.wikipedia.org/wiki?curid=260008", "title": "Stella (araldica)", "text": "Stella \u00e8 un termine utilizzato in araldica per indicare una figura araldica di cinque o pi\u00f9 punte o raggi.\nLa \"stella\" simboleggia l'\"aspirazione a cose superiori\" o ad \"azioni sublimi\". Quando \u00e8 chiamata col nome di \"Lucifero\" simboleggia il \"luminoso avvenire\" che si desidera per la discendenza.\n\u00c8 il simbolo della Repubblica Italiana: infatti una stella bianca, di cinque punte, \u00e8 posta al centro dell'ingranaggio che rappresenta lavoro ed industria.\nI francesi considerano anche la stella di soli quattro raggi. Talora la stella \u00e8 rappresentata \"radiante\", cio\u00e8 dotata di raggi acuti alternati a raggi ondeggianti, simili a quelli che si possono osservare nella rappresentazione del sole.\nIn Toscana la stella era contrassegno dei Guelfi, mentre in Romagna era portata dai Ghibellini.\nIn Francia il termine stella dei Baux indica la stella a 16 raggi. Si tratta del simbolo scelto dalla famiglia dei Baux, che asserivano di discendere dal re mago Baldassarre e in suo onore avevano assunto la \"stella della nativit\u00e0\", illustrata proprio con 16 raggi.\nSi trova anche, raramente, una stella costituita da sei raggi filiformi e ondulati nota, in latino, col termine \"stella\" anzich\u00e9 \"aster\". \u00c8 curioso notare che, col tempo, il termine latino \"stella\" sia poi passato a indicare la figura convenzionale di cinque raggi triangolari."}
{"id": "260009", "revid": "1442080", "url": "https://it.wikipedia.org/wiki?curid=260009", "title": "Stellato", "text": "Per Stellato si pu\u00f2 intendere:\nScienze naturali.\nL'attributo Stellato \u00e8 collegato a numerose strutture di esseri viventi, che presentano suddivisioni richiamanti i raggi di una stella. "}
{"id": "260012", "revid": "126257", "url": "https://it.wikipedia.org/wiki?curid=260012", "title": "Strappato", "text": ""}
{"id": "260013", "revid": "2812", "url": "https://it.wikipedia.org/wiki?curid=260013", "title": "Monte Everest", "text": ""}
{"id": "260014", "revid": "219110", "url": "https://it.wikipedia.org/wiki?curid=260014", "title": "Link di comunicazione", "text": "I link di comunicazione sono gli elementi connettivi che mettono in comunicazione i diversi host. Possono essere costituiti da cavi coassiali, cavi di rame, fibre ottiche o sistemi wireless.\nLa velocit\u00e0 di un link si misura in larghezza di banda.\nGli elementi che collegano tra di loro i diversi link si chiamano router."}
{"id": "260015", "revid": "37401", "url": "https://it.wikipedia.org/wiki?curid=260015", "title": "Kerigma", "text": "Il k\u00e8rigma (o ch\u00e8rigma), traslitterazione di \u03ba\u03ae\u03c1\u03c5\u03b3\u03bc\u03b1 (dal greco: \u03ba\u03b7\u03c1\u03cd\u03c3\u03c3\u03c9, \"k\u0113ryss\u014d\", che letteralmente significa: \"gridare\" o \"proclamare\", come un banditore), \u00e8 la parola usata nel Nuovo Testamento per indicare l'annuncio del messaggio cristiano (vedi Matteo , Luca e Romani ).\nIl \"Kerigma\" nel Vangelo.\nSi legge nel Vangelo di Luca che quando Ges\u00f9 Cristo cominci\u00f2 il suo ministero pubblico, entr\u00f2 nella Sinagoga di Nazaret, ricevette il rotolo del profeta Isaia, lo apr\u00ec e trov\u00f2 il passo dove era scritto:\nL'affermazione pronunciata da Ges\u00f9 in quel momento \u00e8 il \"kerigma\" o \"annuncio della buona notizia\" e costituisce la base di ogni successivo insegnamento che Ges\u00f9 rivolse ai propri discepoli e di tutta la predicazione che a loro volta questi effettuarono dopo essere divenuti testimoni della Risurrezione e aver ricevuto forza dallo Spirito Santo.\nLo stesso contenuto si trova espresso in altra forma nel \"Vangelo di Marco\":\nNel Vangelo di Matteo inizialmente \u00e8 Giovanni Battista che dice: In seguito Ges\u00f9 stesso dice: \nIl \"kerigma\" nella predicazione apostolica.\nNella predicazione apostolica il \"kerigma\" \u00e8 il centro dell'annuncio cristiano del Vangelo, e consiste nella proclamazione della morte e risurrezione di Ges\u00f9 Cristo, fatto sotto l'azione dello Spirito Santo da chi ne \u00e8 stato testimone.\nIl primo discorso pubblico tenuto da Pietro, subito dopo la discesa dello Spirito Santo sugli Apostoli, contiene gi\u00e0 la prima formulazione del \"kerigma\", cos\u00ec come veniva annunciato dalla primitiva comunit\u00e0 cristiana:\nPi\u00f9 articolato \u00e8 il \"kerigma\" annunciato da Paolo nelle sue lettere e riflette pienamente la personalit\u00e0, la storia e l'esperienza personale dell'Apostolo. Egli era stato dalla parte degli assassini di Ges\u00f9, tra coloro che perseguitavano i suoi seguaci. Nonostante la diversit\u00e0 tra le due figure, Pietro e Paolo fanno la medesima esperienza e cio\u00e8 che Ges\u00f9 moriva proprio per loro e a causa loro.\nAll'annuncio del \"kerigma\" ricevuto e all'enumerazione delle successive apparizioni di Ges\u00f9 risorto ai suoi, Paolo aggiunge, alla fine, anche il racconto del proprio personale incontro con Ges\u00f9, avvenuto sulla via di Damasco:\nFigure kerigmatiche nell'Antico Testamento.\nTutte le caratteristiche di una predicazione kerigmatica, dall'annuncio \"araldico\" di un tempo che si \u00e8 compiuto all'invito al pentimento e alla conversione del cuore, si riscontrano, ad esempio, nella vicenda del profeta Giona e nelle poche e oscure parole da questi rivolte, per comando di Dio, agli abitanti di Ninive:\nIl \"kerigma\" e la Chiesa cattolica.\nSecondo il teologo Piero Coda:\nLa riscoperta, in epoca moderna, dell'importanza fondamentale del \"kerigma\" si deve soprattutto agli studi e all'impegno di teologi protestanti come Karl Barth (1886-1968) e Rudolf Bultmann (1884-1976) ai quali si affiancarono, dal versante cattolico, Franz Lakner (1900-1974), Hugo Rahner (1900-1968) e Karl Rahner (1904-1984).\nSuccessivamente il Concilio Ecumenico Vaticano II ha ampiamente riaffermato nei suoi documenti la necessit\u00e0 di una evangelizzazione di tipo kerigmatico, da rilanciare anche in terre e nazioni tradizionalmente considerate cristiane ma ormai soggette al fenomeno della scristianizzazione.\nSi deve a Giovanni Paolo II l'impegno per una \"Nuova evangelizzazione\", proposto soprattutto alle nuove generazioni e pi\u00f9 volte riconfermato in occasione delle Giornate mondiali della giovent\u00f9.\nPapa Francesco dedica al \"kerigma\" l'ultimo sottocapitolo del capitolo terzo della sua esortazione apostolica \"Evangelii gaudium\"."}
{"id": "260016", "revid": "110157", "url": "https://it.wikipedia.org/wiki?curid=260016", "title": "Ormont-Dessous", "text": "Ormont-Dessous (toponimo francese; in tedesco \"Ormund\", desueto) \u00e8 un comune svizzero di 1\u00a0104 abitanti del Canton Vaud, nel distretto di Aigle.\nGeografia fisica.\nIl territorio di Ormont-Dessous comprende una parte del lago de l'Hongrin.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nOrmont-Dessous \u00e8 una localit\u00e0 di villeggiatura estiva sviluppatasi a partire dagli anni 1840; La Comballaz \u00e8 una stazione termale (dagli anni 1860), Les Mosses \u00e8 una stazione sciistica (dagli anni 1930).\nInfrastrutture e trasporti.\nOrmont-Dessous \u00e8 servito dalla stazione di Le S\u00e9pey, sulla ferrovia Aigle-S\u00e9pey-Diablerets.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260018", "revid": "9498", "url": "https://it.wikipedia.org/wiki?curid=260018", "title": "Sedia curule", "text": ""}
{"id": "260019", "revid": "399", "url": "https://it.wikipedia.org/wiki?curid=260019", "title": "Rossini\u00e8re", "text": "Rossini\u00e8re (toponimo francese; in tedesco \"Russeneire\", desueto) \u00e8 un comune svizzero di 544 abitanti del Canton Vaud, nel distretto della Riviera-Pays-d'Enhaut.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nA Rossini\u00e8re \u00e8 ambientato il libro per ragazzi \"Tesori tra la neve\" (\"Treasures of the snow\") di Patricia Saint John, nonch\u00e9 la serie animata giapponese \"Sui monti con Annette\", tratta dal medesimo libro.\nEconomia.\nRossini\u00e8re \u00e8 una localit\u00e0 di villeggiatura e una stazione sciistica.\nInfrastrutture e trasporti.\nRossini\u00e8re \u00e8 servito dalle stazioni di Rossini\u00e8re e di La Tine sulla ferrovia Montreux-Oberland Bernese.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260021", "revid": "1543377", "url": "https://it.wikipedia.org/wiki?curid=260021", "title": "Sci nordico ai XVI Giochi olimpici invernali", "text": "Nello sci nordico ai XVI Giochi olimpici invernali, che si svolsero nel 1992 ad Albertville (Francia), vennero assegnate medaglie in quindici specialit\u00e0.\nRispetto all'edizione precedente furono introdotte nel programma olimpico due gare a inseguimento di sci di fondo, sulla distanza di 25\u00a0km per gli uomini (i concorrenti disputavano una 15\u00a0km a tecnica libera, partendo uno dopo l'altro in base ai distacchi ottenuti nella 10\u00a0km a tecnica classica) e di 15\u00a0km per le donne (10\u00a0km a tecnica libera con partenza in base all'ordine di arrivo della 5\u00a0km a tecnica classica). Variarono anche alcune distanze: in campo maschile la 15\u00a0km fu sostituita dalla 10\u00a0km; in campo femminile, la 10\u00a0km dalla 15\u00a0km e la 20\u00a0km dalla 30\u00a0km.\nEssendo all'epoca in corso i processi di dissoluzione dell'Unione Sovietica e della Jugoslavia, la partecipazione di molte nazionali sub\u00ec variazioni rispetto ai decenni precedenti. Nello sci nordico, in particolare, non gareggi\u00f2 pi\u00f9 la nazionale sovietica: Estonia, Lettonia e Lituania parteciparono con proprie nazionali, mentre le restanti ex repubbliche dell'Unione Sovietica si presentarono insieme come \"Squadra Unificata\", detta anche \"squadra della Comunit\u00e0 degli Stati Indipendenti\" (CIS). Anche Slovenia e Croazia presentarono proprie rappresentative, distinte da quella della Jugoslavia; inoltre in seguito alla riunificazione tedesca, avvenuta nel 1990, la Germania torn\u00f2 a partecipare con un'unica squadra."}
{"id": "260022", "revid": "73843", "url": "https://it.wikipedia.org/wiki?curid=260022", "title": "Giulio Castagnoli", "text": "Biografia.\nNato in una famiglia di fisici, e bisnipote del compositore e pianista fiorentino Edgardo Del Valle de Paz, dopo aver studiato lettere antiche ed archeologia, si laurea presso l'universit\u00e0 di Torino in storia della musica sotto la guida di Giorgio Pestelli e si diploma in composizione con Gilberto Bosco, Carlo Pinelli e Ruggero Maghini e in pianoforte con Maria Golia presso il conservatorio \"G. Verdi\" di Torino. Si perfeziona poi alla \"Hochschule f\u00fcr Musik\" di Friburgo con Brian Ferneyhough (1984/1986) e con Franco Donatoni all'Accademia Nazionale di Santa Cecilia di Roma (1986\u20131987).\nDal 1984 \u00e8 docente di composizione al conservatorio \"Giuseppe Verdi\" di Torino; inoltre, dopo aver tenuto corsi per tre anni all'Universit\u00e0 di Torino \u2013 DAMS, dal 2002 al 2004 ha insegnato presso la Scuola nazionale di cinema.\nNegli anni ottanta collabora con il compositore Sergio Liberovici nel campo della didattica musicale, incontra John Cage (1983) e Giacinto Scelsi (1987), alla cui opera dedica un importante saggio analitico (pubblicato in Germania nel 1991), vince numerosi concorsi internazionali di composizione (Oscar-Back-Preis del Concertgebouw di Amsterdam nel 1987, Premio Valentino Bucchi a Roma nel 1987). La sua radio\u2013opera prodotta per la Rai \u2013 Radiotre \"Al museo in volo &amp; a zompi\" \u00e8 premiata al Prix Italia nel 1991. Tra gli anni ottanta e novanta fonda e dirige i \"Quaderni di Musica Nuova\", cura trasmissioni per la Rai, collabora con i pittori Ugo Nespolo, Gerhard Merz e Marco Gastini, il poeta Carlo Cignetti, lo scrittore Dario Voltolini, e Luciano Berio, che dirige i suoi \"Madrigali per orchestra d'archi\".\nCura inoltre alcune voci per l'Enciclopedia della musica M.G.G. - B\u00e4renreiter, scrive su libri e riviste saggi su Berio, Castaldi, Donatoni, Ferneyhough, Kurt\u00e1g, Liberovici, Scelsi, sui Lieder di Schumann e sulla politica musicale.\nNel 1998-99 risiede a Berlino come ospite del D.A.A.D e del Senato della citt\u00e0, da cui \u00e8 nuovamente invitato nell'estate 2003.\nLe composizioni.\nCompone su commissione delle principali istituzioni in Europa (Rai, Accademia di Santa Cecilia di Roma, Biennale di Venezia, Teatro Regio di Torino, Radio France, Deutschland Radio, Radio SFB, Radio Antenne 2 \u2013 Gen\u00e8ve), oltre che per altri importanti enti ed istituzioni in America, Asia e Australia.\nFra i suoi lavori recenti vi \u00e8 un concerto per violoncello e orchestra, commissionato da Luciano Berio per la stagione 2002 di Santa Cecilia a Roma, \"Madrigale Guerriero e Amoroso\" per il \"Melbourne Festival\", composto per strumenti tradizionali cinesi e gruppo madrigalistico, l'opera \"Un Dragone in Gabbia\" su testi di Ezra Pound, andata in scena al Piccolo Regio di Torino nel maggio 2004, \"Canti Pisani\", commissionato dalla Radio del Saarland nel 2005. Nell'ottobre 2007 per il IX Centenario della fondazione della Cattedrale di Casale Monferrato scrive la Missa Sancti Evasii per soli, coro e orchestra di strumenti barocchi.\nNonostante i suoi studi con un autore come Brian Ferneyhough, nella produzione matura di Giulio Castagnoli non c'\u00e8 nulla che lo accomuni alla corrente denominata \"nuova complessit\u00e0\"; il suo atteggiamento compositivo (viste anche le sue aperture verso le musiche appartenenti a culture extraeuropee) sembra semmai portare con s\u00e9 il ricordo delle attivit\u00e0 di Giacinto Scelsi. Per la sua costante attenzione nei riguardi dei fenomeni fisici del suono, la sua musica \u00e8 stata spesso messa in relazione a quella degli autori spettrali francesi. La sua poetica \u00e8 incentrata su un'idea del suono come fascinazione, alla ricerca di voci archetipiche che emergono dai fondali delle diverse civilt\u00e0 musicali.\nLe sue composizioni pi\u00f9 recenti mostrano chiare influenze provenienti dalla musica orientale e indiana: \"Ritorna\" per violoncello; \"Altre stelle\", 2008, per chitarra con corde di metallo, flauto in sol, vibrafono e pakhawaj (o tabla, o darabuqqa in re e tom tom)."}
{"id": "260024", "revid": "1226", "url": "https://it.wikipedia.org/wiki?curid=260024", "title": "Colonia spaziale", "text": ""}
{"id": "260025", "revid": "124704000", "url": "https://it.wikipedia.org/wiki?curid=260025", "title": "Ho ho ho", "text": "oh oh oh \u00e8 la maniera con cui viene convenzionalmente resa in forma scritta la risata di Babbo Natale.\nLa risata di Babbo Natale \u00e8 da lungo tempo un importante attributo con cui il personaggio viene identificato. Il tradizionale (per gli statunitensi) poema natalizio \"A Visit from St. Nicholas\" (\"Una visita da Babbo Natale\") riferisce che Babbo Natale ha:\n\"Ho ho ho\" rappresenta il tentativo di mettere per iscritto la profonda risata grassa di Babbo Natale, contrapposto al convenzionale, acuto \"ha ha\" che rappresenta la risata di personaggi meno in carne.\n\"H0H 0H0\" \u00e8 anche un codice postale usato dalle poste canadesi per lettere spedite dal Canada per Babbo Natale al Polo Nord. La sequenza alfanumerica ricade in un raggruppamento collegato all'area di Montr\u00e9al, nella provincia canadese del Quebec.\nIn lingua italiana.\nIn lingua italiana si dovrebbe scrivere \"oh oh oh\", come per la risata \"ah ah ah\". O come per l'espressione di meraviglia \"oh\". Con la h anteposta alla vocale \u00e8 una voce del verbo avere."}
{"id": "260026", "revid": "254059", "url": "https://it.wikipedia.org/wiki?curid=260026", "title": "Rougemont (Svizzera)", "text": "Rougemont (toponimo francese; in tedesco \"Retschmund\", desueto) \u00e8 un comune svizzero di 895 abitanti del Canton Vaud, nel distretto della Riviera-Pays-d'Enhaut.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRougemont \u00e8 servito dall'omonima stazione sulla ferrovia Montreux-Oberland Bernese.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "260028", "revid": "1940251", "url": "https://it.wikipedia.org/wiki?curid=260028", "title": "Presepe bolognese", "text": "Il presepe bolognese pu\u00f2 vantare una tradizione plurisecolare che risale al XIII secolo.\nIl presepe pi\u00f9 antico esistente nella provincia di Bologna \u00e8 quello conservato, almeno dal 1560, presso la parrocchia di Capugnano, nel comune di Porretta Terme. Si tratta di un gruppo di figure di pregevole fattura, alte circa 60\u00a0cm, destinate all'allestimento della scena della nascita di Ges\u00f9 all'interno di un'abitazione o di una piccola chiesa.\nNella basilica di Santo Stefano a Bologna si conserva il pi\u00f9 antico presepe al mondo con statue a \"tutto tondo\" risalente al XIII secolo, ritenuto uno dei pi\u00f9 grandi d'Italia. La Basilica, nota anche come \"Le Sette Chiese\" o \"la Gerusalemme bolognese\", fu per secoli un'importante tappa nei percorsi dei pellegrini che si recavano a sud verso Roma o Gerusalemme, o a ovest verso Santiago di Compostela. Il flusso di pellegrini fu uno dei fattori che stimolarono la notevole produzione di arte sacra a Bologna, e richiamarono in citt\u00e0 molti artisti, tra cui sculturi e ceramisti, che si cimentarono anche nella realizzazione di statue e figure per i presepi delle principali chiese.\nA partire dal XVIII secolo, alla produzione artistica si affianc\u00f2 l'offerta delle botteghe artigiane, che realizzavano, per lo pi\u00f9 con l'uso di stampi, figurine destinate ai presepi domestici. Per la vendita di tali articoli venne istituita la Fiera di Santa Lucia, un mercato annuale che si teneva nel periodo attorno al 13 dicembre, giorno di Santa Lucia, davanti alla chiesa intitolata alla santa in Via Castiglione, attuale Aula Magna dell'Universit\u00e0 di Bologna. Dopo l'arrivo delle truppe napoleoniche in citt\u00e0 nel 1796, la fiera venne spostata sotto il portico della Chiesa di Santa Maria dei Servi, in Strada Maggiore, dove tuttora viene organizzata ogni anno nel periodo che precede il Natale. Da oltre due secoli, quindi, per i bolognesi \u00e8 una tradizione visitare la Fiera di Santa Lucia per acquistare statuine, casette, muschio, fondali, luci, addobbi natalizi e dolciumi. A partire dagli anni 1980 molti banchi tradizionali sono stati progressivamente sostituiti da venditori ambulanti di articoli eterogenei, ma, seppure con un'offerta ridotta rispetto al passato, il mercatino di Santa Lucia rimane l'unico in citt\u00e0 dove \u00e8 possibile trovare figurine e accessori per il presepio.\nIl presepe bolognese si distingue da altre tradizioni presepistiche italiane, per esempio quella napoletana, perch\u00e9 i personaggi sono scolpiti o modellati per intero, abiti compresi. Non si tratta quindi di statue vestite, n\u00e9 di figurini con volto e mani di legno o ceramica e abiti di stoffa. Vari materiali possono essere impiegati, dalla terracotta alla cartapesta, dal legno al gesso, a seconda delle capacit\u00e0 dell'artista o dell'artigiano, del metodo di produzione e della clientela a cui \u00e8 destinata.\nPer valorizzare il patrimonio artistico e la tradizione artigianale locale, il Comune e la Diocesi di Bologna hanno pubblicato congiuntamente un opuscolo, intitolato \"Le Vie dei Presepi a Bologna e in Provincia\", che presenta oltre 60 luoghi dove \u00e8 possibile visitare presepi d'arte, tradizionali, meccanici. Una collezione di presepi tradizionali bolognesi \u00e8 esposta permanentemente presso il Museo Davia Bargellini; altri presepi sono visibili tutto l'anno presso il Museo della Beata Vergine di San Luca e presso la Pinacoteca Nazionale di Bologna. Durante il periodo natalizio, tra i pi\u00f9 noti e visitati ci sono il presepe tradizionale meccanico della Basilica di San Francesco, in Piazza Malpighi, e la rassegna presepistica organizzata dall'Associazione Italiana Amici del Presepio presso la Chiesa di San Giovanni in Monte.\nUn'altra esposizione di Presepi conosciuta a Bologna \u00e8 inoltre quella che lo\nscultore Ivan Dimitrov negli anni novanta e fino al 2009 ha realizzato a Palazzo Re Enzo ed in altri spazi espositivi bolognesi, alcuni dei quali in omaggio ai grandi Maestri della storia dell'arte (Leonardo, Brueghel, Durer, Rembrandt, Rubens)\nUn altro evento tradizionale legato al presepe a Bologna \u00e8 la Gara Diocesana \"Il Presepio nelle famiglie e nelle collettivit\u00e0\". Fu istituita nel 1954 dall'allora cardinale di Bologna, Giacomo Lercaro, come iniziativa pastorale per promuovere la pratica cristiana del presepio nella comunit\u00e0 locale. Possono concorrere tutti i presepi, non solo quelli allestiti nelle chiese: alla gara partecipano molte scuole, ma anche caserme, ospedali, condomini, gruppi di lavoratori o singoli cittadini. Attiva da oltre cinquant'anni, la manifestazione ha contribuito a far emergere un nuovo personaggio tipico, la Curiosa, che guarda interessata la scena ma non si avvicina."}
{"id": "260029", "revid": "1226", "url": "https://it.wikipedia.org/wiki?curid=260029", "title": "Lucky Starr", "text": ""}
{"id": "260031", "revid": "1318658", "url": "https://it.wikipedia.org/wiki?curid=260031", "title": "Squadra Unificata ai Giochi olimpici", "text": "Squadra Unificata (nome ufficiale in francese: \u00c9quipe Unifi\u00e9e, EUN) fu il nome usato dalle squadre sportive dell'ex-Unione Sovietica nel 1992, ai XVI Giochi olimpici invernali di Albertville, ai Giochi della XXV Olimpiade di Barcellona ed in alcune competizioni mondiali. Un'esperienza simile si era avuta dal 1956 al 1964 per le squadre della Germania Est e Germania Ovest che parteciparono come Squadra Unificata Tedesca.\nLe squadre unificate si distinguono dalle squadre miste che furono presenti in alcune discipline nelle prime tre edizioni dei giochi olimpici, poich\u00e9 queste ultime squadre venivano composte sul momento per completare il tabellone o per esigenze simili.\nLa squadra consisteva di atleti di tutte le ex-repubbliche sovietiche, ad eccezione dei Paesi Baltici. Venne talvolta chiamata informalmente (e impropriamente) \u201cSquadra della Comunit\u00e0 degli Stati Indipendenti\u201d, anche se la Georgia non entr\u00f2 nella CSI fino al 1993. \nGiochi olimpici.\nTutte e 12 le nazioni parteciparono ai Giochi estivi, ma solo 5 a quelli invernali.\nIl seguente elenco riporta le nazioni partecipanti all'EUN;\nLa Squadra Unificata termin\u00f2 al primo posto del medagliere ai Giochi della XXV Olimpiade con 45 ori, 38 argenti e 29 bronzi (112 medaglie in totale), e fin\u00ec seconda, dietro alla Germania, ai XVI Giochi olimpici invernali, con 9 ori, 6 argenti e 8 bronzi (23 medaglie in totale).\nTuttavia il Comitato Olimpico Internazionale non riconosce ufficialmente i totali nazionali di medaglie.\nAltre competizioni.\nCampionati mondiali di biathlon.\nLa Squadra Unificata fu presente al Campionati mondiali di biathlon 1992, a Novosibirsk. In questa competizione si disputarono le sole gare a squadre maschile e femminile, che non facevano parte del programma delle Olimpiadi invernali, e la Squadra Unificata vinse l'oro maschile e l'argento femminile.\nCampionati mondiali di scherma.\nLa Squadra Unificata fu presente al Campionato mondiale di scherma 1992, a L'Avana. In questa competizione si disputarono le sole gare di spada femminile (individuale e a squadre) che non erano state ammesse nell'olimpiade estiva. La spadista russa Marija Mazina conquist\u00f2 la medaglia di bronzo nella gara individuale con i colori della Squadra Unificata.\nNel Campionato europeo di scherma 1992 invece le varie nazioni dell'ex Unione Sovietica parteciparono separatamente (ma solo la Bielorussia ottenne una medaglia di bronzo)."}
{"id": "260032", "revid": "339392", "url": "https://it.wikipedia.org/wiki?curid=260032", "title": "Team Unificato", "text": ""}
{"id": "260033", "revid": "1654832", "url": "https://it.wikipedia.org/wiki?curid=260033", "title": "Angelo Orlando", "text": "Biografia.\nI suoi inizi sono come comico nei cabaret di Roma. Notato da Enzo Trapani nel locale di Marcello Casco, l'Alfellini, debutta nel variet\u00e0 televisivo nella trasmissione \"Proffimamente non stop\". \nPer un certo periodo, alterna il variet\u00e0 televisivo con il teatro. Renzo Arbore lo vuole nel cast di comici di \"\" trasmissione in onda nel 1987.\n\u00c8 in teatro che Federico Fellini lo nota e gli offre il ruolo di Nestore, nel suo ultimo film \"La voce della luna\". Da l\u00ec, seguono altri film con Nanni Loy, Maurizio Nichetti, Mario Monicelli, Enzo Decaro e altri registi tra cui Massimo Troisi (che gli frutta il premio David di Donatello per il miglior attore non protagonista per il film \"Pensavo fosse amore... invece era un calesse\").\nDebutta come regista al cinema nel 1994 con \"L'anno prossimo vado a letto alle dieci\", film ispirato ad alcuni fumetti di Andrea Pazienza. Nel 1999 firma la sceneggiatura di \"Tobia al caff\u00e8\" di Gianfranco Mingozzi e collabora alla stesura di \"Ormai \u00e8 fatta!\" di Enzo Monteleone. Scrive e dirige nel 1998 il suo secondo film \"Barbara\", da cui trae una versione teatrale nel 2002, rappresentata al teatro Ambra Jovinelli di Roma.\nA met\u00e0 degli anni novanta stringe una collaborazione con alcuni attori emergenti romani, tra cui Valerio Mastandrea e Marco Giallini, con cui porta in scena alcuni lavori teatrali scritti e diretti da lui, tra i quali \"Messico e nuvole\", andato in scena per la prima volta al teatro dei Satiri. Altre opere a teatro di quegli anni sono \"Caf\u00e8\", \"Domani notte a mezzanotte qui\", \"Deliri metropolitani\" e \"Casamatta vendesi\", da cui \u00e8 tratta la sceneggiatura vincitrice del Premio Solinas per la miglior commedia 2005.\nEsordisce in narrativa nei primi anni del 2000 con il libro \"Quasi quattordici\". Per le \"Edizioni Piemme\" pubblica la raccolta di poesie \"Per l'amore bisogna averci la passione\".\nRitorna in tv nel 2003 grazie agli inviti di Maurizio Costanzo che lo ospita diverse volte nel salotto televisivo del \"Maurizio Costanzo Show\"\nAd agosto 2005 termina le riprese del suo terzo film, \"Sfiorarsi\", frutto della collaborazione con Valentina Carnelutti, Il film \u00e8 stato presentato al Festival del cinema di Roma nel 2006 ed \u00e8 poi uscito in sala nel 2008 grazie all'iniziativa congiunta della scuola di cinema \"Sentieri selvaggi\" e \"Filmstudio 80\".\nNel 2011 torna a lavorare da attore, nel film indipendente \"Cara, ti amo...\", mentre l'anno successivo inizia le riprese del suo quarto film da regista, \"Rocco tiene tu nombre\", prodotto dalla sua societ\u00e0 di produzione \"Gris Medio\" e girato interamente a Barcellona.\nNel 2015 torna a firmare, dopo \"Sandrine nella pioggia\" del 2008, una sceneggiatura per il regista Tonino Zangardi, \"L'esigenza di unirmi ogni volta con te\". Sempre nello stesso anno, firma come sceneggiatore anche il thriller \"Ballad in Blood\" per la regia di Ruggero Deodato.\nNel 2016 produce il documentario \"In Loco Parentis\", una co-produzione tra Irlanda e Spagna; sempre nel 2016, la sua prima co-produzione italo-spagnola, con il film di Claudio Sestieri, \"Seguimi\"."}
{"id": "260035", "revid": "1226", "url": "https://it.wikipedia.org/wiki?curid=260035", "title": "I Robot e l'Impero", "text": ""}
{"id": "260038", "revid": "394", "url": "https://it.wikipedia.org/wiki?curid=260038", "title": "Carnival Cruise Lines Tycoon", "text": "Carnival Cruise Lines Tycoon \u00e8 un videogioco gestionale per Microsoft Windows sponsorizzato dalla vera compagnia navale Carnival Cruise Lines.\nScopo del gioco stesso \u00e8 quello di riuscire a creare una grande flotta di navi da crociera.\nSi parte da un piccolo traghetto (\"ferry\") da allestire con cabine, bar, ristoranti e tutte le attrezzature necessarie al benessere dei passeggeri. Con il passare del tempo si riesce ad ingrandire la propria flotta \"armando\" navi della flotta Carnival.\nL'ultimo aggiornamento \u00e8 \"Carnival Cruise Lines Tycoon 2005: Island Hopping\"."}
{"id": "260040", "revid": "2225", "url": "https://it.wikipedia.org/wiki?curid=260040", "title": "Per favore non toccate le vecchiette", "text": ""}
{"id": "260044", "revid": "198277", "url": "https://it.wikipedia.org/wiki?curid=260044", "title": "Tiziano Crudeli", "text": "Biografia.\nA dodici anni, a causa della prematura scomparsa dei genitori, si trasfer\u00ec dalla citt\u00e0 natale Forl\u00ec a Milano, andando a vivere con gli zii e la nonna materna. Appassionato di calcio fin da bambino, entr\u00f2 nelle giovanili del , squadra per cui faceva il tifo. Si considerava \u00abun terzinaccio grintoso, privo di tecnica, ma molto efficace\u00bb. Arriv\u00f2 ai rossoneri dalla Sassetti, squadra dell'Isola, allora famoso quartiere delle parti di via Farini. Al Milan ebbe per compagni di squadra Aquilino Bonfanti, Bruno Beretti e il giovane Luigi Maldera.\nNei tre anni di militanza con i rossoneri pass\u00f2 in prestito alla Innocenti, con cui vinse il campionato. Quando poi la squadra sciolse i ranghi, rispedendo tutti i giovani al mittente, Crudeli venne provinato dalla , poi rinunci\u00f2 all'offerta del Lomazzo, in Prima Categoria, per passare alla formazione milanese del Paolo Sarpi. Dopo una buona stagione con discreti risultati venne ingaggiato a zero lire da una societ\u00e0 minore, la IV Novembre, che disputava il campionato di Terza Categoria. Pi\u00f9 tardi, mentre prestava servizio militare di leva in Aeronautica Militare, conobbe un dirigente del Porto Potenza Picena, formazione del campionato marchigiano di Promozione, che lo inser\u00ec nei titolari della rosa. Per Crudeli fu il punto pi\u00f9 alto della sua carriera da calciatore.\nDopo l'esperienza di impiegato all'Alfa Romeo, Crudeli entr\u00f2 a far parte dello staff dirigenziale della Federazione Italiana Tennis, prima come segretario del Comitato Regionale, e successivamente come capo ufficio stampa e responsabile delle sponsorizzazioni. Dopo essere stato redattore, accett\u00f2 l'incarico di direttore responsabile, e alcuni anni dopo gli venne offerta la conduzione della rubrica \"Tennis Lombardo\" dove ebbe come collaboratrice una giovane Antonella Clerici. Negli anni seguenti diresse il tabloid \"Il Giornale del Tennis\", apparendo anche in TV locali come Telemonzabrianza e Canale 6.\nAlla fine degli anni 1980 pass\u00f2 a occuparsi di calcio, ereditando il posto di Carlo Pellegatti come radiocronista a Radio Peter Flowers; la sua prima radiocronaca fu -Milan (0-2) dell'8 novembre 1987. In seguito lavor\u00f2 per Telereporter e Antennatre, oltre a scrivere per \"La Notte\" e \"Tuttosport\", prima di passare a svolgere un ruolo di telecronista a Telelombardia in \"Qui Studio a Voi Stadio\". In questo periodo cominci\u00f2 a divenire noto per lo stile delle sue cronache, fin troppo colorito, in particolare per alcune espressioni ricorrenti che lo caratterizzano e che hanno contribuito ad alimentarne la fama.\nNella prima met\u00e0 degli anni 2000 divennero celebri i duetti con l'\"amico-nemico\" Elio Corno, tifoso dell', con cui, nel dicembre del 2006 lasci\u00f2 Telelombardia per passare a un'altra trasmissione sportiva, \"Diretta stadio\", in onda sul network 7 Gold. Nella stagione televisiva 2009-2010 fu ospite fisso della trasmissione \"Chiambretti Night\" su Canale 5.\nLa sua fama di \"giornalista-tifoso\" varc\u00f2 i confini nazionali, tanto che nel 2011 fu testimonial in Inghilterra per la compagnia di scommesse sportive \"Ladbrokes\".\nNegli anni 2010 collabora con il quotidiano \"Il Giorno\", con la rivista \"Forza Milan!\" e con il settimanale \"Sprint e Sport\", partecipando inoltre in qualit\u00e0 di opinionista al \"Processo di Biscardi\" e ad altre trasmissioni su Milan Channel. \u00c8 inoltre addetto stampa dell'Associazione Italiana Milan Clubs e direttore editoriale di \"Sprint&amp;Sport Lombardia\", settimanale dedicato al calcio dilettantistico lombardo, su cui tiene anche una rubrica fissa."}
{"id": "260051", "revid": "287204", "url": "https://it.wikipedia.org/wiki?curid=260051", "title": "Alettone (aeronautica)", "text": "L'alettone \u00e8 una parte mobile presente, di solito, nel bordo d'uscita dell'ala di un aeromobile.\nViene sollevato o abbassato per modificare temporaneamente la portanza della semiala in cui si trova, in modo da permettere all'aeromobile lo spostamento sull'asse di rollio. I due alettoni sono collegati tra loro in modo che quando uno si abbassa l'altro si alza, in modo da aumentare la portanza su un'ala e contemporaneamente diminuirla nell'altra, producendo cos\u00ec il movimento di rollio lungo l'asse longitudinale dell'aereo. \nUn effetto collaterale nell'uso degli alettoni \u00e8 lo slittamento laterale (tecnicamente definito \"imbardata inversa\"), fenomeno che pu\u00f2 essere contrastato con l'uso del timone. I moderni aerei di linea dispongono di un secondo set di alettoni nella parte interna dell'ala, quella pi\u00f9 vicina alla fusoliera, che vengono usati per una stabilit\u00e0 maggiore alle alte velocit\u00e0. Alcuni aerei utilizzano gli spoiler per ottenere lo stesso effetto che si ottiene con gli alettoni. \nIl sistema \u00e8 stato sviluppato indipendentemente dalla \"Aerial Experiment Association\" per merito di Alexander Graham Bell e Robert Esnault-Pelterie, progettisti francesi, e negli anni dieci si \u00e8 imposto sul pi\u00f9 rudimentale sistema dello svergolamento alare, inventato dai fratelli Wright."}
{"id": "260054", "revid": "43774", "url": "https://it.wikipedia.org/wiki?curid=260054", "title": "Serie ipergeometrica", "text": "In matematica una serie ipergeometrica \u00e8 una serie di potenze in una variabile formula_1 nella quale il rapporto fra i coefficienti di due successive potenze formula_2 e formula_3 \u00e8 una funzione razionale di formula_4. Una tale serie, se converge, definisce, attraverso la continuazione analitica, una funzione analitica che viene detta funzione ipergeometrica.\nLe funzioni ipergeometriche sono le soluzioni dell'equazione ipergeometrica.\nIntroduzione.\nUna forma generale per le serie ipergeometriche \u00e8 la seguente:\ndove formula_6 e:\nPer la generica serie si pu\u00f2 anche scrivere:\ndove formula_9 denota il fattoriale crescente, cio\u00e8 il simbolo di Pochhammer.\nIn linea di principio, una serie ipergeometrica pu\u00f2 essere ogni serie formale di potenze:\nnella quale il rapporto tra i sommandi successivi:\n\u00e8 una funzione razionale della formula_4, cio\u00e8 si pu\u00f2 scrivere:\ndove formula_14 e formula_15 denotano due polinomi. L'esempio pi\u00f9 semplice \u00e8 quello della serie geometrica, il cui rapporto \u00e8 una costante. Un altro esempio \u00e8 fornito dalla serie della funzione esponenziale, per la quale: \nUna serie come questa pu\u00f2 risultare conveniente considerarla come una funzione generatrice esponenziale, ponendo il coefficiente \"n\"-esimo sotto la forma:\nLa funzione esponenziale fornisce un buon esempio per una discussione introduttiva.\nIn matematica si incontrano numerose serie interessanti per le quali il rapporto dei termini successivi \u00e8 una funzione razionale. Accade per\u00f2 che, quando espresse come funzioni generatrici esponenziali, tali serie hanno raggio di convergenza maggiore di zero solo sotto condizioni molto stringenti. Quindi convenzionalmente si usa il termine \"serie ipergeometrica\" solo limitatamente ai casi nei quali la serie definisce una funzione analitica con raggio di convergenza positivo. Una tale funzione con le sue continuazioni analitiche, viene chiamata \"funzione ipergeometrica\".\nLe condizioni di convergenza sono state date da Carl Friedrich Gauss, che ha studiato il caso in cui:\ncio\u00e8 il caso della cosiddetta \"serie ipergeometrica di Gauss\" o serie ipergeometrica classica standard denotata con:\nNotazione.\nLa notazione concisa standard per la serie ipergeometrica generale \u00e8:\ndove gli interi formula_21 e formula_22 forniscono i gradi dei polinomi formula_23 e formula_24, rispettivamente, con i quali si esprime il rapporto:\nSe formula_26 il raggio di convergenza \u00e8 zero e quindi non si ottiene una funzione analitica. La serie termina naturalmente nel caso in cui formula_27 si annulla per un intero positivo formula_4. Se fosse zero anche formula_29 si avrebbero coefficienti indefiniti.\nLa notazione completa di formula_30 suppone cheformula_23 e formula_24 siano polinomi unitari e fattorizzati, cosicch\u00e9 la notazione per formula_30 include una \"m-upla\" degli inversi (negativi) degli zeri di formula_23 e una \"p-upla\" per quelli di formula_24. Questa non \u00e8 una grande restrizione, dato che per il teorema fondamentale dell'algebra possiamo assorbire il coefficiente primario di formula_23 o formula_24 ridefinendo formula_1. Dopo la fattorizzazione il termine generico della serie sar\u00e0 espresso come rapporto tra i prodotti dei simboli di Pochhammer. Dato che la notazione di Pochhammer per i fattoriali crescenti \u00e8 tradizionale, \u00e8 pi\u00f9 comodo indicare formula_30 con la lista degli inversi degli zeri. Si ha quindi:\nGli zeri di formula_23 sono qui formula_42 e formula_43, mentre quello di formula_24 \u00e8 formula_45.\nL'equazione ipergeometrica.\nLa funzione ipergeometrica \u00e8 una soluzione dell'equazione differenziale ipergeometrica:\nche possiede tre singolarit\u00e0 regolari in 0,1 e \u221e. Si tratta di un caso particolare dell'equazione di Papperitz-Riemann.\nCasi speciali e applicazioni.\nTutti i polinomi ortogonali possono essere espressi come casi particolari di formula_47 con almeno uno dei parametri formula_48 e formula_49 intero negativo. Anche i Polinomi di Legendre sono particolari serie ipergeometriche.\nLe serie ipergeometriche vengono inoltre utilizzate nell'inversione degli integrali ellittici.\nLa funzione di Kummer formula_50 \u00e8 anche detta funzione ipergeometrica confluente\nLa funzione formula_47 ha diverse rappresentazioni integrali, tra le quali l'integrale ipergeometrico di Eulero\nIdentit\u00e0.\nNei secoli XIX e XX sono state scoperte moltissime identit\u00e0 di funzioni ipergeometriche; un elenco classico di tali identit\u00e0 \u00e8 noto come lista di Bailey. \nAttualmente \u00e8 ben chiaro che esista una vastissima gamma di tali identit\u00e0 e sono noti vari algoritmi capaci di generare e dimostrare tali relazioni. In un certo senso ci si trova in una situazione simile a quella che vede l'uso delle calcolatrici per il calcolo di somme e prodotti; anche per le elaborazioni delle identit\u00e0 ipergeometriche, in un certo senso, non importa tanto il risultato di una singola computazione, quanto i quadri che si rivelano da insiemi di elaborazioni.\nCenno storico e generalizzazioni.\nVanno ricordati gli studi nel XIX secolo, tra i quali quelli di Ernst Kummer, e la caratterizzazione fondamentale di Bernhard Riemann della funzione \"F\" attraverso le equazioni differenziali che soddisfa. Riemann dimostr\u00f2 che l'equazione differenziale di second'ordine (in \"z\") per \"F\", nel piano complesso, pu\u00f2 essere identificata (sulla sfera di Riemann) attraverso le sue tre singolarit\u00e0 regolari: tutta la parte algoritmica della teoria \u00e8 una conseguenza dei risultati di base delle trasformazioni di M\u00f6bius come gruppo di simmetrie.\nI casi in cui le soluzioni sono funzioni algebriche furono scoperti da Hermann Schwarz. Successivamente le serie ipergeometriche furono generalizzate a molte variabili (si vedano ad esempio i lavori di Paul \u00c9mile Appell e di Giuseppe Lauricella). Molte identit\u00e0 furono in seguito trovate, alcune delle quali degne di nota. Una generalizzazione, analoga alle \"serie-q\", detta \"serie ipergeometrica di base\", fu trovata da Eduard Heine alla fine del XIX secolo. In questo caso il rapporto tra due termini successivi, anzich\u00e9 essere una funzione razionale in formula_4, \u00e8 una funzione razionale di formula_53. \nUn'altra generalizzazione, le \"serie ipergeometriche ellittiche\", sono quelle serie dove il rapporto tra i termini successivi \u00e8 una funzione ellittica di \"n\" (una Funzione meromorfa doppiamente periodica).\nNel XX secolo questa fu un'area molto feconda della matematica combinatoria. Furono trovate nuove definizioni di serie ipergeometriche (Aomoto, Israel Gelfand ed altri) e nuove applicazioni ad esempio nella sistemazione di un numero di iperpiani nello spazio complesso \"N\"-dimensionale.\nLe serie ipergeometriche possono esser sviluppate su spazi simmetrici di Riemann e gruppi di Lie semi-semplici. La loro importanza pu\u00f2 esser mostrata attraverso il seguente caso particolare: la serie formula_54 \u00e8 strettamente legata ai Polinomi di Legendre e, sotto forma di armoniche sferiche, esprime le propriet\u00e0 di simmetria delle sfere di Riemann, o le rotazioni del Gruppo di Lie SO(3). "}
{"id": "260055", "revid": "363629", "url": "https://it.wikipedia.org/wiki?curid=260055", "title": "Scholia Sinaitica", "text": "Gli Scholia Sinaitica sono frammenti di un'opera di diritto romano in lingua greca, datata tra il 438 e il 529, in cui vengono commentati i libri 35-38 del trattato \"ad Sabinum\" di Ulpiano. I frammenti dei fogli papiracei che riportano parti dell'opera vennero scoperti dallo studioso greco Gregorios Bernardakis nel XIX secolo, in un convento del Monte Sinai.\nSecondo la dottrina romanistica pi\u00f9 autorevole, l'opera non \u00e8 frutto di un solo autore, ma di diversi autori che in tempi diversi crearono l'opera di commento, non senza interpolazioni nella citazione dei testi dei giuristi romani e delle costituzioni. In dottrina si ritiene peraltro che gli autori debbano ricollegarsi alla Scuola di Berito. Al di l\u00e0 delle dispute sull'origine geografica dell'autore, \u00e8 certo che si tratti di un autore orientale che cita numerose opere di giuristi romani e il Codice Gregoriano, il Codice Ermogeniano e il Codice Teodosiano, dimostrando una conoscenza e una disponibilit\u00e0 dei testi giuridici del diritto romano pi\u00f9 ampia di quella dimostrata dagli autori contemporanei della parte occidentale dell'impero."}
{"id": "260056", "revid": "879165", "url": "https://it.wikipedia.org/wiki?curid=260056", "title": "Nicola Zitara", "text": "Studioso meridionalista, fu un noto indipendentista italo-meridionale.\nBiografia.\nNacque a Siderno (in provincia di Reggio Calabria), figlio di Vincenzo Zitara, un imprenditore originario di Maiori (in provincia di Salerno), la cui famiglia possedeva una linea di velieri da trasporto merci che, ai primi del Novecento, si trasfer\u00ec dalla Costiera Amalfitana alla marina di Siderno, allora pressoch\u00e9 deserta, e della siciliana Grazia Spadaro.\nFrequent\u00f2 il liceo classico a Locri e l'universit\u00e0 a Napoli, per poi laurearsi in giurisprudenza a Palermo. Dopo gli studi collabor\u00f2 con il padre per diversi anni nell'azienda di famiglia, per poi trasferirsi a Cremona come insegnante di diritto ed economia. Rientrato a Siderno nel 1961, dopo la morte del padre, prese la conduzione dell'azienda, ma congiunture sfavorevoli lo portarono a chiuderla. L'esperienza negativa lo segn\u00f2 profondamente e lo port\u00f2 a iniziare uno studio intenso delle leggi economiche e a compiere un'approfondita riflessione sulle vicende dell'Italia meridionale pre e post-unitaria.\nDi idee socialiste, dopo la segu\u00ec la scissione del 1964 che port\u00f2 alla fondazione del PSIUP, divenne segretario di federazione della sede di Catanzaro.\nSi diede al giornalismo divenendo pubblicista e fond\u00f2 con Titta Foti il settimanale \"Il Gazzettino dello Jonio\", fu direttore di \"Lotta Continua\" e, nel 1968, fu chiamato a Vibo Valentia a dirigere la redazione dei \"Quaderni Calabresi\" presso il Circolo Culturale \"G. Salvemini\".\nNegli anni che seguirono al Sessantotto e ai moti di Reggio Calabria si trasfer\u00ec a Stefanaconi, dove visse per un lungo periodo con la famiglia, dove scrisse i suoi saggi pi\u00f9 importanti, con il giudice Francesco Tassone, anima dei \"Quaderni Calabresi\" e presidente del Circolo Salvemini fond\u00f2 il Movimento Meridionale, ma senza il successo sperato.\nEssendo un giornalista votato alla giustizia sociale scrisse spesso su una pubblicazione domenicale di fattura non professionale, denominata \"\"Il Volantino\", articoli che puntavano il dito sulle speculazioni locali.\nScrisse nel tempo centinaia di articoli pubblicati su varie testate. Dopo l'esperienza di \"Quaderni Calabresi\" collabor\u00f2 a \"Il Piccolissimo\",\" \"la Riviera\" (di cui fu direttore responsabile fino alla fine), \"\"Monteleone\", \"Lettera ai meridionali\"\" di \"Fausto Gullo\", \"Calabria oggi\" di \"Pasquino Crupi\", \"\"Scilla\",\" di \"Tommaso Giusti\". Come editore di se stesso, oltre a \"Memorie di quand'ero italiano\" (1994), pubblic\u00f2 \"\"O sorece morto\" (2004). Progetto anche una rivista, che le sue finanze non gli consentirono di stampare e diffondere. In compenso, a partire dal 2000, prosegu\u00ec la sua battaglia propagandistica creando un sito informatico intitolato \"Fora\"\", dove \u00e8 possibile rinvenire alcuni dei suoi interventi.\nNel marzo 2013 la casa editrice Citt\u00e0 del Sole Edizioni ha ripubblicato il suo romanzo storico \"Memorie di quand'ero italiano\", incorporando una introduzione di Carlo Beneduci e una postfazione dell'autore sul giusnaturalismo. Entrambi gli scritti erano gi\u00e0 stati pubblicati da Zitara a sue spese, sotto forma di opuscolo, nel 1994 a Siderno.\nSi rese promotore con Francesco Tassone di un'accusa contro Nino Bixio per strage; il processo si rivel\u00f2 un nulla di fatto. Negli ultimi anni la sua revisione storica delle vicende del Meridione dopo l'unificazione lo convinse a sostenere la causa degli estimatori del Regno delle Due Sicilie. Attorno alla sua figura si coagul\u00f2 un circolo di persone denominate \"zitariani\". Nel 2003 fond\u00f2 con altri una sede dell'Associazione Due Sicilie con sede a Gioiosa Ionica che gli venne intitolata dal 2010 al 2013. Peculiarit\u00e0 di Zitara era il conio di nuova terminologia, quale \"stronzobossismo\", \"tosco-padano\", \"Megale Hellas\" , \"nazione meridionale\", \"liberal-capitalista\".\nMor\u00ec l'1 Ottobre 2010.\nLe critiche.\nIl pensiero dichiaratamente separatista di Zitara lo port\u00f2 ad avere sia numerosi seguaci quanto numerosi avversari. Una delle critiche pi\u00f9 frequenti alla sua ipotesi secessionista \u00e8 che la mafia prenderebbe il sopravvento in uno stato separato; a ci\u00f2 Zitara rispondeva con l'obiezione che essa, la ndrangheta o la camorra, non avrebbero motivo di esistere qualora esistesse uno stato meridionale libero e indipendente dal punto di vista economico e finanziario. &lt;br&gt;Altra critica rivoltagli \u00e8 quella che uno stato meridionale non avrebbe risorse sufficienti per sostenersi. Zitara prese anche precise distanze dalla Lega e dai movimenti separatisti veneti, a cui \u00e8 stato pur spesso accomunato."}
{"id": "260081", "revid": "7336", "url": "https://it.wikipedia.org/wiki?curid=260081", "title": "Skill", "text": ""}
{"id": "260086", "revid": "46291", "url": "https://it.wikipedia.org/wiki?curid=260086", "title": "Laurus", "text": "Laurus \u00e8 un genere di piante sempreverdi della famiglia Lauraceae.\nTassonomia.\nIl genere \"Laurus\" comprende solo 3 specie:\nBinomi obsoleti.\nAltre specie in passato attribuite al genere \"Laurus\" sono oggi classificate all'interno di altri generi:"}
{"id": "260093", "revid": "125725928", "url": "https://it.wikipedia.org/wiki?curid=260093", "title": "Jesus Christ Superstar (film)", "text": "Jesus Christ Superstar \u00e8 un film del 1973 diretto da Norman Jewison, trasposizione sul grande schermo del musical omonimo di Tim Rice, autore dei testi, e Andrew Lloyd Webber, autore della musica.\nL'opera narra l'ultima settimana della vita di Cristo prima della morte per crocifissione. Per la loro interpretazione, rispettivamente di Ges\u00f9 e Giuda, Ted Neeley e Carl Anderson sono stati candidati al Golden Globe nel 1974.\nDescrizione.\nUn gruppo di attori arriva in pullman con l'obiettivo di interpretare \"Jesus Christ Superstar\". Gli attori scaricano il materiale dal pulmino e cominciano a prepararsi, accompagnati dai temi musicali che ritroveremo lungo il film. L'ultimo a prepararsi \u00e8 Ges\u00f9, mentre Giuda si allontana preoccupato.\nGiuda, riflettendo per conto suo, teme la piega che stanno prendendo gli eventi: lo preoccupa la popolarit\u00e0 di Ges\u00f9 che, ormai considerato come un dio, sta perdendo di vista i loro obiettivi primari. Giuda ritiene che in un paese come il loro, occupato da una forza straniera, il fanatismo possa ritorcerglisi contro e che i Romani possano arrivare ad annichilirli, se dovessero subodorare una rivolta. Cerca quindi di mettere in guardia il suo maestro, ma non ottiene la considerazione sperata.\nI discepoli sono in fermento: assillano Ges\u00f9 di domande su quello che sta succedendo, su quando andranno nella capitale Gerusalemme, su come e quando inizieranno ad agire. Essi non capiscono che l'orizzonte degli eventi \u00e8 ben pi\u00f9 ampio, che il disegno perseguito da Ges\u00f9 non contempla lo scontro e che al momento l'unica cosa di cui egli ha bisogno \u00e8 un po' di riposo. Maria Maddalena, affascinata dal Messia, si offre di dargli ristoro, rinfrescandogli fronte e piedi, mettendosi totalmente al suo servizio.\nA questo punto interviene Giuda: accusa Ges\u00f9 per la sua condotta, affermando che un uomo della sua levatura morale non pu\u00f2 perdere tempo con donne del genere e che non conviene alla loro causa che egli si faccia vedere in giro con una ex-prostituta qual \u00e8 Maria Maddalena. Ges\u00f9 lo interrompe bruscamente prendendo le difese della donna, che da quel momento \u00e8 sotto la sua protezione.\nI Sommi Sacerdoti Anna e Caifa sono preoccupati per la crescente popolarit\u00e0 di Ges\u00f9: temono che il loro potere venga meno e che la casta sacerdotale perda influenza sul popolo, il quale potrebbe perfino arrivare ad eleggere Ges\u00f9 come loro re, provocando cos\u00ec la disastrosa reazione dei Romani e portando quindi la nazione intera alla rovina. I due decidono la sorte ultima di Ges\u00f9, l'inevitabile morte, e si accingono a comunicarla al resto del Sinedrio. Il brano non figura nell'opera rock originale e fu aggiunto appositamente per rendere il film pi\u00f9 completo.\nMaria Maddalena \u00e8 sempre pi\u00f9 presa da Ges\u00f9, lo assiste, lo ristora, lo massaggia con preziosi unguenti, ma \u00e8 ripresa da Giuda che le fa notare che i soldi spesi per gli oli profumati avrebbero potuto essere usati per altre pi\u00f9 utili cause o meglio donati ai poveri. Ges\u00f9 difende ancora Maria Maddalena e ribatte che non \u00e8 possibile salvare il mondo in quel modo: per quanto loro si impegneranno ci saranno sempre i poveri, mentre bisogna approfittare della figura di Cristo finch\u00e9 egli \u00e8 presente, perch\u00e9 presto non ci sar\u00e0 pi\u00f9; Giuda rimane attonito da queste parole.\nIl Sinedrio si riunisce e sotto le pressioni e le arringhe di Anna e Caifa decide infine all'unisono di far fare a Ges\u00f9 la stessa fine di Giovanni il Battista: ucciderlo.\nGes\u00f9 arriva a Gerusalemme e viene accolto trionfalmente dalla povera popolazione oppressa. Caifa intima a Ges\u00f9 di disperdere la folla o la seder\u00e0 come se fosse una rivolta. Ges\u00f9 replica che \u00e8 una manifestazione spontanea ed inevitabile al punto che, se anche loro smettessero, le rocce e i sassi comincerebbero a cantare al posto loro. Il popolo gioisce a queste parole e Caifa, sconfitto, decide di lasciar perdere per non far degenerare la situazione.\nL'apostolo Simone lo Zelota \u00e8 il pi\u00f9 infiammato del gruppo e, circondato dai suoi seguaci, declama la sua enorme ammirazione per Ges\u00f9, dichiarandosi pronto ad agire per lui in qualunque momento. Il gruppo si sente forte e numeroso, abbastanza per respingere una volta per tutte l'occupazione di Roma. Tuttavia Ges\u00f9 rifiuta questa lettura della sua missione e ricorda che non \u00e8 lo scontro il suo vero intento: ribalta il concetto di vero potere e gloria e tenta di spiegare che solamente attraverso il sacrificio si vince sulla morte stessa. Simone non comprende a fondo le parole del suo maestro e rimane stupito.\nNello stesso tempo il prefetto Ponzio Pilato sta riflettendo su uno strano sogno premonitore denso di significati che ha fatto, riguardo all'incontro con un enigmatico galileo. Nel sogno si ritrova accusato dall'intero genere umano, per il resto dell'eternit\u00e0, di essere colpevole della morte di questo stesso uomo.\nGes\u00f9 e i Dodici arrivano al tempio e lo scoprono ridotto a un covo di ladri, di mercanti senza scrupoli e di prostitute: si rendono conto del degrado della loro civilt\u00e0 e della perdita dei valori religiosi. Ges\u00f9 li caccia furioso dal tempio, inveendo sui presenti e devastando tutto quello che vi trova.\nSconsolato, Ges\u00f9 si allontana e rimasto solo rivela di essere sempre pi\u00f9 oppresso da questo ultimo periodo della sua vita, conscio che ormai il suo compito ed il suo tempo stanno per finire e terribilmente abbattuto dalla morte che si avvicina. In quel girovagare incontra un gruppo di lebbrosi e malati vari, esiliati ai confini della citt\u00e0, che chiedono pietosamente di essere guariti dalla loro condizione. Ges\u00f9 tenta di curarli con l'imposizione delle mani ma la folla \u00e8 troppo vasta, lo sommerge, lui \u00e8 troppo poco per tutte quelle persone e disperato chiede di essere lasciato in pace, andandosene.\nPi\u00f9 tardi, quella stessa sera, Maria Maddalena riesce a placarlo e confortarlo. Ormai si accorge di essersi perdutamente invaghita di Ges\u00f9, ma non sa come comportarsi con lui.\nGiuda \u00e8 in preda ai dubbi e sta vivendo un enorme conflitto: dal suo punto di vista Ges\u00f9 ha perso il controllo della situazione e ha smarrito quelli che erano i loro obiettivi iniziali; teme che i Romani possano reprimerli con la violenza da un momento all'altro e pensa che rivolgersi alle alte cariche giudee per un consiglio sia la cosa migliore da fare. Espone la questione ai Sommi Sacerdoti, i quali lo convincono che effettivamente Ges\u00f9 \u00e8 fuori controllo e deve essere arrestato, anche per il suo stesso bene. Il Sinedrio gli offre un sacchetto con 30 denari d'argento per la sua collaborazione. Giuda inizialmente rifiuta ma alla fine cede, non trovando altra soluzione e facendosi convincere a usare quei soldi come offerta per i poveri, come \u00e8 nella sua indole altruista. Accetta dunque di consegnare Ges\u00f9, al quale gli assicurano non sar\u00e0 torto un capello, mentre si trova lontano dalle folle cos\u00ec da evitare una rivolta; rivela che gioved\u00ec sera lo potranno trovare, da solo, nel giardino di Getsemani.\nAll'inizio della scena, per un breve istante, il gruppo di Ges\u00f9 e dei Discepoli si immobilizza, riproducendo l'affresco dell'Ultima Cena di Leonardo da Vinci. Durante l'Ultima Cena, Ges\u00f9 cerca di lasciare le sue ultime volont\u00e0 ai suoi fidati discepoli, affermando che il suo tempo ormai \u00e8 giunto al termine. Gli apostoli non afferrano il senso delle sue parole, esitano nello sbigottimento e Ges\u00f9, ormai al limite, esplode in un'aspra critica nei loro confronti, accusandoli di non aver capito niente della sua missione. Afferma anche che Pietro lo rinnegher\u00e0 per ben tre volte e che qualcuno addirittura lo tradir\u00e0. I discepoli sono in tumulto per questa reazione e Giuda lascia la tavolata, scontrandosi verbalmente con Ges\u00f9: in preda alla disperazione, gli ricorda che \u00e8 stato il suo primo seguace e che si \u00e8 sempre considerato il suo braccio destro, ma da quando gli eventi sono precipitati non riesce pi\u00f9 a capirlo. Non si capacita di come a Ges\u00f9 possa essere tanto sfuggita di mano la situazione e lo implora di ritornare sui suoi passi. Ges\u00f9 non vuole discutere oltre e gli intima di raggiungere coloro che lo stanno aspettando. Mentre fissa il suo primo discepolo correre via nello sconforto, il volto di Ges\u00f9 all'inizio \u00e8 sprezzante ma improvvisamente diventa sofferente, malinconico, addolorato.\nMentre gli Apostoli dormono, invece di vegliare insieme al loro maestro, Ges\u00f9 prega da solo nell'orto degli ulivi, d\u00e0 sfogo ai suoi dubbi e interroga Dio sul senso della sua morte imminente che il suo lato umano rifiuta. Alla fine decide di abbracciare il disegno divino, accettando suo malgrado il destino che lo aspetta.\nL'epilogo inizia: Giuda bacia Ges\u00f9 affinch\u00e9 le guardie lo possano riconoscere; le guardie arrivano e gli apostoli cercano di opporre resistenza ma Ges\u00f9 li trattiene, affermando che il loro sodalizio \u00e8 sciolto e che la cosa ormai riguarda solo lui. Ges\u00f9 \u00e8 condotto dai Sommi Sacerdoti, giudicato bestemmiatore e blasfemo e quindi inviato all'autorit\u00e0 romana, ossia da Pilato. La folla \u00e8 ormai divenuta nemica di Ges\u00f9, accusato di essere un fuorilegge nonch\u00e9 un falso profeta, e lo schernisce che se davvero \u00e8 il messia allora deve liberarsi da solo dalle sue catene.\nNel frattempo Pietro, fermatosi a bere dell'acqua insieme alla Maddalena, viene riconosciuto dai presenti come uno dei seguaci di Cristo e, spaventato per le conseguenze, rinnega Ges\u00f9 per tre volte come gli era stato predetto. Resosi conto dell'avverarsi della profezia, si rammarica della sua condotta.\nGes\u00f9 si presenta all'udienza con Pilato che apparentemente non lo riconosce come l'uomo del sogno e trattandolo con sufficienza sentenzia che Ges\u00f9, in quanto galileo, deve essere giudicato da Erode.\nL'eccentrico Erode, che vive in un party perpetuo circondato dai suoi cortigiani, \u00e8 ansioso di conoscere la \"super star\" del momento. Incontra Ges\u00f9 e con un certo dileggio gli chiede di mostrargli alcune delle sue \"magie da baraccone\" per cui \u00e8 tanto famoso, garantendogli la sua protezione nel caso si riveli sul serio il Figlio di Dio. Ges\u00f9 rimane inerte e silenzioso; Erode lo caccia via deluso, ritenendolo un personaggio fraudolento e tutt'altro che divino.\nGli apostoli, con in testa Maria Maddalena, non sono ancora consapevoli che tutto stia tragicamente volgendo al termine. Ricordano gli inizi e rimpiangono che la situazione sia precipitata cos\u00ec tanto: vorrebbero ricominciare, riportare tutto a com'era prima, quando seguivano gli insegnamenti di Cristo e spargevano la sua parola.\nGiuda capisce che Ges\u00f9 \u00e8 ormai travolto dagli eventi e prossimo all'uccisione, quindi si reca dai Sommi Sacerdoti a protestare per il trattamento riservato a Cristo. Le cose non stanno andando come Anna e Caifa gli avevano prospettato: Ges\u00f9 di l\u00ec a poco far\u00e0 una brutta fine e la gente per sempre si ricorder\u00e0 di Giuda come \"il traditore\", dimenticando tutti i suoi buoni intenti e sentimenti per il suo amico e maestro Ges\u00f9. Giuda, rendendosi conto di essere stato usato dai Sacerdoti, getta ai loro piedi i 30 denari disgustato; scappa lontano sprofondando nella vergogna e disperato pi\u00f9 che mai si impicca.\nGes\u00f9 \u00e8 nuovamente portato da Pilato per la sentenza finale e presentato come colpevole. Il prefetto romano pensa che Ges\u00f9 sia uscito di senno: l'imputato non fa nulla per scagionarsi, pur non avendo commesso alcun crimine, mentre il \"furor di popolo\" lo vuole crocifisso. Pilato non vuole condannare un innocente e per tentare di placare la sete di sangue della folla lo sottopone alla pena corporale della flagellazione, facendogli infliggere 39 frustate. Nonostante questo per\u00f2 la folla, sobillata dal Sinedrio, reclama con acredine la pena di morte: Pilato preoccupato di possibili malcontenti e sommosse, ma anche a causa della rassegnazione di Ges\u00f9, lo condanna suo malgrado a morte, dichiarandosi innocente del suo sangue.\nDopo la condanna a morte, durante l'ultima notte vissuta da Ges\u00f9, lo spirito di Giuda scende dal cielo vestito di bianco: domanda a Ges\u00f9 se veramente ne valesse la pena e come sarebbero andate le cose se fosse venuto al giorno d'oggi, invece che 2000 anni fa, quando i mass media non esistevano; continua dicendo che alla fine forse aveva ragione lui: la situazione gli era davvero sfuggita di mano, Ges\u00f9 forse ha peccato di protagonismo e in fin dei conti la cosa poteva essere condotta in altro modo. Giuda gli chiede anche se non sia stata proprio la fine truculenta che ha fatto ad avergli permesso di essere ricordato per sempre ed aggiunge che la religione non c'entra: anche le altre religioni in fin dei conti hanno le proprie ragioni e il suo Dio non \u00e8 l'unico al mondo. Ad ogni modo, Giuda sottolinea come tutte queste sue critiche nei confronti di Cristo non siano atte a diffamarlo, sono semplicemente dubbi spontantei nati in lui nel tentativo di riuscire a capire cosa significasse davvero la sua figura.\nGes\u00f9 viene crocifisso e, pronunciate le sue ultime parole, china la testa e spira. Il cast al completo fa le valigie e risale sul pullman; ciascuno, malinconico, getta il suo ultimo sguardo al Cristo crocifisso, soprattutto gli interpreti di Pilato e Maria Maddalena. L'ultimo a salire \u00e8 l'attore che ha impersonato Giuda, che non riesce a distogliere lo sguardo dalla croce: mentre il motore si accende e il pullman parte, \u00e8 l'ultimo a rassegnarsi.\nAll'orizzonte, al tramonto, vediamo la croce di Ges\u00f9, mentre un pastore con le pecore passa sullo sfondo. Cristo \u00e8 morto, ma il suo messaggio non si \u00e8 perso.\nProduzione.\nIl film \u00e8 stato girato in Israele, principalmente presso le rovine di Avdat nel deserto del Negev, e in altre zone del Medio Oriente. Le rovine in cui sono ambientate le scene di Anna e Caifa sono quelle del palazzo originale dei Sommi Sacerdoti: le impalcature furono trovate in loco dalla \"troupe\" e lasciate per scelta registica. La \"location\" dell'ultima cena fu scelta e affittata un anno prima delle riprese. La produzione pag\u00f2 un abitante del luogo perch\u00e9 coltivasse quel pezzo di terra per fare in modo che al tempo delle riprese ci fosse un prato circondato dal deserto.\nI versi di alcune canzoni furono modificati nella trasposizione cinematografica, rispetto a quella teatrale, per rendere il film pi\u00f9 accettabile:\nI jet che sfrecciano in cielo subito dopo che Giuda accetta di tradire Ges\u00f9 appartengono all'aeronautica militare israeliana. Norman Jewison chiese un permesso speciale al governo israeliano e ottenne che due piccoli caccia da addestramento del tipo su licenza Fouga Magister passassero sopra la zona delle riprese: il regista ebbe a propria disposizione un solo ciak. L'esercito israeliano, che in quegli anni era sempre in allarme per le molto probabili guerre contro i paesi arabi limitrofi, per un'altra scena con Giuda forn\u00ec anche cinque carri armati del tipo Centurion.\nColonna sonora.\nLa colonna sonora del film fu pubblicata in vinile dalla MCA Records nel 1973. La versione in CD fu pubblicata nel 1993 e nel 1998.\nAccoglienza.\nIl contesto.\nIl biennio 1972-1973 si trovava in un periodo storico di profonda crisi religiosa per tutto il mondo, ma per contro molti furono i film a tema religioso come \"Jesus Christ Superstar\", \"Godspell\", \"Gospel Road: A Story of Jesus\", \"Fratello sole, sorella luna\", \"Siddhartha\", \"Greaser's Palace\", \"Marjoe\" e \"L'esorcista\". David W. Pomeroy, in un articolo per \"Theology Today\", attribu\u00ec la tendenza degli studi cinematografici di tutto il mondo a capitalizzare i movimenti di spirito controculturale come il Jesus movement.\nRisposte da parte dei differenti gruppi religiosi.\nPrima di essere distribuito in Italia, il film fu sottoposto al vaglio dell'\"Osservatore Romano\", ma addirittura presentato privatamente a papa Paolo VI, che ne rimase favorevolmente colpito, almeno secondo ci\u00f2 che Ted Neeley ha affermato in un'intervista di recente. Il pontefice disse al regista: 'Mr. Jewison, non solo apprezzo il vostro film, ma credo che potr\u00e0 avvicinare ulteriori persone al cristianesimo pi\u00f9 di qualsiasi altra cosa in precedenza.'\" Per il pontefice, pare che la canzone di Maria Maddalena \"I Don't Know How to Love Him\" \"godesse di una bellezza ispirata\". \"L'Osservatore Romano\", all'epoca, aveva smentito quest'anteprima, mentre il Papa non si espresse mai, almeno ufficialmente.\nL'opera ad ogni modo fu ampiamente criticata da pi\u00f9 punti: il \"New York Times\" riport\u00f2 un articolo nel quale si commentava il fatto che \"quando la produzione apr\u00ec i battenti nell'ottobre del 1971, venne criticata non solo da alcuni ebrei come antisemita, ma anche da alcuni cattolici e protestanti come blasfema, in particolare nella rappresentazione di Ges\u00f9 come un giovane interessatosi anche all'amore.\" Alcuni giorni prima della proiezione del film nelle sale, il \"Jewish Council for Public Affairs\" descrisse il film come un' \"opera insidiosa\" nel porre in dramma \"l'antica falsit\u00e0 del vedere gli ebrei \"in toto\" come corresponsabili della morte di Ges\u00f9,\" e che esso avrebbe riacceso \"fonti religiose antisemite.\" Jewison rispose che il film \"non aveva mai avuto, ne aveva mai voluto avere alcun valore di un autentico e profondo lavoro teologico.\"\nTim Rice disse in un'intervista che la figura di Ges\u00f9 era stata vista nell'opera attraverso gli occhi di Giuda come un mero uomo. Alcuni cristiani presero tale affermazione, assieme al fatto che il musical non mostra la risurrezione, come blasfema. Per quanto la risurrezione non sia effettivamente mostrata in maniera esplicita, la scena finale del film allude in qualche modo a quel momento con la presenza di una luce paradisiaca e figure angeliche. Alcuni hanno trovato la figura di Giuda troppo vicina allo spettatore e presentata troppo positivamente; nel film, egli dice di aver voluto donare ai trenta denari d'argento ai poveri: il denaro viene menzionato nel testo evangelico, ma non le intenzioni di Giuda a riguardo. I puristi biblisti hanno inoltre evidenziato come le diverse deviazioni dal testo biblico abbiano di fatti disorientato il pubblico anzich\u00e9 aiutarlo a comprendere la vicenda e la sua spiritualit\u00e0: ad esempio, Pilato \u00e8 lui ad avere il sogno dell'incontro con Ges\u00f9 e non la moglie come narrato nel vangelo, come pure i teologi cattolici hanno fatto notare come la frase \"questo pane potrebbe essere il mio corpo\" sia una definizione tipicamente protestante, per quanto Ges\u00f9 dica nella frase successiva, \"Questo \u00e8 il mio sangue, bevete. Questo \u00e8 il mio corpo, mangiate\".\nIl mondo musicale italiano dell'epoca rispose positivamente all'uscita del film, rivalutandone soprattutto il valore musicale e l'orecchiabilit\u00e0 dei pezzi che lo resero subito molto popolare: Mina promosse \"Everything's alright\" impersonando lei stessa Maddalena in coppia con Sammy Barbot (che impersonava Giuda) nel variet\u00e0 televisivo \"Milleluci\".\nClaudia Mori incise una versione di \"I Don't Know How to Love Him\"."}
{"id": "260096", "revid": "125829462", "url": "https://it.wikipedia.org/wiki?curid=260096", "title": "Protezione catodica", "text": "La protezione catodica \u00e8 una tecnica elettrochimica di salvaguardia dalla corrosione di strutture metalliche esposte a un ambiente elettrolitico (terreni, acqua marina, acqua dolce, sostanze chimiche, ecc.) che pu\u00f2 essere aggressivo nei confronti del metallo.\nUtilizzi.\nUn'applicazione tradizionale della protezione catodica \u00e8 quella per le superfici \"esterne\" di tubazioni o cisterne in acciaio interrate o immerse in acqua di mare.\nAnche le superfici \"interne\" di strutture quali scaldabagni e bollitori possono essere sottoposte a protezione catodica.\nNon \u00e8 conveniente per\u00f2 applicare la protezione catodica a una struttura priva di rivestimento (es. condotta in acciaio) perch\u00e9 l'installazione e l'esercizio risulterebbero molto dispendiosi.\nLa sua applicazione diventa conveniente quando il manufatto \u00e8 dotato di una protezione passiva (rivestimento dielettrico). In questo caso la protezione catodica (o protezione attiva) completa la protezione alla corrosione offerta dal rivestimento con costi limitati.\nStoria.\nLa tecnica della protezione catodica nasce ufficialmente in Inghilterra e fu inventata da sir Humphry Davy nel 1824. Tale scoperta diede l'avvio al passaggio definitivo dalle navi con scafo in legno a quelle con scafo in metallo, altrimenti impensabile.\nUn secolo dopo la sua invenzione tale tecnica si afferma negli Stati Uniti e soltanto a partire dagli anni '60 in tutto il mondo.\nLe prime applicazioni in Italia avvengono attorno al 1930 per la protezione delle guaine in piombo dei cavi telefonici.\nMeccanismo elettrochimico.\nIl terreno o l'acqua di mare per la loro costituzione hanno un comportamento elettrolitico.Pertanto un metallo interrato o immerso ha un comportamento analogo a quello di un elettrodo immerso in una soluzione elettrolitica (nella quale gli ioni fungono da portatori di carica elettrica).Sulla superficie di metallo in contatto con l'elettrolita, ossia all'interfase tra metallo ed elettrolita, possono esservi condizioni di sviluppo di reazioni elettrochimiche.Il processo di corrosione elettrochimica di un metallo (es. il ferro) pu\u00f2 avvenire solo se a contatto con il metallo sono presenti ossigeno e acqua secondo la reazione:\nQuesta reazione e costituita da 4 processi parziali:\nquesti 4 processi sono complementari cio\u00e8 devono prodursi con la stessa velocit\u00e0.Il valore comune di queste correnti (Icorr=Ia=Ic= Im=Ie) misura la velocit\u00e0 del processo globale di corrosione.La velocit\u00e0 di corrosione \u00e8 quindi determinata dal pi\u00f9 lento dei 4 processi parziali.Il metallo pu\u00f2 allora comportarsi di caso in caso come anodo o come catodo (o talvolta anche avere entrambi i comportamenti in zone diverse della sua superficie nel caso della corrosione generalizzata, o nel caso della corrosione per aerazione differenziale).\nPrincipi di funzionamento.\nNella protezione catodica, la struttura metallica da proteggere non dovendosi comportare da anodo viene resa pi\u00f9 elettronegativa rispetto al potenziale di \"libera corrosione\" che la stessa struttura assumerebbe nell'ambiente elettrolitico in condizioni \"naturali\". Questo lo si ottiene inviando, in senso contrario alla corrente di corrosione Icorr, una corrente di protezione la cui intensit\u00e0 Ip \u2265 Icorr; pertanto la corrente risultante \u00e8 nulla o diretta verso il metallo. In pratica si immettono forzatamente elettroni nel metallo che si corrode che vanno a compensare quelli \"persi\" durante il processo di corrosione. Se questa condizione \u00e8 verificata in tutti i punti del manufatto a contatto con l'ambiente esterno il fenomeno della corrosione si arresta poich\u00e9 in queste condizioni il metallo si comporta come un catodo, perci\u00f2 questo sistema di difesa si chiama protezione catodica.\nSoglia di immunit\u00e0.\nIn generale un metallo si corrode perch\u00e9 la differenza di potenziale tra zona anodica e elettrolita (metallo - ambiente esterno), formula_1 , \u00e8 positiva rispetto al potenziale di equilibrio, formula_2 cio\u00e8 formula_1 - formula_2 &gt; 0.\nUn metallo diventa immune alla corrosione quando formula_1 - formula_2 = 0. Questo valore del potenziale \u00e8 detto soglia di immunit\u00e0Al di sotto di tale valore cessano i fenomeni corrosivi, quindi riuscendo a rendere negativa questa differenza di potenziale: formula_1 - formula_2 &lt; 0 il metallo, ricevendo corrente dall'ambiente esterno, ha un comportamento catodico cio\u00e8 si passa nel campo di immunit\u00e0 del metallo.La protezione catodica \u00e8 quindi completa quando il potenziale in ogni punto del manufatto ed in ogni istante, \u00e8 uguale o algebricamente inferiore alla soglia di immunit\u00e0. I potenziali di equilibrio sono definiti per i vari metalli rispetto a un elettrodo di riferimento nel terreno sulla verticale della struttura.\nNormalmente per\u00f2 per avere un certo margine di sicurezza ci si riferisce non alla soglia di immunit\u00e0 ma a un potenziale pi\u00f9 negativo detto potenziale di sicurezza. Secondo una convenzione comunemente accettata per l'acciaio posto sotto terra o immerso, il potenziale di sicurezza misurato con un elettrodo di riferimento di tipo Cu/CuSO4 \u00e8 di norma -850 mV. In un terreno anaerobico in cui sono presenti batteri solfato-riduttori \u00e8 opportuno assumere un valore ancora pi\u00f9 basso cio\u00e8 circa -950\u00a0mV.\nCorrosivit\u00e0 dell'ambiente.\nQuando una struttura metallica \u00e8 a contatto con un terreno chimicamente e strutturalmente omogeneo si pu\u00f2 definire una corrosivit\u00e0 (o aggressivit\u00e0) specifica del suolo, che viene misurata come perdita di peso del metallo o come profondit\u00e0 di penetrazione in un dato periodo.\nLa corrosivit\u00e0 specifica di un terreno dipende dalle sue caratteristiche chimiche (pH, salinit\u00e0, ecc.), fisiche (struttura geologica, dimensioni delle particelle, porosit\u00e0, permeabilit\u00e0 all'aria, resistivit\u00e0 elettrica, contenuto di acqua, ecc.) e biologiche (biocorrosione, presenza di batteri solfato riducenti, ecc.).\nDi norma i terreni che garantiscono un maggiore tenore di ossigeno, un idoneo contenuto di acqua (non asciutti ne troppo saturi) e un idoneo contenuto di sali elettroliti risultano a pi\u00f9 alta corrosivit\u00e0.\nLa velocit\u00e0 di corrosione dipende inoltre da altri fattori quali:\nLe caratteristiche chimiche e fisiche hanno, direttamente o indirettamente e con peso maggiore o minore, un'influenza sulla resistivit\u00e0 elettrica del terreno per cui in prima approssimazione si pu\u00f2 assumere la resistivit\u00e0 come indice della sua corrosivit\u00e0.\nIn base alla resistivit\u00e0 i terreni possono essere classificati nel seguente modo:\nHanno elevata corrosivit\u00e0 specifica i terreni argillosi e quelli contenenti ione cloro o solforico come ad esempio i terreni impregnati di acqua di mare.\nL'acqua di mare ha una resistivit\u00e0 di 25 \u00f7 30 \u03a9 cm (dato variabile per la diversa salinit\u00e0 che pu\u00f2 avere).\nLa resistivit\u00e0 dei terreni varia con l'umidit\u00e0 e la temperatura, infatti in un terreno gelato la resistivit\u00e0 aumenta considerevolmente.\nPertanto \u00e8 opportuno accompagnare il valore della resistivit\u00e0 con quello dell'umidit\u00e0 e della temperatura del terreno.\nPila geologica.\nQuando le dimensioni della struttura sono tali da metterla in contatto con terreni di diversa natura (es. acquedotti) il manufatto \u00e8 soggetto sia alla corrosivit\u00e0 specifica di ciascun terreno che alla corrosivit\u00e0 relativa o combinata o da pila geologica dovuta ai differenti tipi di terreno.\nLa corrosione del manufatto viene detto corrosione da pila geologica poich\u00e9 questo si comporta come una pila dove i due elettrodi (anodo e catodo) sono le parti del manufatto metallico poste in terreni aventi caratteristiche chimiche e/o fisiche diverse, le soluzioni elettrolitiche sono i due terreni stessi e il setto poroso \u00e8 la superficie di separazione dei due suoli.\nTanto pi\u00f9 bassa \u00e8 la resistivit\u00e0 elettrica dei terreni attraversati tanto pi\u00f9 alta \u00e8 la corrente in gioco e quindi pi\u00f9 sono intensi i fenomeni corrosivi.\nCorrenti disperse.\nAlla corrosione dovuta a fenomeni elettrochimici, spesso se ne affianca un secondo dovuto alla presenza di correnti esterne (\"correnti disperse o vaganti\") che interessano il terreno in cui il manufatto metallico \u00e8 posato.\nTali correnti sono generate da impianti elettrici con difetto di isolamento o collegati a terra per esigenze funzionali come ad esempio:\nLe correnti vaganti disperse da impianti a corrente alternata costituiscono un pericolo di corrosione molto minore.\nQuando le correnti disperse investono il manufatto, la zona di entrata si comporta come una zona catodica mentre quella di uscita come una zona anodica soggetta pertanto a corrosione.\nPoich\u00e9 in genere l'intensit\u00e0 delle correnti vaganti che investe il manufatto metallico \u00e8 pi\u00f9 intensa di quella generata dai fenomeni elettrochimici l'effetto di corrosione \u00e8 molto pi\u00f9 accentuato.\nTipologia.\nLa protezione catodica pu\u00f2 essere attuata principalmente secondo due approcci:\nSistema a corrente impressa.\nUn sistema di protezione catodica a correnti impresse \u00e8 essenzialmente composto da:\nDispersore anodico.\nIl dispersore anodico viene dimensionato in funzione della resistivit\u00e0 del terreno con cui deve entrare in contatto col fine di ridurre la resistenza di contatto con l'ambiente.\nIl dispersore viene di regola posato in un letto anodico costituito da una miscela elettrolitica denominata \"backfill\".\nIl \"backfill\" ha lo scopo di:\nIl \"backfill\" pu\u00f2 essere costituito da polvere di coke di petrolio calcinato o bentonite granulare sigillante, in caso di contatto con falda acquifera (la polvere di carbone verrebbe asportata dall'acqua e potrebbe creare un inquinamento della stessa se utilizzata ai fini potabili).\nIn fase di progettazione viene scelto anche il materiale del dispersione in base:\nSulla scorta dell'ambiente di posa si possono utilizzare anodi in titanio attivato in acqua di mare o anodi di ferro e ferro silicio in terreni.\nIn base alla profondit\u00e0 di posa i dispersori si suddividono in:\nAlimentatore catodico.\nL'alimentatore catodico \u00e8 la fonte della corrente continua. Questo \u00e8 collegato elettricamente:\nL'alimentatore catodico \u00e8 posto all'interno di un armadio di protezione catodica in vetroresina insieme al quadro elettrico.\nAccanto all'armadio viene posta una cassetta della societ\u00e0 di distribuzione di energia elettrica contenente il contatore elettronico.\nGli alimentatori catodici si distinguono in:\nL'intensit\u00e0 della corrente impressa al manufatto per garantirne la protezione contro la corrosione varia considerevolmente a seconda della superficie e volume da proteggere, del terreno e di altri fattori da 50 milliampere fino a 120 ampere.\nCome riferimento per condotte l'intensit\u00e0 varia nella gamma di 8 - 30 ampere.\nDove la fornitura di energia elettrica \u00e8 disponibile facilmente, viene solitamente usato un raddrizzatore da corrente alternata/corrente continua mentre nelle zone isolate la corrente continua pu\u00f2 essere fornita da un sistema di generazione di corrente a pannelli fotovoltaici.\nPosto di misura.\nil posto di misura ha lo scopo di permettere il controllo del potenziale del manufatto da proteggere in relazione all'ambiente circostante.\nIl numero delle misurazioni da effettuare dipende dal tipo di impianto, dalle differenze nel suolo e dalla tipologia di manufatti da proteggere.\nI posti di misura sono costituiti da colonnine costituite da:\nIl punto di misura \u00e8 collegato da una parte alla condotta da proteggere mediante un cavo metallico e una \"piastrina di presa di potenziale\" saldata sulla tubazione e dall'altro a un elettrodo di riferimento permanente di rame/solfato di rame mediante cavo metallico.\nL'elettrodo di riferimento \u00e8 immerso nel terreno nelle vicinanze della condotta.\nAspetti economici.\nEsiste un rapporto diretto tra la velocit\u00e0 di corrosione del metallo (espressa in\u00a0mm/anno) e la densit\u00e0 di corrente che interessa la superficie (espressa in A/mformula_9).\nLa protezione catodica ha un costo che pu\u00f2 essere espresso dalla corrente complessiva necessaria per ottenere condizioni di \"quasi-immunit\u00e0\" (per compensare la \"velocit\u00e0 di corrosione\" entro prefissati limiti di tolleranza) sull'intera superficie della struttura interessata. Tale costo dipende dal tipo di metallo in rapporto al tipo di ambiente elettrolitico; quest'ultimo pu\u00f2 avere varie caratteristiche che lo rendono pi\u00f9 o meno aggressivo.\nUn importante parametro (ma non l'unico e non necessariamente il pi\u00f9 rilevante) strettamente legato all'aggressivit\u00e0 dell'ambiente di posa \u00e8 la resistivit\u00e0 elettrica (un parametro che informa sulla difficolt\u00e0 o meno con cui le cariche migrano nell'ambiente elettrolitico). Un ambiente a minore resistivit\u00e0 \u00e8 in genere pi\u00f9 aggressivo.\nIl costo complessivo di una soluzione di protezione catodica potrebbe essere tale da rendere tale tecnica non conveniente in determinate situazioni. Per tale motivo la protezione catodica, detta \"protezione attiva\", \u00e8 generalmente abbinata a una \"protezione passiva\" delle strutture, ottenuta con un adeguato \"rivestimento isolante\" che riduce sensibilmente l'esposizione della superficie all'aggressivit\u00e0 dell'ambiente. Il rivestimento, costituito da materiale dielettrico, ha anche l'importante propriet\u00e0 di aumentare l\"'isolamento elettrico\" complessivo della struttura rispetto all'ambiente, riducendo la corrente necessaria per rendere catodica la struttura e, conseguentemente, i costi di esercizio della protezione.\nPertanto, in generale la protezione catodica \u00e8 conveniente su strutture gi\u00e0 dotate di protezione passiva, per inibire fenomeni corrosivi in corrispondenza dei \"difetti del rivestimento\", dove il metallo \u00e8 direttamente esposto all'ambiente.\nRiferimenti normativi in Italia.\nNell'elenco che segue sono riportati alcuni riferimenti normativi relativi alla protezione catodica nel territorio italiano:"}
{"id": "260097", "revid": "107470", "url": "https://it.wikipedia.org/wiki?curid=260097", "title": "Stellvia", "text": ""}
{"id": "260098", "revid": "125243948", "url": "https://it.wikipedia.org/wiki?curid=260098", "title": "Mario Somma", "text": "Caratteristiche tecniche.\nGiocatore.\nHa ricoperto il ruolo di difensore centrale.\nAllenatore.\nAdotta preferibilmente il modulo 4-2-3-1, variandolo all'occorrenza in 4-5-1, 4-3-2-1. Nel ruolo di trequartista centrale solitamente impiegare un centrocampista con doti di inserimento in fase realizzativa, mentre le 2 ali sono abitualmente impiegate in modo da poter rientrare verso il centro col piede preferito. La punta centrale \u00e8 impiegata come boa offensiva, giocando prevalentemente spalle alla porta al servizio della squadra.\nCarriera.\nGiocatore.\nInizia col Genoa, con cui totalizza 2 presenze in Serie B nell'annata della promozione 1980-81, 5 presenze in Serie A nel 1982-83. Nella 2\u00aa annata \u00e8 interrogato da testimone nel corso delle indagini sul presunto tentativo di \"combine\" di Genoa-Inter del 27 marzo 1983, pur essendo rimasto per tutta la gara in panchina.\nScende in serie inferiori, a e Mestre, prima che il Genoa lo ceda definitivamente alla Cavese. Prosegue esclusivamente in serie C, prevalentemente in squadre campane. Il risultato migliore ottenuto \u00e8 la promozione in B con la della stagione 1989-1990. Conclude la carriera con 5 presenze al .\nAllenatore.\nInizia ai dilettanti con la Pro Cisterna, poi sempre ai dilettanti con , Baracca Lugo, , Albalonga. Affidatagli la in Serie D), la porta in C2 e vince lo Scudetto Dilettanti. L'anno successivo (2003-2004) ad , conquista Serie B, Supercoppa di Serie C1, Panchina d'Argento.\nNell'estate 2004 diviene l'allenatore dell'Empoli, appena retrocesso in B. Alla prima stagione, conduce i toscani a vincere il campionato cadetto guadagnando l'immediata risalita. Dopo un inizio complicato del torneo 2005-06, la formazione sembra risollevarsi; nel gennaio 2006 viene per\u00f2 esonerato, in seguito ad una striscia di 8 partite senza vittorie.\nNel giugno seguente firma con il Brescia, venendo esonerato a febbraio 2007 dal presidente Luigi Corioni dopo lo 0-0 interno col Verona (4\u00aa gara di ritorno) e il 12\u00ba posto in classifica a 30 punti, di cui solo 2 ottenuti dopo il girone d'andata. Il 23 ottobre 2007 \u00e8 assunto dal , al posto dell'esonerato Gian Marco Remondina. A fine campionato, dopo il 15\u00ba posto e salvezza ottenuta nelle ultime giornate, non \u00e8 confermato.\nIl 9 febbraio 2009 diventa allenatore del Mantova, subentrando all'esonerato Alessandro Costacurta; ottenuta la salvezza all'ultima giornata, pareggiando con la Salernitana, non \u00e8 confermato. Il 6 ottobre 2009 sostituisce l'esonerato Luca Gotti alla , \u00e8 la 3\u00aa squadra consecutiva su cui arriva a campionato iniziato. Dopo un buon inizio, la squadra vive una crisi di risultati (4 punti in 10 gare) che porta al suo esonero il 9 febbraio 2010 dopo 3 sconfitte consecutive e la vittoria che mancava da 9 gare, con la squadra al posto play-out in classifica.\nIl 5 ottobre 2010 firma il contratto di un anno col subentrando all'esonerato Paolo Stringara in Prima Divisione, affiancato da Luigi De Rosa nel ruolo di allenatore in 2\u00aa.\nI risultati sono altalenanti; si dimette dopo il pari interno con la Cavese.\nIl 1\u00ba ottobre 2012, a seguito dell'esonero di Francesco Moriero, firma un contratto annuale con opzione per il 2\u00ba col . Il 17 novembre 2012, dopo aver ottenuto 6 punti in 8 gare e l'ultimo posto in classifica, \u00e8 esonerato.\nIl 1\u00ba giugno 2014 firma il contratto annuale con la Salernitana; l'avventura finisce prima d'iniziare, il 18 agosto \u00e8 esonerato prima d'inizio campionato dopo la lite col direttore sportivo Angelo Fabiani, accusato dallo stesso Somma di avergli comminato multa di 3.900 su 30.000 di stipendio annui per questioni etiche. Torna opinionista di \"90\u00ba minuto Serie B\".\nIl 2 novembre 2015 subentra all'esonerato Mark Iuliano, con accordo biennale al , squadra della sua citt\u00e0 natale, in Serie B. Il 7 novembre al debutto vince 1-0 col . Il 28 febbraio 2016 viene sollevato dall'incarico in seguito alla sconfitta casalinga contro il per 0-1.\nIl 1\u00ba settembre 2016 seguente diventa il nuovo tecnico del . Il 20 ottobre, dopo la sconfitta per 4-0 contro il , viene esonerato.\nIl 17 agosto 2020 torna ad allenare un club professionistico a distanza di quattro anni dall'ultima esperienza, venendo ingaggiato dal , militante in Serie C.. Il 2 novembre seguente viene esonerato, con la squadra al sedicesimo posto dopo otto giornate di campionato. Torna poi a commentare le gare della Serie C su Rai Sport.\nStatistiche.\nStatistiche da allenatore.\n\"Statistiche aggiornate al 2 novembre 2020.\" In grassetto le competizioni vinte."}
{"id": "260102", "revid": "7", "url": "https://it.wikipedia.org/wiki?curid=260102", "title": "Cactus di Natale", "text": ""}
{"id": "260103", "revid": "104458", "url": "https://it.wikipedia.org/wiki?curid=260103", "title": "Digamma", "text": "La lettera digamma (dal greco antico \u03b4\u03af\u03b3\u03b1\u03bc\u03bc\u03bf\u03bd o \u03b4\u03af\u03b3\u03b1\u03bc\u03bc\u03b1) o uau/vau, maiuscolo ', minuscolo ', \u00e8 una lettera dell'alfabeto greco usata solo nella fase pi\u00f9 arcaica, e rimasta esclusivamente con funzione numerale nelle fasi pi\u00f9 recenti.\nLa lettera rappresentava la approssimante labiovelare sonora /w/. Il suo nome originale \u00e8 sconosciuto, ma era verosimilmente chiamata \u03dd\u03b1\u1fe6 (). Venne definita in seguito \u03b4\u03af\u03b3\u03b1\u03bc\u03bc\u03b1 o \u03b4\u03af\u03b3\u03b1\u03bc\u03bc\u03bf\u03bd (\"doppia gamma\") a causa del suo aspetto, che ricorda due lettere gamma sovrapposte. \u00c8 attestata in iscrizioni in greco arcaico e dialettale.\nNel sistema di numerazione greco classico rappresenta il 6. Ad ogni modo, nell'uso moderno e medievale, il numerale \u00e8 stato normalmente scritto nella forma grafica di una stigma (), che era in origine una legatura di sigma e di tau, oppure veniva usata la sequenza \u03c3\u03c4 o \u03a3\u03a4.\nIl fonema /w/ in greco.\nIl fonema /w/ \u00e8 ben conservato nel greco miceneo, come attestato nella scrittura lineare B e nelle iscrizioni in greco arcaico che usavano il digamma. \u00c8 stato inoltre confermato dal nome ittita di Troia, \"Wilusa\", che corrisponde al nome greco \u03dc\u03af\u03bb\u03b9\u03bf\u03bd (*\"W\u00eclion\").\nIn seguito scomparve in vari dialetti, gi\u00e0 prima del periodo classico. Nel dialetto ionico, /w/ \u00e8 probabilmente caduto dopo la composizione orale dei poemi epici di Omero e prima della loro messa per iscritto (VII secolo a.C.). Se ne pu\u00f2 ricostruire l'antica presenza in molti casi, poich\u00e9 la sua caduta ha avuto delle conseguenze di tipo metrico. Un esempio \u00e8 la parola \u1f04\u03bd\u03b1\u03be (\"\u00e0nax\", \"re\") trovata nell'Iliade, che all'origine era probabilmente \u03dd\u03ac\u03bd\u03b1\u03be (corrispondente al \"*w\u00e0naks\", scritto \"wa-na-ku-su\", delle tavolette micenee in lineare B). Anche \u03bf\u1f36\u03bd\u03bf\u03c2 (\"\u00f2inos\", \"vino\") era usata nella successione metrica dove ci si sarebbe aspettato una parola che iniziasse in consonante. Altre evidenze insieme ad un'analisi filologica dimostrano che \u03bf\u1f36\u03bd\u03bf\u03c2 era in precedenza \u03dd\u03bf\u1fd6\u03bd\u03bf\u03c2 *\"w\u00f2inos\" (confronta il lat. \"vinum\" (pronuncia antica /winom/) e l'ingl. \"wine\").\nIl altri dialetti, come il dorico, si \u00e8 invece mantenuto. L'attuale discendente del dorico, il dialetto zaconico, ne porta ancora traccia sotto forma della consonante : la parola \u03b2\u03ac\u03bd\u03bd\u03b5 [\u02c8vane] \"pecora\", ad esempio, deriva da \u03dd\u03b1\u03bc\u03bd\u03cc\u03c2 [wam\u02c8nos], che nel dialetto ionico-attico si \u00e8 invece presto evoluta in \u1f00\u03bc\u03bd\u03cc\u03c2.\nOrigine fenicia.\nI popoli greci presero le lettere fenicie nell'VIII secolo a.C. per creare i loro alfabeti (sono esistite numerose versioni dell'alfabeto greco prima che il modello ionico di Mileto s'imponesse ad Atene nel 403 a.C.), e si servirono della lettera \"w\u0101w\" (o \"w\u0101u\") per trascrivere la consonante /w/ ereditata dall'indoeuropeo. Questo fonema si \u00e8 dimostrato molto debole, in molti dialetti rivest\u00ec un'importanza marginale e non si conserv\u00f2 nella lingua dominante (lo ionico-attico, che \u00e8 diventato la koin\u00e8, dando origine al greco moderno). Presente in miceneo, nel greco di Laconia, Beozia e Cipro ed in altre regioni, \u00e8 assente in ionico, attico e dorico orientale. La scomparsa pi\u00f9 o meno graduale di questo fonema nella lingua ha reso inutile l'esistenza di un segno per esprimerlo. La traccia del \"w\u0101w\" si \u00e8 evoluta in modo diverso a seconda degli alfabeti, tra quelli che hanno bisogno di trascrivere il fonema /w/, nonostante venga rappresentato con una forma standardizzata molto vicina ad un \"F\" latino, sia come \u03dc (che si rappresenta in minuscolo come \u03dd; si ricordi che le minuscole sono apparse molto dopo le maiuscole e che l'esistenza di lettere arcaiche minuscole, sconosciute nelle iscrizioni antiche, \u00e8 solo un artificio tipografico). Sono state attestate altre forme, ma raramente utilizzate nelle edizioni moderne dei testi greci.\nPoich\u00e9 nell'ordine originale la lettera occupava la sesta posizione, ebbe il valore numerale di \"6\" (cosa che gli ha permesso di sopravvivere nell'alfabeto). In seguito qualcuno ha creato l'appellativo descrittivo di \u03b4\u03af\u03b3\u03b1\u03bc\u03bc\u03b1 \"d\u00edgamma\", poich\u00e9 la forma \u03dc sembra essere composta di due \u0393 \"gamma\" maiuscole che sono state sovrapposte una l'altra. La stessa lettera fenicia veniva usata per trascrivere il fonema vocalico /u/, in seguito pronunciato [y] (\"u francese\" o \"\u00fc tedesca\") nel dialetto ionico-attico, adottando pi\u00f9 segni differenti dal primo, tra i quali \"hypsilon\" \u03a5 (che si \u00e8 affermata) e V (che non \u00e8 rimasta nel modello standard dello ionico ma \u00e8 stata trasmessa attraverso l'alfabeto etrusco ai Romani). In pratica, il \"digamma\" greco \u00e8 solo il riflesso consonantico del \"w\u0101w\" fenicio, lettera che ha dato anche, come versione vocalica, \"\u03a5\".\nScomparsa della lettera.\nDopo l'adozione, da parte degli ateniesi dell'alfabeto di modello ionico, modello divenuto in seguito, a causa della potenza militare, finanziaria ed intellettuale della citt\u00e0, quello di tutta la Grecia, il \"digamma\" cadde pi\u00f9 o meno rapidamente in disuso (a seconda delle regioni; il II secolo a.C. costituisce una data incerta ma probabile): nella versione ionica (e quindi in quella attica), il fonema // non veniva pi\u00f9 espresso, e un segno per esprimerlo divent\u00f2 completamente inutile. In questo modo non si trova pi\u00f9 traccia del \"digamma\" nell'alfabeto attuale, gi\u00e0 a partire dall'alfabeto classico della koin\u00e8 ateniese.\nLa scomparsa del \"digamma\" ebbe diverse conseguenze:\nImportanza nello studio epigrafico e filologico.\nLa consonante // (la lettera veniva pronunciata oltre che come //, anche come // o come // per rinforzamento articolatorio) era frequente in vari dialetti greci antichi e quindi nella loro scrittura (la lettera era presente nell'alfabeto di Creta, di Corcira, della Beozia, di Corinto, della Laconia, dell'Elide e dell'Arcadia) e perci\u00f2 \u00e8 necessario, nella trascrizione delle iscrizioni epigrafiche o dei testi letterari, disporre di un carattere specifico. D'altra parte, la linguistica comparata delle lingue indoeuropee e lo studio diacronico della lingua greca richiede un tale carattere, e lo si pu\u00f2 trovare frequentemente in testi didattici o in edizioni universitarie di testi non ionico-attici.\nEsempi:\n\u00c8 tuttavia frequente che il fonema /w/ sia stato segnalato per mezzo di altre lettere, soprattutto in caso di rinforzamento fonosintattico: si trova per esempio in Saffo l'aggettivo \"br\u00e1dinos\" \u00abflessibile\u00bb (con [b] invece che di /w/) scritto \u03b2\u03c1\u03ac\u03b4\u03b9\u03bd\u03bf\u03c2 (in ionico-attico: \u1fe5\u03b1\u03b4\u03b9\u03bd\u03cc\u03c2 \"rhadin\u00f3s\").\nTrasmissione nell'alfabeto latino.\nLa lettera latina \"F\" proviene, indirettamente, dal \"digamma\" greco, per mediazione degli etruschi. In etrusco il digamma aveva mantenuto lo stesso valore che aveva nel greco arcaico, cio\u00e8 /w/, ma in seguito fu anche utilizzato nel digramma FH per trascrivere la fricativa labiodentale sorda /f/. I Latini ripresero questa scrittura, come testimoniano le epigrafi in latino arcaico (vedi la fibula prenestina), semplificando poi il digramma \"FH\" in \"F\" a partire dal IV secolo a.C.."}
{"id": "260104", "revid": "1564499", "url": "https://it.wikipedia.org/wiki?curid=260104", "title": "Telesia", "text": "Telesia era una citt\u00e0 romana di origine sannita nella Valle Telesina, nel territorio comunale dell'odierna San Salvatore Telesino, a met\u00e0 strada tra questo centro e quello di Telese Terme, in una fertile pianura alla confluenza del fiume Calore con il Volturno.\nLa citt\u00e0 era collocata in una posizione chiave del sistema viario del Sannio meridionale essendo posta a met\u00e0 strada fra Capua, Benevento e Venafro.\nL'originale tecnica difensiva delle mura di Telesia anticipa di sedici secoli la tecnologia del forte bastionato.\nStoria.\nLa Telesia sannitica (Tulisium).\nLa citt\u00e0 venne citata per la prima volta nel 217 a.C. quando fu occupata dal generale cartaginese Annibale per poi essere conquistata da Quinto Fabio Massimo nel 214 a.C., durante la seconda guerra punica.\nPrima del 217 a.C. della citt\u00e0 non si hanno notizie. Vengono per\u00f2 citati ampiamente alcuni cittadini di Telesia come i componenti della famiglia dei \"Ponzi\".\nLeggendario resta infatti Caio Ponzio, condottiero sannita che umili\u00f2 i romani nel 321 a.C. nella battaglia delle Forche Caudine. Caio Ponzio, figlio di Caio Erennio e della nobile sannita Didima, venne chiamato \"Telesino\" da diversi scrittori antichi.\nCicerone narra che Caio Erennio Telesino, padre del famoso Ponzio, partecip\u00f2 ad un incontro di dotti e di illustri personalit\u00e0 tenutosi a Taranto. A questo simposio parteciparono anche Platone e Archita.\nSecondo alcuni studiosi, oltre i Ponzi, ebbero origini telesine altre famiglie: i \"Minuci\", i \"Valeri\", i \"Massimi\", i \"Rufi\" e gli \"Enni\".\nSecondo alcuni storici la Telesia sannitica si trovava originariamente su monte Acero dove si possono ancora oggi vedere i resti di un'antica fortificazione chiamata \"Arce\", mentre altri studiosi ritengono che l'originario insediamento si trovasse nel territorio comunale dell'attuale Castelvenere. Queste ultime tesi spiegherebbero la mancata citazione della citt\u00e0 da parte dello storico romano Tito Livio durante la cronaca delle guerre sannitiche. Secondo questi studiosi il centro sannita di Telesia si sarebbe poi \"spostato\" in et\u00e0 romana nella piana dove ancora oggi se ne possono ammirare i ruderi.\nAlcuni scavi archeologici nel territorio dove sorgeva Telesia hanno per\u00f2 testimoniato la loro abitazione da parte dei sanniti. In particolare sono state rinvenute cinque tombe sannitiche in contrada Truono, poco distante dal sito archeologico romano. Altre tombe sono state rinvenute in altre due localit\u00e0 poco distanti.\nIl nome sannita della citt\u00e0 era \"Tullisiom\", trascritto dai greci e dai latini in \"Telesia\".\nLa Telesia romana.\nNei loro scritti Tito Livio e Polibio attribuiscono grande importanza alla conquista di Telesia da parte di Annibale.\nIl celebre condottiero cartaginese, dopo aver varcato le Alpi innevate e aver sconfitto i romani presso il Trasimeno, nel 216 a.C. era gi\u00e0 sugli Appennini e, dopo essere giunto nel Sannio, \u00abattravers\u00f2 le gole del Monte detto Eribiano, accampandosi presso il fiume Volturno che divide in due la pianura\u00bb.\nPolibio narra che Annibale, dopo aver attraversato la gola del fiume Titerno, che ancora oggi esiste fra monte Erbano e monte Cigno in Cerreto Sannita, si stanzi\u00f2 nella pianura dove attacc\u00f2 Telesia che all'epoca, nonostante la sua importanza strategica e commerciale, era priva di mura difensive.\nAnnibale occup\u00f2 Telesia per circa due anni ma nel 214 a.C. Quinto Fabio Massimo espugn\u00f2 la citt\u00e0 riconducendola sotto la potest\u00e0 di Roma.\nTerminati gli eventi della seconda guerra punica la citt\u00e0 divenne un \"Municipium, lo testimoniano\" alcune epigrafi in cui sono citati dei \"Duumviri\", magistrati tipici dei municipi romani. Appunto perch\u00e9 municipio Telesia divenne uno dei tanti municipi protagonisti della guerra sociale, battaglia che aveva come scopo quello di conquistare l'ambita cittadinanza romana.\nUno dei generali della Lega Italica che combatteva contro Roma era Caio Ponzio Telesino, discendente del condottiero sannitico. Caio Ponzio riusc\u00ec a formare un esercito di 40.000 uomini che la notte fra il 31 ottobre e il 1\u00ba novembre dell'82 a.C. si stanzi\u00f2 nei pressi della capitale. Lucio Cornelio Silla, generale e dittatore romano, contrattacc\u00f2 in una dura battaglia vinta dai romani. Silla per vendicarsi distrusse molte citt\u00e0 della Lega Italica tra le quali Telesia.\nSotto il governo dei Gracchi o di Silla la citt\u00e0 divenne sede di una colonia di legionari romana, la \"Herculea Telesina\". La colonia fu denominata \"Herculea\" in onore del dio Ercole. In suo onore si svolgevano inoltre giochi ginnici come il pentathlon.\nTelesia divenne cos\u00ec un importante crocevia di traffici commerciali e conobbe una rapida espansione urbanistica. Le sue mura raccoglievano migliaia di abitanti.\nLa Telesia longobarda e il sisma del 1349.\nNel V secolo si ha notizia del primo vescovo della diocesi telesina, Florenzio, che partecip\u00f2 al secondo Concilio romano, celebrato da papa Ilario e tenutosi il 19 novembre dell'anno 465 nella basilica di Santa Maria Maggiore in Roma. Successore di Florenzio fu Agnello che partecip\u00f2 al terzo Concilio romano, indetto da papa Felice III. A cavallo fra VI e VII secolo fu vescovo di Telesia Menna, consigliere di papa Gregorio I.\nDegli anni successivi la caduta dell'Impero romano d'Occidente (476 d.C.) non si hanno molte notizie. Probabilmente Telesia sub\u00ec le stesse scorrerie di barbari che interessarono Benevento.\nCon l'arrivo dei longobardi la citt\u00e0 divenne sede di un gastaldato.\nLa Gastaldia di Telesia o \"Telese\" inizi\u00f2 alla fine del VII secolo e fu eretta a contea nel 969. Nella sua giurisdizione ricadeva anche la citt\u00e0 di Alife.\nTra l'846 e l'847 la citt\u00e0 fu duramente colpita dall'invasione dei saraceni. Il feroce condottiero Massar, dopo aver costretto Telesia a capitolare a causa dell'interruzione delle condutture idriche, devast\u00f2 le mura e distrusse gran parte dell'abitato. A questa prima distruzione si aggiunse il terremoto dell'anno 848 che colp\u00ec duramente i paesi del Sannio. Probabilmente a causa di questi eventi il vescovo Palerio di Telese, successivamente santificato, si trasfer\u00ec sui monti dell'Irpinia per cercare riparo.\nA causa di questi eventi una parte consistente degli abitanti abbandonarono la citt\u00e0 fondando nuovi centri sulle colline o comunque in zone meglio difendibili. Nacquero cos\u00ec San Lorenzello, San Salvatore Telesino, Frasso Telesino e il primo nucleo dell'attuale Telese Terme stretto intorno alla cattedrale della Santa Croce.\nIntorno al XII secolo divenne sede di una contea normanna ma nel 1193 fu incendiata da Tancredi di Lecce perch\u00e9 parteggiava per Enrico VI di Svevia.\nIl terremoto del 1349 caus\u00f2 il definitivo abbandono della citt\u00e0. Le numerose ed intense scosse, che si protrassero dal gennaio al 9 settembre dello stesso anno, provocarono degli episodi di sprofondamento e di sconvolgimento del suolo che originarono stagni, paludi, emanazioni di anidride carbonica e di anidride solforosa rendendo l'aria irrespirabile e la vita quasi impossibile.\nAnche i vescovi dovettero abbandonare la cittadina a causa delle numerose malattie che il clima malsano portava, come la malaria.\nMonsignor Branca, vescovo dal 1413 al 1453, scrisse che \"aveva sperimentato sempre pi\u00f9 insalubre e micidiale l'aere che, oltre la sua grossezza, erasi renduto assai guasto e corrotto per la esalazione delle mofete e delle acque stagnanti, cui accoppiavasi la umidit\u00e0 cagionata dalle correnti del rio Grassano\".\nArea archeologica.\nL'area archeologica \u00e8 sita lungo la strada provinciale che congiunge Telese Terme a San Salvatore Telesino.\nLo storico locale Dante Marrocco, sulla base di un apposito calcolo, ha determinato la popolazione approssimativa di Telesia. Tenendo presente che la superficie dell'abitato entro le mura era di trentuno ettari, sottraendo un quinto di questa superficie (occupato da strade ed edifici pubblici), calcolando a 6 il coefficiente familiare medio e a 100\u00a0m\u00b2 la casa media, gli abitanti di Telesia ammontavano a circa 15.000 abitanti, una cifra consistente per l'epoca che dimostrava l'importanza della colonia romana.\nLa citt\u00e0 era crocevia di cinque diverse strade provenienti da Venafro-Alife, Compulteria, Benevento, Caiazzo, Maddaloni.\nLe insule (gli isolati) erano quarantaquattro, ognuno di metri 98x41.\nLa maggior parte del sito archeologico \u00e8 sotterrato e meriterebbe delle apposite campagne di scavo.\nAll'interno delle mura si pu\u00f2 facilmente notare la mole della \"culla di Sansone\", un mausoleo dall'incerta destinazione.\nMura.\nLe mura di Telesia hanno una struttura edilizia unica nel suo genere in epoca romana.\nLe mura sono infatti formate da segmenti arcuati aventi la concavit\u00e0 rivolta verso l'esterno. Alle punte di ciascuno di questi segmenti arcuati erano site le torri, a base circolare o esagonale, nella maggior parte dei casi aventi struttura piena (cio\u00e8 nelle torri non vi erano aperture).\nQuesta originalissima tipologia edilizia era stata dettata dall'esigenza di difendere il pi\u00f9 possibile la citt\u00e0 che non possedeva difese naturali essendo posta in pianura. Le mura di Telesia infatti erano efficacissime nella difesa di fiancheggiamento perch\u00e9 il settore di tiro di ciascuna torre era della portata di ben 250 gradi contro i 180 delle strutture difensive ordinarie.\nLa tecnica difensiva delle mura di Telesia anticipa di sedici secoli la tecnologia del forte bastionato. Le mura funzionavano proprio come il forte bastionato dato che la copertura balistica esterna era molto ampia.\nLa cinta muraria, ben conservata, \u00e8 stata costruita con una tecnica edilizia omogenea, in opera incerta o quasi reticolata su di un nucleo cementizio solido. Le torri sono site a distanze regolari (30-45 metri).\nLungo le mura si aprivano tre porte principali ed altre secondarie, riconoscibili lungo il tracciato delle mura.\nIl camminamento che sovrastava la cinta muraria non consente il doppio senso di ronda. Probabilmente esso era stato ampliato verso la parte interna mediante la realizzazione di strutture lignee che consentivano anche l'accesso al camminamento. Le porte erano site nelle parti concave delle mura ed erano protette dalle torri che si trovavano in posizione avanzata rispetto alle porte. Le strade lastricate in pietra basaltica sono larghe 2,51 metri.\nLe mura erano alte sette metri e larghe due metri circa.\nAnfiteatro.\nI resti dell'anfiteatro, assieme a quelli delle mura, sono i resti pi\u00f9 visibili della citt\u00e0 romana dato che pochissime campagne di scavo hanno interessato le altre zone dell'urbe.\nL'anfiteatro \u00e8 ubicato fuori le mura, poco distante da \"porta di Capua\", nel luogo detto \"Imperiale\".\nLa sua edificazione \u00e8 coeva a quella dell'anfiteatro romano di Pompei.\nUn'epigrafe ricorda che la citt\u00e0 aveva deliberato di erigere una statua a Tito Fabio Severo perch\u00e9 aveva offerto a sue spese dei giochi gladiatori, con una famiglia di nani, per cinque volte e con grandi festeggiamenti.\nUn'altra epigrafe testimonia che a Telesia era presente una scuola di gladiatori.\nDalle epigrafi si ha notizia dell'esistenza anche di un teatro romano ma la mancanza di scavi archeologici capillari ha impedito di individuare il luogo dove si trovava. Nel teatro si esibirono anche degli attori famosi dell'epoca.\nAcquedotto.\nTelesia era alimentata da un acquedotto molto esteso che aveva origine a Cerreto Sannita nella localit\u00e0 Sant'Angelo, distante sei miglia. L'acquedotto attraversava alcuni ponti che erano siti nell'attuale territorio comunale di Castelvenere per poi giungere alla citt\u00e0 romana.\nLa localit\u00e0 Sant'Angelo di Cerreto Sannita cui fa riferimento lo studioso Nicolangelo Pacelli in un suo manoscritto deve essere probabilmente la localit\u00e0 dove sorge la morgia Sant'Angelo o \"leonessa\", ricca ancora oggi di sorgenti.\nNel XVIII secolo erano ancora visibili i ponti sui quali scorreva l'acqua e una grande cisterna accanto alle mura da dove l'acqua veniva distribuita a tutta l'urbe tramite delle condutture di piombo.\nL'acquedotto entrava nella citt\u00e0 da nord (dove il terreno \u00e8 pi\u00f9 alto) e attraverso la torre pi\u00f9 settentrionale a avanzata della cinta muraria, di forma esagonale, venivano smistate le acque.\nTerme.\nLe terme erano due, di grandi dimensioni, a testimonianza dell'importanza di Telesia e dell'alto numero dei suoi abitanti. I due complessi termali risalgono al I e al II secolo.\nSecondo altre fonti i complessi termali erano tre. I loro ruderi lasciavano intravedere opere a mosaico. e la presenza di numerose vasche.\nUno dei complessi termali fu restaurato da un certo Fabio Massimo, rettore della provincia del \"Samnium\", come si deduce da un'epigrafe che cos\u00ec recita:\nIl sistema idrico fu curato da appositi magistrati secondo quanto risulta da alcune epigrafi. Infatti un certo Caio Minucio fu pi\u00f9 volte magistrato delle acque.\nAntiquarium di Telesia.\nPresso l'Abbazia benedettina di San Salvatore Telesino nel 2010 \u00e8 stato aperto l'antiquarium di Telesia che raccoglie epigrafi, vasi fittili e reperti trovati nel corso del tempo nell'area archeologica della citt\u00e0 romana."}
{"id": "260108", "revid": "547992", "url": "https://it.wikipedia.org/wiki?curid=260108", "title": "Roberto Donadoni", "text": "Punto di forza del e della nazionale italiana per un decennio, \u00e8 annoverato tra i migliori giocatori della storia del calcio nel ruolo di ala.\nDa calciatore, oltre ad aver vinto numerosi titoli con il , \u00e8 stato vicecampione del mondo nel 1994 con l'Italia, della quale \u00e8 divenuto commissario tecnico dodici anni dopo, mantenendo l'incarico fino al .\nCaratteristiche tecniche.\nGiocatore.\nVeloce, intelligente, tatticamente duttile e dotato di grande tecnica individuale e senso della posizione, Donadoni nasce come ala destra, posizione in cui ha potuto sfruttare al meglio le sue caratteristiche nonostante fosse capace di giocare anche sulla fascia sinistra, al centro o come trequartista.\nCentrocampista completo e talentuoso, dotato di corsa, ottimo dribbling, visione di gioco e spirito di sacrificio, era spesso autore di cross precisi dalla fascia, attributi che lo rendevano un efficace uomo assist; nonostante non fosse particolarmente prolifico sottoporta, possedeva un tiro preciso dalla distanza con entrambi i piedi.\nMichel Platini lo ha definito \u00abil miglior giocatore italiano degli anni novanta\u00bb mentre Franco Baresi, suo compagno di squadra al Milan, lo ha inserito nell\"undici\" dei pi\u00f9 forti calciatori con cui ha giocato in carriera.\nCarriera.\nGiocatore.\nClub.\nAtalanta.\nCominci\u00f2 la carriera nell'Atalanta, con la quale disput\u00f2 il campionato giovanile nella stagione 1981-1982 e quello di Serie B nell'annata seguente (18 presenze). L'Atalanta non riusc\u00ec a salire di categoria, ma Donadoni rimase a Bergamo, collezionando 26 presenze (2 gol) nella stagione 1983-1984, in cui il club ottenne la promozione in Serie A. Con l'Atalanta Donadoni disput\u00f2 poi due stagioni da titolare in massima serie.\nMilan.\nNell'estate del 1986 fu acquistato dal Milan (il primo acquisto gestito da Silvio Berlusconi) per 10 miliardi di lire.\nDopo una prima stagione sottotono, divenne progressivamente un pilastro del Milan, titolare sia con Arrigo Sacchi che con Fabio Capello, e inanell\u00f2 una serie di trionfi: vinse sei scudetti (1987-1988, 1991-1992, 1992-1993, 1993-1994, 1995-1996, 1998-1999), tre Coppe dei Campioni (1988-1989, 1989-1990, 1993-1994), due Coppe Intercontinentali (1989, 1990), tre Supercoppe europee (1989, 1990, 1994) e quattro Supercoppe italiane (1989, 1992, 1993, 1994).\nLasci\u00f2 il club nel 1996.\nUltimi anni.\nIl 4 maggio 1996 si trasfer\u00ec negli Stati Uniti, firmando per i New York Metrostars.\nIl 13 ottobre 1997 torn\u00f2 al Milan, con cui totalizz\u00f2 altre 24 presenze, vincendo lo scudetto nel 1998-1999 sotto la guida di Alberto Zaccheroni.\nIl 30 ottobre 1999 pass\u00f2 all'Al-Ittihad, in Arabia Saudita, di cui vest\u00ec la maglia per sei mesi e con cui vinse il campionato.\nSi ritir\u00f2 dall'attivit\u00e0 agonistica nel 2000.\nNazionale.\nDonadoni fu anche, dal 1986 al 1996, un punto fermo della nazionale italiana, sia negli anni di Azeglio Vicini (campionato d'Europa 1988 e campionato del mondo 1990) sia in quelli di Arrigo Sacchi (campionato del mondo 1994 e campionato d'Europa 1996).\nPrese parte a quasi tutte le partite giocate dall'Italia al campionato del mondo casalingo del 1990, saltando solo l'ottavo di finale contro l'Uruguay, a causa di un infortunio e la finale per il terzo posto con l'Inghilterra. Nella semifinale persa contro l'Argentina, terminata ai tiri di rigore, fu (con Aldo Serena) uno dei due rigoristi italiani che fallirono il tiro dal dischetto.\nNel 1994, ai mondiali statunitensi, fu vicecampione del mondo dopo la finale persa (ancora ai rigori, ma lui non tir\u00f2) con il . In tutto disput\u00f2 63 partite e segn\u00f2 5 gol. L'esordio risale all'8 ottobre 1986, l'ultima gara in azzurro al 19 giugno 1996.\nAllenatore.\nPartendo dalla Serie C, ottenne i migliori risultati in Serie A a Parma, portando la compagine emiliana nella parte superiore della classifica per tre stagioni consecutive, dal 2012 al 2014 e ottenendo nell'annata 2013-14 uno storico sesto posto e qualificazione all'Europa League, poi vanificata dalle difficolt\u00e0 finanziarie del club.\nGli inizi.\nOttenuto il patentino di allenatore, il 2 luglio 2001 divent\u00f2 allenatore del Lecco in Serie C1. Il 3 dicembre all'indomani della sconfitta casalinga per 2-1 contro l'ultima in classifica l' fu esonerato. Il 20 marzo 2002 ritorn\u00f2 sulla panchina del Lecco sostituendo l'esonerato Alessandro Scanziani, arrivando al 10\u00ba posto. Il 22 giugno pass\u00f2 al Livorno in Serie B. Concluse al 10\u00ba posto e il presidente Aldo Spinelli non lo riconferm\u00f2. Il 30 giugno 2003 fu nominato dal neo presidente Enrico Preziosi allenatore del Genoa, sempre in Serie B. Il 22 settembre dopo tre sconfitte in tre partite fu esonerato e sostituito da Luigi De Canio.\nLivorno.\nDopo un periodo d'inattivit\u00e0 di oltre un anno, il 10 gennaio 2005 fu richiamato da Aldo Spinelli a per sostituire l'esonerato Franco Colomba. Alla sua prima esperienza da tecnico in Serie A, con gli amaranto arriv\u00f2 9\u00ba e il centravanti della squadra, Cristiano Lucarelli, fu il capocannoniere del campionato con 24 gol. Confermato alla guida dei toscani anche per la stagione successiva, si dimise il 6 febbraio 2006 dopo le critiche rivoltegli dal presidente Spinelli, lasciando la squadra al 6\u00ba posto con 10 vittorie, 8 pareggi e 5 sconfitte.\nNazionale italiana.\nNel luglio 2006, dopo le dimissioni di Marcello Lippi, pass\u00f2 ad allenare gli \"azzurri\" campioni del mondo. Non ottenne alcuna vittoria nelle prime 3 gare, eguagliando il primato negativo di Fulvio Bernardini del 1974; In seguito, riusc\u00ec a migliorare le prestazioni della squadra tanto da ottenere l'accesso agli Europei 2008 con un turno di anticipo. Alla guida della nazionale fece esordire Fabio Quagliarella e Marco Borriello, oltre a valorizzare Antonio Di Natale, richiamare Antonio Cassano e Christian Panucci.\nIl torneo continentale vide l'Italia superare con fatica il girone, classificandosi seconda dietro l'Olanda. I campioni del mondo si arresero nei quarti di finale, battuti ai rigori dalla Spagna. Tramite una clausola che ne rendeva possibile l'esonero in caso di mancato raggiungimento delle semifinali, fu licenziato nel giugno 2008.\nNapoli.\nDopo 9 mesi di inattivit\u00e0, nel marzo 2009 il Napoli lo chiam\u00f2 a sostituire Edoardo Reja. Nelle restanti 11 partite di campionato totalizz\u00f2 altrettanti punti e due sole vittorie (di cui una contro i futuri campioni d'Italia l' per 1-0), conducendo i partenopei al dodicesimo posto finale a 46 punti.\nAll'inizio del torneo 2009-10 consegu\u00ec 7 punti in 7 gare: durante la sosta di ottobre, fu sollevato dall'incarico e rimpiazzato da Walter Mazzarri.\nCagliari.\nIl 15 novembre 2010 subentra a Pierpaolo Bisoli alla guida del Cagliari. Ottiene subito due vittorie consecutive: il 21 novembre a Brescia (1-2 risultato finale) e il 28 novembre in casa contro il Lecce (3-2 alla fine della partita). Il 5 dicembre 2010 subisce la sua prima sconfitta in trasferta contro la Fiorentina (1-0 il risultato finale). Dopo quasi quattro mesi dalla stipula del contratto, ottiene il suo primo pareggio nella trasferta contro il Bologna, con un gol siglato nel tempo di recupero dall'uruguaiano dei felsinei Gast\u00f3n Ram\u00edrez. Ottiene un 14\u00ba posto con 45 punti di cui 34 fatti da Donadoni in 26 gare (1,30 a partita).\nInizialmente confermato per la stagione 2011-2012, viene poi esonerato il 12 agosto per disaccordi con il presidente del club Massimo Cellino legati al mercato della societ\u00e0 e in particolare al mancato acquisto del giocatore David Suazo.\nParma.\nIl 9 gennaio 2012 viene ingaggiato come allenatore del in sostituzione di Franco Colomba.\nAll'esordio ufficiale sulla panchina del Parma, batte il Siena con il punteggio di 3-1. Alla fine della stagione il Parma si piazza settimo insieme alla Roma con un punteggio di 56 punti di cui 36 fatti da lui. La stagione successiva conquista la salvezza con quattro giornate di anticipo a quota 49 punti.\nNella stagione del 2013-2014 totalizza un punteggio di 58 punti, ottenendo il sesto posto ma l'accesso all'Europa League viene negato per problemi finanziari.\nNella stagione successiva il Parma non riesce a costruire una squadra all'altezza e termina il girone di andata con soli 9 punti e il 25 gennaio 2015 perde lo scontro diretto per 2-1 con il anch'esso a 9 punti, rimanendo cos\u00ec ultimo in classifica e virtualmente retrocesso. A fine stagione, il Parma non riesce a evitare la retrocessione e si classifica all'ultimo posto in campionato; Donadoni rimane svincolato, mentre il Parma \u00e8 costretto a ripartire dalla Serie D a causa del suo fallimento finanziario.\nBologna.\nIl 28 ottobre 2015 diventa il nuovo allenatore del , sostituendo Delio Rossi. Esordisce il 1\u00ba novembre, battendo 3-0 l'Atalanta. Con Donadoni in panchina i rossoblu ottengono buoni risultati, in particolare le vittorie contro e e i pareggi con (che veniva da una serie positiva di 15 vittorie consecutive), e . Riesce a condurre la squadra dal 18\u00ba al 14\u00ba posto, conquistando la salvezza il 1\u00ba maggio col pareggio per 0-0 con l'.\nPur raggiungendo la salvezza con largo anticipo nei successivi due campionati, viene esonerato al termine dell'annata 2017-2018.\nShenzhen.\nIl 30 luglio 2019 viene ufficializzata la sua nomina a tecnico dello Shenzhen, penultimo nel campionato cinese con 14 punti raccolti in 20 giornate. Alla fine della stagione la squadra, penultima, retrocede. Donadoni rimane in sella per la stagione successiva in Super League dopo il ripescaggio del club ma, dopo tre sconfitte consecutive e il terzultimo posto in classifica, con appena tre punti nelle prime quattro giornate del campionato, l'11 agosto 2020 viene esonerato.\nStatistiche.\nStatistiche da allenatore.\nClub.\n\"Statistiche aggiornate al 10 agosto 2020\"."}
{"id": "260113", "revid": "767487", "url": "https://it.wikipedia.org/wiki?curid=260113", "title": "Grand Funk Railroad", "text": "I Grand Funk Railroad sono un gruppo hard rock statunitense, molto popolare soprattutto in patria, della fine degli anni sessanta e settanta. Il nome della band \u00e8 un gioco di parole sulla Grand Trunk Railroad, una linea ferroviaria che attraversava Flint, citt\u00e0 natale del trio.\nStoria.\nOriginari, appunto, di Flint, situata a nord-ovest di Detroit, nello Stato del Michigan, i tre musicisti inanellarono una serie di successi tra il 1969, anno in cui si form\u00f2 la band, e il 1974, vendendo fino a 20 milioni di copie dei loro dischi. Il produttore, Terry Knight, ex d.j. radiofonico di una radio di Detroit, li conobbe ancora molto giovani proprio mentre presentavano un loro \"demo\" presso la radio in cui lavorava.\nIntuendone immediatamente le potenzialit\u00e0, li mise sotto contratto (col tempo i tre poi si resero conto di aver firmato un contratto-capestro) e imbast\u00ec per loro una campagna promozionale senza precedenti nella storia del music-business statunitense e arriv\u00f2 a tappezzare la Times Square di New York, un po' il cuore commerciale del mondo, di enormi manifesti con i volti dei ragazzi del trio.\nLa loro produzione \u00e8 importante poich\u00e9 rappresenta un rock statunitense in difficolt\u00e0, in quei tempi, di fronte allo strapotere delle band inglesi (Rolling Stones, Led Zeppelin, Deep Purple, Black Sabbath, The Who, Uriah Heep, ecc).\nIl gruppo statunitense \u00e8, inoltre, uno dei primi esempi di \"proto-heavy metal\" (insieme ai gruppi sopracitati e ad altri ancora) e ha stabilito nuovi standard per quanto concerne il volume del suono durante i concerti. Bench\u00e9 l'utilizzo di un'amplificazione molto spinta sia talvolta visto come un'inutile stravaganza, l'approccio dei Grand Funk Railroad ha avuto una notevole influenza sul metal, e, ancora oggi, costituisce uno degli elementi caratterizzanti di questo genere musicale.\nI Grand Funk si rivelarono un trio ben assortito ed ebbero in Mark Farner (cantante, chitarrista e autore della maggior parte della loro produzione artistica, insieme a Brewer) il loro leader, soprattutto per la sua voce potente e accattivante e la grinta che metteva sul palco.\nCon il disco \"We're an American Band\", e l'aggiunta ufficiale del quarto elemento alle tastiera, (Craig Frost), la band raggiunge ormai il pieno successo commerciale nel 1973 arrivando prima nella Billboard Hot 100, ma allo stesso tempo conosce un lento declino d'ispirazione per lasciar posto ad una vena artistica sempre pi\u00f9 rivolta agli ascolti.\nNel 1974 il singolo \"The Loco-Motion\" arriva primo nella Billboard Hot 100 per due settimane ed in Canada, quinto in Australia, settimo in Austria e decimo in Germania.\nIl loro ultimo album, \"Good Singing Good Playing\", del 1976, famoso per l'assolo di Frank Zappa in \"Out to Get You\", tra l'altro anche loro produttore, segna praticamente la fine della carriera di un gruppo dal sound innovativo e originale, che ha influenzato molti gruppi Hard rock USA successivi nella scalata contro la \"corazzata\" delle band inglesi.\nDopo lo scioglimento della band nel 1976, il gruppo venne riformato una prima volta nel 1981, con modifiche nella sua composizione, per produrre due nuovi album. Dopo altri anni di inattivit\u00e0 artistica, la ripresa avvenne nel 1997.\nTerry Knight \u00e8 morto il 1\u00ba novembre 2004 all'et\u00e0 di 61 anni. Dopo aver perso i GFR, aveva provato, nel 1971, a rilanciare le sue convinzioni sull\"heavy-rock\" con i Bloodrock, un sestetto texano con cui pubblicher\u00e0 sei album, ma senza particolari fortune, se non un 40\u00ba posto nelle hits con il singolo \"D.O.A.\" Fonder\u00e0 poi una sua etichetta, la \"Brown Bag Records\", per cui incisero Mom's Apple Pie, John Hambrick, Wild Cherry e Faith, anch'essi senza riscontro commerciale, che indurranno Terry a lasciare lo stardome e rifugiarsi nella cocaina; sar\u00e0 poi ucciso nel suo appartamento dal convivente della figlia in Texas, a seguito del suo intervento in difesa della figlia stessa, aggredita dal compagno tossicodipendente. Verr\u00e0 comunque ricordato nello show-business statunitense come uno dei pi\u00f9 spregiudicati e talentuosi manager, seppure altamente dispotico e controverso. Mark Farner, dopo la tragedia, ebbe a commentare: \u00abDopo tanti anni avrei voluto dirgli che lo avevo perdonato, che non gli serbavo pi\u00f9 rancore per averci derubato di tutti i nostri guadagni... purtroppo adesso \u00e8 tardi\u00bb."}
{"id": "260114", "revid": "1279300", "url": "https://it.wikipedia.org/wiki?curid=260114", "title": "Libbra", "text": "La libbra (in inglese \"pound\") \u00e8 un'unit\u00e0 di misura di massa di origine romana. Il nome deriva dal latino \"libra\" (\"bilancia\").\nLa libbra ha avuto valori differenti in diversi paesi ed epoche; attualmente \u00e8 ufficialmente in uso negli Stati Uniti e in altri paesi anglosassoni.\nLa libbra inglese non fa parte del sistema internazionale (SI) ed \u00e8 definita dal kilogrammo come segue: 1 lb = 0.45\u00a0kg\nStoria.\nLa coincidenza delle unit\u00e0 monetarie con quelle di peso (es. una libbra d'oro o una libbra d'argento) era comune nel mondo antico. La pi\u00f9 antica unit\u00e0 monetaria dell'antica Roma era l'asse librario, un pezzo di bronzo marchiato del peso di una libbra.\nDa Carlo Magno in avanti la parola \"libra\" denot\u00f2 direttamente una moneta, quella da cui deriva il nome lira.\nIn inglese tuttora la stessa parola \"pound\" indica sia la libbra, la cui abbreviazione lb deriva dal latino \"libra\", sia la lira sterlina, il cui simbolo \u00a3 \u00e8 una variazione della lettera L.\nUnit\u00e0 romana.\nLa libbra romana equivaleva a 327,168\u00a0g, ed era divisa in 12 once di 27,264\u00a0g. Un'altra unit\u00e0 romana, la mina, equivaleva a 436,224\u00a0g ed era divisa in 16 once.\nUnit\u00e0 britannica e americana.\nIl sistema britannico ha considerato contemporaneamente diverse unit\u00e0 di misura di massa chiamate libbra, le unit\u00e0 diverse erano utilizzate per la pesatura di sostanze diverse (lana, preziosi, merce generica, ecc.).\nTra queste la libbra avoirdupoids, la troy, la Tower, la London, ecc. che avevano diversi tipi di sottomultipli e con rapporti piuttosto complessi di relazione fra loro; progressivamente tali sistemi sono stati abbandonati o semiabbandonati. Peraltro altre libbre erano usate nel sistema di unit\u00e0 di misura del Regno Unito aventi valori diversi; ad esempio nelle Isole del Canale erano in uso libbre di derivazione francese.\nLa libbra britannica (detta anche libbra internazionale) attuale equivale a 453,59237 grammi, e suo sottomultiplo \u00e8 l'oncia (\"ounce\"): una libbra \u00e8 pari a 16 once; un'oncia quindi \u00e8 uguale a 28,3495231 grammi.\nQuattordici libbre equivalgono a uno stone, unit\u00e0 che attualmente si usa in Gran Bretagna e Irlanda per esprimere il peso delle persone.\nLa libbra statunitense, in seguito a verifiche effettuate sui rispettivi sistemi di rilevamento della unit\u00e0, ha riscontrato una infinitesima differenza rispetto alla libbra britannica, inferiore a una parte su 10 milioni; tale differenza, agli scopi pratici \u00e8 considerata trascurabile, per cui i valori di conversione al sistema metrico, per usi correnti, sono considerati gli stessi.\nUnit\u00e0 francese.\nDurante il Medioevo, il valore della libbra in Francia variava a seconda della provincia tra 380\u00a0g e 552\u00a0g.\nLe due unit\u00e0 principali erano la livre de poids, divisa in 12 once, e la livre de poids de marc (1 marco = 8 once) che valeva 2 marchi, ovvero 16 once.\nPrima dell'adozione del sistema metrico attraverso la legge del 7 aprile 1795, l'unit\u00e0 di riferimento in Francia era la libbra di Parigi, una \"livre de poids de marc\" che valeva 489,5\u00a0g. Era divisa in 16 once di 8 \"grandi\", ogni grande valeva 72 \"grani\".\nIl 18 febbraio 1812 fu definita la libbra metrica di 500\u00a0g, come unit\u00e0 transitoria, in modo da facilitare il passaggio al sistema metrico.\nUnit\u00e0 napoletana.\nPari a 320,75899 g, si divideva in 360 trappesi, o in 12 once.\nUnit\u00e0 toscana.\nNel 1860, con l'annessione del Granducato di Toscana al Regno d'Italia, la libbra era equivalente a 339,54 grammi.\nUnit\u00e0 ferrarese.\nDurante la dominazione Estense, a Ferrara, la libbra corrispondeva a 345,13 grammi.\nUnit\u00e0 forlivese.\nNel sistema tradizionale, la libbra forlivese equivaleva a 329 grammi."}
{"id": "260116", "revid": "1812835", "url": "https://it.wikipedia.org/wiki?curid=260116", "title": "Hominoidea", "text": "Gli ominoidi (Hominoidea) sono una superfamiglia di primati comprendente l'essere umano e le cosiddette \"scimmie antropomorfe\" (dal greco \u1f04\u03bd\u03b8\u03c1\u03c9\u03c0\u03bf\u03c2 \"\u00e0nthropos\", \"uomo\" e \u03bc\u03bf\u03c1\u03c6\u03ae \"morph\u00e8\", \"forma\"), pi\u00f9 simili all'uomo per caratteristiche fisiche e intellettive e comprendenti gli oranghi, gli scimpanz\u00e9, i gorilla e i gibboni Fanno parte del parvordine dei Catarrhini o scimmie del Vecchio Mondo.\nDistribuzione.\nL'Homo sapiens \u00e8 diffuso in tutto il mondo, mentre le altre specie sono diffuse in Africa e in Asia. Molte specie sono rare e in pericolo di estinzione.\nBiologia.\nPrecedentemente le scimmie antropomorfe erano classificate nella famiglia \"Pongidae\" e l'uomo ne era escluso. Successivamente, grazie alle analisi genetiche, \u00e8 stato possibile dimostrare che bonobo, scimpanz\u00e9, gorilla, orango e uomo sono molto pi\u00f9 vicini di quanto si credesse, venendo perci\u00f2 raggruppati nella stessa famiglia con la definizione propria di ominidi e inclusi con gli Hylobatidae nella superfamiglia degli ominoidi. \u00c8 stato anche possibile accertare che la separazione tra gli scimpanz\u00e9 e l'uomo \u00e8 avvenuta in tempi pi\u00f9 recenti rispetto a quella con i gorilla.\nL'elenco dei fossili degli \"Hominoidea\" \u00e8 tutt'altro che completo, anzi \u00e8 spesso frammentario, ma riesce a dare una buona idea della evoluzione che ha portato all'uomo. La loro storia inizia in un periodo posto a circa 15 milioni di anni fa, quando avrebbe potuto aver luogo la separazione evolutiva fra i rami dell'orangutan e quelli delle altre grandi scimmie africane. \nEccetto l'uomo e i gorilla, tutte le scimmie antropomorfe sono ottimi arboricoli. Sono descrivibili come onnivori, mangiano frutta, semi, tutti gli insetti che trovano e qualunque cosa di commestibile capiti loro a tiro.\nTassonomia.\nFanno parte della superfamiglia delle scimmie antropomorfe viventi: \nLa storia della tassonomia degli Ominoidi \u00e8 stata confusa e complessa e spesso le famiglie hanno cambiato nome e significato nel tempo, in parte per una parziale o incompleta presenza di fossili, in parte per l'introduzione dell'analisi del DNA, che ha permesso ulteriori chiarimenti."}
{"id": "260121", "revid": "9498", "url": "https://it.wikipedia.org/wiki?curid=260121", "title": "Hominoidae", "text": ""}
{"id": "260124", "revid": "1728", "url": "https://it.wikipedia.org/wiki?curid=260124", "title": "Cic.", "text": ""}
{"id": "260130", "revid": "599013", "url": "https://it.wikipedia.org/wiki?curid=260130", "title": "Suore mantellate serve di Maria", "text": "Le Suore Mantellate Serve di Maria, dette di Pistoia, sono un istituto religioso femminile di diritto pontificio: le suore di questa congregazione pospongono al loro nome la sigla M.S.M.\nStoria.\nLa congregazione sorse a opera di Elena Rossi (di Firenze, in religione suor Maria Filomena) e di Marianna Ferrari (di Sambuca Pistoiese, in religione suor Maria Giovanna), terziarie dei Servi di Maria: su invito del parroco Evangelista Colti e della popolazione del luogo, il 4 ottobre 1861 si stabilirono a Treppio dove assunsero la direzione della scuola.\nAlle due terziarie si unirono rapidamente altre compagne che andarono a formare la nuova comunit\u00e0 che, nel 1866, ricevette le prime regole redatte dal servita Raffaele Tonini, priore del convento della Santissima Annunziata di Pistoia.\nNel 1867 Enrico Bindi, vescovo di Pistoia, concesse un primo la comunit\u00e0 di terziarie e il 16 novembre 1868 Giovanni Angelo Maria Mondani, priore generale dei Servi di Maria, aggreg\u00f2 la congregazione all'ordine.\nLe terziarie, dette in origine dell'Addolorata, nel 1873 avevano gi\u00e0 adottato il nome di Mantellate Serve di Maria. Nel 1876 le religiose aprirono la prima filiale a San Piero di Agliana e nel 1878 un'altra a Bertalia. La casa generalizia fu trasferita a Pistoia nel 1892.\nLe suore estesero presto il loro apostolato dall'istruzione della giovent\u00f9 femminile alla cura degli infermi e nel 1889 le prime suore infermiere della congregazione iniziarono a prestare servizio nell'ospedale di Montebelluna. Le prime case all'estero furono aperte a partire dal 1913 negli Stati Uniti d'America e poi, dal 1922, nello Swaziland. L'espansione in Italia fu rallentata dallo scoppio della prima guerra mondiale, durante la quale molte scuole furono trasformate in ospedali militari.\nNel corso degli anni, numerose congregazioni di Serve di Maria si fusero con le Mantellate: nel 1910 quella di Viareggio, fondata nel 1853 da Maria Giuliana Lecci sotto la guida di Antonio Maria Pucci; nel 1911 quella di Saluzzo, fondata come monastero nel 1859 da Paola Cheto e da Elisabetta Tardini; nel 1912 quella di Livorno, fondata nel 1865 da Teresa Bianchetti; nel 1921 due comunit\u00e0 di terziarie francescane di Seano; nel 1922 quella di Bologna, staccatasi da Pistoia nel 1889; nel 1924 quella di Ascoli Piceno, fondata da Anna Centini attorno al 1740; nel 1955 le Missionarie parrocchiali di Maria Immacolata, fondate a Valencia nel 1934 da Valeriano Costa P\u00e9rez; nel 1965 quella di Firenze, derivate da una comunit\u00e0 di mantellate le cui origini si fanno risalire all'opera di Giuliana Falconieri.\nLa congregazione ricevette il pontificio decreto di lode l'11 febbraio 1909 e le sue costituzioni ottennero l'approvazione definitiva il 28 febbraio 1920.\nAttivit\u00e0 e diffusione.\nLe suore si dedicano all'istruzione e all'educazione cristiana della giovent\u00f9, all'assistenza all'infanzia, alla cura degli orfani e degli infermi, al servizio nei seminari, alle missioni. La loro spiritualit\u00e0 \u00e8 quella di vivere \"l'umile servizio con e come Maria\"; promuvono la devozione alla passione di Ges\u00f9 e ai dolori di Maria e riservano un particolare culto all'Eucaristia, in memoria di santa Giuliana Falconieri.\nOltre che in Italia, sono presenti in Spagna e negli Stati Uniti d'America; nel 1961, in occasione del centenario dell'istituto, la sede generalizia \u00e8 stata trasferita da Pistoia a Roma.\nAlla fine del 2015 la congregazione contava 319 religiose in 40 case."}
{"id": "260133", "revid": "2091899", "url": "https://it.wikipedia.org/wiki?curid=260133", "title": "Angelo Bellettato", "text": "Biografia.\nNato a Rovigo nel 1941, vissuto in giovent\u00f9 ad Adria, dopo gli studi di lingua e letteratura francese e la laurea, dal 1974 ha diviso la sua vita fra Veneto e Lazio.\nTraduttore, \u00e8 stato il primo in Italia ad occuparsi della poesia francese del Canada, traducendo autori quali Gaston Miron e Roland Gigu\u00e8re. \nSi \u00e8 interessato di musica, di critica letteraria e di storia dell'arte, collaborando a riviste letterarie italiane e straniere.\nLe sue poesie sono state tradotte e pubblicate in diverse lingue (inglese, francese, spagnolo, tedesco, persiano) e musicate da vari compositori (tra i quali Peter Hartmann, Raffaello de Banfield - Tripcovich, Gianni Possio, Daniele Bertotto, Eduardo Zapata. Gli sono stati attribuiti premi e riconoscimenti in Italia e all'estero.\n\u00c8 stato il primo ad occuparsi in Italia di traduzioni delle poesie francesi del Qu\u00e9bec, in particolare di Gaston Miron.\nDella sua opera di poeta e traduttore di poesia si sono occupati, fra gli altri, Diego Valeri, Adriano Grande, Dario Bellezza, Carlo Betocchi, Franco Scataglini, Salvatore Quasimodo, Ugo Fasolo, Gian Piero Bona, Elio Filippo Accrocca.\nCome editore ha fondato le Edizioni dei Dioscuri, curando personalmente le decine di pubblicazioni (nella maggioranza di poesia, in alcuni casi di narrativa e saggistica) e i premi letterari relativi (ultimo dei quali nel 1994), oltre alla relativa Accademia dei Dioscuri che ha organizzato eventi musicali e letterari in tutta Italia per quasi 30 anni.\n\u00c8 morto a Padova nel dicembre 2004."}
{"id": "260139", "revid": "1872303", "url": "https://it.wikipedia.org/wiki?curid=260139", "title": "Tael", "text": "Il tael (pronuncia cinese: \u4e24 pinyin: li\u01ceng; thailandese: \u0e15\u0e33\u0e25\u0e36\u0e07) \u00e8 un'unit\u00e0 di misura di peso cinese e un sistema di valuta in argento alternativa ai sistemi basati sull'oro e i suoi equivalenti cartacei. \nOgni dinastia cinese stabil\u00ec per il tael un peso leggermente diverso dall'altra (tutti comunque tra i 30 e i 50 grammi). Il termine deriva dalla pronuncia portoghese di un termine malese. \nDurante la dinastia Qing il tael si distingueva in K\u00f9p\u00edng tael (liang) di 37,3 grammi di uso ufficiale e in C\u00e1op\u00edng tael (liang) di 36,7 grammi di uso commerciale. \nI lingotti d'argento erano tradizionalmente fusi a forma di barchetta, nota in pidgin english come \"sycee\".\nL'uso dell'argento in Cina come valuta risale all'imperatore Wudi della dinastia Han. Data la scarsit\u00e0 di miniere di argento in Cina il suo valore fu sempre molto superiore a quello che possedeva in Persia, India o nel bacino del Mediterraneo. Mentre le piccole transazioni avvenivano con sfilze di monete di rame (il cui numero per sfilza variava in base alle diverse categorie merceologiche e ai diversi periodi dinastici) le grandi transazioni commerciali si tenevano in argento.\nIl tasso di cambio tra monete di rame e tael d'argento vari\u00f2 anch'esso da periodo a periodo, in base alla diversa capacit\u00e0 di importazione dell'argento e della sua reperibilit\u00e0 sul mercato.\nI lingotti d'argento non erano fusi da una zecca centrale, ma dai singoli commercianti o artigiani. Il loro peso in tael quindi variava in base alle esigenze, ma tra i pi\u00f9 diffusi vi erano i pesi da 50, 10, 5 e un tael.\nNella Repubblica Popolare Cinese, con l'introduzione del sistema metrico decimale il liang/tael venne fissato pari a 50 grammi.\nA Hong Kong e a Taiwan invece rimane corrispondente a 37,429 grammi e viene usato sia nella compravendita dell'argento che come peso per la compravendita delle medicine nella medicina tradizionale cinese.\nCollegamenti esterni.\nTassi di cambio tra monete in rame e tael durante vari periodi dinastici: http://www.sycee-on-line.com/History.htm"}
{"id": "260142", "revid": "88812", "url": "https://it.wikipedia.org/wiki?curid=260142", "title": "Incontro dei tre morti e dei tre vivi", "text": ""}
{"id": "260144", "revid": "486946", "url": "https://it.wikipedia.org/wiki?curid=260144", "title": "Ahmed Shah Massoud", "text": ""}
{"id": "260154", "revid": "339392", "url": "https://it.wikipedia.org/wiki?curid=260154", "title": "Gacchan", "text": ""}
{"id": "260156", "revid": "339392", "url": "https://it.wikipedia.org/wiki?curid=260156", "title": "Plin.", "text": ""}
{"id": "260157", "revid": "1728", "url": "https://it.wikipedia.org/wiki?curid=260157", "title": "Suet.", "text": ""}
{"id": "260158", "revid": "1728", "url": "https://it.wikipedia.org/wiki?curid=260158", "title": "Macrob.", "text": ""}
{"id": "260159", "revid": "1728", "url": "https://it.wikipedia.org/wiki?curid=260159", "title": "Vell. Pat.", "text": ""}
{"id": "260160", "revid": "1926649", "url": "https://it.wikipedia.org/wiki?curid=260160", "title": "Delio Rossi", "text": "Come allenatore ha conseguito una Coppa Italia e 3 promozioni in Serie A.\nBiografia.\n\u00c8 padre di tre figli avuti con la moglie Maria Rosaria, ex pallavolista conosciuta tra il 1981 e il 1982: il primogenito Dario (collaboratore dell'ex direttore sportivo del Walter Sabatini dal momento in cui il padre \u00e8 divenuto l'allenatore dei rosanero), la secondogenita Greta e un'altra figlia pi\u00f9 piccola di nome Giulia.\nDurante l'inizio della stagione 2011-2012, quando era ancora senza squadra, \u00e8 stato ingaggiato da Sportitalia come opinionista fisso della trasmissione \"Che domenicA\", programma di approfondimento calcistico sulla Serie A.\n\u00c8 dichiaratamente tifoso del .\nCaratteristiche tecniche.\nAllenatore.\nAllenatore bravo a lavorare con i giovani, tatticamente utilizza di solito una difesa a 4, adattando il suo modulo in base ai giocatori a disposizione.\nCarriera.\nGiocatore.\nEsordisce come giocatore nel Forlimpopoli, dove trascorre due stagioni dal 1978 al 1980. Passa poi al Cattolica e quindi approda nel 1981 al , nel quale gioca fino al 1987 (151 presenze in campionato, 31 delle quali in Serie B, e 4 reti complessive, delle quali 3 in campionato).\nConclude la sua carriera da atleta dopo un biennio alla Vis Pesaro (1987-1989) e un anno alla Fidelis Andria.\nAllenatore.\nInizi.\nIncoraggiato dal direttore sportivo Giuseppe Pavone a intraprendere la carriera da allenatore, consegue quasi subito il patentino, iniziando nel 1990 - a trent'anni - nel Campionato Promozione allenando il Torremaggiore, per poi passare alla guida della formazione Primavera del . Nel 1993 va ad allenare la Salernitana in Serie C1: al termine della stagione regolare conclude il campionato di Serie C1 girone B al secondo posto con la e alle spalle del , conquistando l'accesso ai play-off. Le vittorie contro la Lodigiani per 4-0 e la Juve Stabia per 3-0 permettono a Rossi di ottenere la promozione in Serie B al primo anno da allenatore professionista.\nAll'esordio in Serie B con i campani riesce quasi nell'impresa del doppio salto dalla Serie C1 alla Serie A in due anni. Il sogno granata si spezza allo Stadio Atleti Azzurri d'Italia di Bergamo, all'ultima giornata di campionato contro l'Atalanta che, vincendo 2-1, conquista la promozione proprio ai danni della Salernitana. Nel luglio 1995 torna al Foggia, stavolta per guidare la prima squadra in coppia con Beniamino Cancian, e nel 1996 passa al , dove la squadra rimane imbattuta per le prime 12 giornate, ma, in seguito a un calo di forma nel girone di ritorno, manca la promozione in A, chiudendo al sesto posto.\nNel 1997 ritorna a Salerno e con una cavalcata - il cui apice \u00e8 toccato nel dicembre 1997 con la vittoria a Venezia e il sorpasso in classifica proprio ai danni del - conquista la promozione in Serie A. La Salernitana riesce a stabilire il record di punti (fino a quell'epoca) in serie cadetta. A Rossi \u00e8 cos\u00ec dato il soprannome di \"Profeta\".\nL'anno seguente (1998-1999) \u00e8 esonerato due volte dal presidente Aniello Aliberti; la prima volta, all'indomani della sconfitta di Vicenza, lo vede tornare in sella a furor di popolo, dopo episodi incresciosi in una torrida conferenza stampa di presentazione del nuovo allenatore Francesco Oddo; la seconda all'indomani della sconfitta di Perugia. Riceve inoltre la cittadinanza onoraria salernitana.\nSeguono ancora in Serie B le esperienze al e poi al , dove \u00e8 esonerato e poi richiamato per concludere il campionato, che termina con la retrocessione degli adriatici in Serie C1.\nNel gennaio 2002 subentra ad Alberto Cavasin sulla panchina del Lecce; la stagione si conclude con la retrocessione in Serie B. Nel 2002-2003 conquista la promozione in Serie A con i giallorossi salentini e l'anno successivo guida il Lecce al 10\u00ba posto finale e alla salvezza in Serie A, grazie anche a due vittorie di fila contro la Juventus al Delle Alpi (prima volta per i salentini) e l' al Via del Mare.\nAlla 15\u00aa giornata del campionato 2004-2005 gli viene affidata la guida tecnica dell'Atalanta, ultima in classifica, che non riesce a salvare dalla retrocessione, nonostante abbia ottenuto 28 punti in 24 partite.\nLazio.\nLa prima stagione: qualificazione in Coppa UEFA sul campo e vicenda \"Calciopoli\".\nNell'estate 2005 approda alla Lazio di Claudio Lotito. Nella stagione 2005-2006 ottiene sul campo un sesto posto, con la conseguente qualificazione alla Coppa UEFA ma, in seguito allo scoppio di Calciopoli e alla penalit\u00e0 di trenta punti da scontare nella stagione appena conclusa, la Lazio perde i requisiti per la partecipazione alla Coppa UEFA 2006-2007.\nLa seconda stagione: terzo posto e qualificazione ai preliminari di Champions League.\nLa stagione 2006-2007 dei biancocelesti \u00e8 anch'essa condizionata dal verdetto di Calciopoli. La penalit\u00e0 inizialmente \u00e8 di 11 punti, poi ridotti in appello a 3. Sul terreno di gioco la sua squadra, obbligata a recuperare nel pi\u00f9 breve tempo possibile lo svantaggio, nella prima fase del campionato pare incapace di vincere costantemente, ma i risultati auspicati non tardano ad arrivare. Tra il febbraio e l'aprile 2007 si registrano otto vittorie consecutive (ottenute contro Torino, Cagliari, Catania, Sampdoria, Reggina, Empoli, Udinese e Messina). La squadra termina il campionato in terza posizione, garantendo cos\u00ec all'allenatore la prima qualificazione ai preliminari della massima competizione europea. Il 10 dicembre 2006 ottiene la vittoria nel derby romano con un 3-0 sui giallorossi, con conseguente tuffo notturno nella Fontana del Gianicolo per festeggiare.\nLa terza stagione: 12\u00ba posto e squalifica di tre giornate.\nLa stagione 2007-2008 inizia con la qualificazione in Champions League, grazie al pareggio all'Olimpico per 1-1 e alla vittoria ottenuta nella gara di ritorno a Bucarest per 3-1, ai danni della Dinamo Bucarest.\nFuori dal campo, il 9 ottobre 2007 \u00e8 deferito dalla Procura Federale alla Commissione Disciplinare Nazionale della FIGC per aver violato l'art. 1 del Codice di Giustizia Sportiva tentando di indurre il presidente Lotito a influenzare le prestazioni del Lecce al termine della stagione 2004-2005. Il tecnico si dichiara estraneo ai fatti, definendo la questione \"pura spazzatura\", proclamando in seguito il silenzio stampa. Ci\u00f2 non gli evita, nel maggio del 2008, la condanna, da parte della Commissione Disciplinare della FIGC, a una squalifica di tre giornate.\nAl termine del campionato 2007-2008 la Lazio si classifica al 12\u00ba posto: il presidente Lotito decide comunque di confermarlo per la stagione successiva.\nLa quarta stagione: la vittoria della Coppa Italia.\nNella stagione 2008-2009 Rossi porta la squadra alla vittoria della Coppa Italia 2008-2009 contro la nella finale unica a Roma, dopo aver eliminato squadre come e : \u00e8 il primo trofeo per l'allenatore riminese, che riceve gli allori dal Presidente della Repubblica Giorgio Napolitano.\nDurante il campionato stabilisce un nuovo record nella storia dei derby di Roma: \u00e8 infatti la prima volta in Serie A che la Lazio segna quattro reti (4-2) alla Roma (era successo solo in Coppa Italia nel 4-1 del 1998).\nIl 3 giugno 2009 annuncia che dalla successiva stagione non sar\u00e0 pi\u00f9 l'allenatore della Lazio. L'ufficialit\u00e0 di tale addio si concretizza in una conferenza stampa svoltasi presso il Centro sportivo di Formello l'8 giugno 2009.\nPalermo.\nStagione 2009-2010: quinto posto dopo l'ultima giornata.\nIl 23 novembre 2009 \u00e8 scelto per sostituire Walter Zenga sulla panchina del ; porta con s\u00e9 il suo staff, composto dall'allenatore in seconda Fedele Limone e dal preparatore atletico Valter Vio, mentre Mario Paradisi \u00e8 confermato nel ruolo di preparatore dei portieri. Il presidente Maurizio Zamparini lo reputa fin dall'inizio il miglior allenatore che abbia mai avuto.\nEsordisce sulla panchina rosanero il 26 novembre nel Quarto turno di Coppa Italia contro la (4-1). Dopo la sconfitta alla sua prima in campionato con i rosanero (1-0 in trasferta a Verona contro il Chievo), il Palermo ottiene due vittorie in casa contro il Cagliari alla 15\u00aa giornata (2-1) e a San Siro contro il nella giornata successiva (2-0). Con il suo arrivo la squadra ottiene risultati convincenti, facendo registrare un buon possesso palla e buona organizzazione in fase offensiva e difensiva. La squadra resta per diverse giornate al 4\u00ba posto, ma nel finale del campionato \u00e8 scavalcata dalla . La stagione, comunque positiva, si conclude con un 5\u00ba posto a 65 punti che vale la qualificazione all'Europa League. Con Rossi la squadra ha conseguito in media 1,92 punti a partita (48 punti in 25 partite), un passo che, proiettato su tutto il campionato, avrebbe valso il 3\u00ba posto.\nAlla fine della stagione 2009-2010, in un'intervista esclusiva al Corriere dello Sport - Stadio, dichiara di allenare gi\u00e0 una grande squadra; viene quindi confermato per la stagione 2010-2011.\nStagione 2010-2011: la terza finale di Coppa Italia del Palermo.\nA partire dalla stagione 2010-2011 \u00e8 il responsabile dell'intero settore tecnico del Palermo, con l'obiettivo primario di permettere un rapido ingresso dei giovani in prima squadra.\nIl 28 febbraio 2011, dopo la sconfitta interna per 7-0 contro l'Udinese, \u00e8 esonerato dalla guida tecnica del Palermo, e sostituito con Serse Cosmi; il rapporto con Zamparini era gi\u00e0 logoro da tempo. In termini statistici Rossi \u00e8 stato l'allenatore pi\u00f9 vincente nella storia del Palermo, con il record di 65 punti, quello delle 18 vittorie e delle 9 sconfitte e quello delle 59 reti realizzate, con un quinto posto a due punti dalla qualificazione in Champions League. Lascia la squadra all'ottavo posto in campionato e con la semifinale di Coppa Italia da disputare, dopo aver subito l'eliminazione dall'Europa League nella fase a gironi. \u00c8 riuscito inoltre a creare un ottimo rapporto con la tifoseria.\nIl 3 aprile 2011 viene richiamato al Palermo in sostituzione di Cosmi, esonerato a poche ore dalla sconfitta in trasferta nel derby contro il (4-0); l'esser richiamato \u00e8 una \"prima volta\" per l'allenatore romagnolo in Serie A. Il secondo debutto sulla panchina del Palermo coincide con il pareggio casalingo per 2-2 contro il .\nIl 1\u00ba giugno 2011 Delio Rossi lascia il Palermo con la risoluzione consensuale del contratto, interrompendo il rapporto di lavoro con la societ\u00e0 di Zamparini dopo che quest'ultimo gli aveva proposto un ulteriore anno di contratto (visto che Rossi era in scadenza); le divergenze fra le parti riguardavano l'aspetto tecnico-tattico, quello economico e anche quello caratteriale. Lascia cos\u00ec la squadra rosanero dopo aver chiuso la stagione all'ottavo posto in campionato e dopo aver raggiunto la finale di Coppa Italia, cosa che al Palermo non accadeva da 32 anni, poi persa contro l' (3-1); \u00e8 stato fra gli allenatori a effettuare meno sostituzioni.\nFiorentina.\nIl 7 novembre 2011 diventa il nuovo allenatore della Fiorentina dopo l'esonero di Sini\u0161a Mihajlovi\u0107. Debutta sulla panchina viola il 19 novembre successivo, nella partita casalinga finita 0-0 contro il e valida per la dodicesima giornata di campionato. Il 24 novembre ottiene la prima vittoria alla guida della Fiorentina, vincendo per 2-1 sull' nel quarto turno di Coppa Italia.\nIl 2 maggio 2012, nella partita casalinga finita per 2-2 contro il Novara e valida per la 36\u00aa giornata, sostituisce Adem Ljaji\u0107 con Rub\u00e9n Olivera al minuto 32; il giocatore applaude sarcasticamente l'allenatore insultandolo: ne scaturisce un alterco verbale che degenera in un'aggressione fisica da parte dell'allenatore al giocatore serbo. A seguito di quest'episodio l'allenatore \u00e8 immediatamente esonerato dalla dirigenza viola e il giorno successivo \u00e8 squalificato per tre mesi dal giudice sportivo. Nel suo periodo alla Fiorentina ha ottenuto 30 punti, frutto di 7 vittorie, 9 pareggi e 10 sconfitte\nL'8 gennaio 2014 intenta causa alla Fiorentina, impugnando il provvedimento di licenziamento e chiedendo un risarcimento danni di 200.000 euro; la societ\u00e0 viola a sua volta presenta una domanda riconvenzionale con cui chiede al giudice un risarcimento danni per una cifra superiore alla pretesa avanzata dall'allenatore. Il 1\u00ba dicembre 2014 il giudice sportivo deposita la sentenza con cui viene data ragione alla per quanto riguarda il licenziamento; \u00e8 escluso per\u00f2 qualsiasi risarcimento.\nSampdoria.\nIl 17 dicembre 2012, dopo la 17\u00aa giornata di campionato, \u00e8 assunto come tecnico della Sampdoria in seguito all'esonero di Ciro Ferrara, diventando cos\u00ec il settimo allenatore ad aver guidato entrambe le formazioni genovesi e, fra questi, il secondo dopo Luigi Cagni ad aver guidato prima i \"rossobl\u00f9\" e poi i \"blucerchiati\". Il debutto arriva nella partita casalinga persa per 1-0 contro la Lazio, sua ex squadra, seguita da una vittoria, dopo la sosta natalizia, ottenuta a Torino contro la Juventus capolista per 2-1.\nIl 10 febbraio 2013, durante Sampdoria-Roma (3-1), mostra il dito medio nei confronti del giallorosso Nicol\u00e1s Burdisso. Il tecnico si \u00e8 poi scusato il giorno dopo tramite un comunicato apparso sul sito del club blucerchiato, che lo ha multato; la somma \u00e8 stata devoluta in beneficenza all'ospedale Gaslini di Genova. Il tecnico viene poi squalificato dal Giudice Sportivo per due giornate. L'8 maggio 2013, alla 36\u00aa giornata, la Sampdoria ottiene la salvezza matematica a dopo la gara interna con il Catania, terminata 1-1.\nIl 18 maggio 2013, nell'anticipo dell'ultima giornata, la Sampdoria batte 3-2 la Juventus gi\u00e0 campione d'Italia, interrompendo l'assenza di vittorie; Delio Rossi \u00e8 stato inoltre l'unico allenatore del campionato italiano (l'altro \u00e8 l'allenatore del Jupp Heynckes, in Champions League) ad aver battuto due volte i bianconeri nella stagione 2012-2013. Ottiene 25 punti in 21 partite, con 6 vittorie, 7 pareggi e 8 sconfitte.\nL'11 novembre 2013, in seguito alla terza sconfitta consecutiva, l'ultima per 2-1 a opera della Fiorentina, \u00e8 sollevato dall'incarico insieme al suo staff, dopo aver totalizzato dall'inizio del campionato 9 punti in dodici partite, con 2 vittorie, 3 pareggi e 7 sconfitte, lasciando la squadra in zona retrocessione.\nBologna.\nIl 4 maggio 2015 \u00e8 nominato allenatore del , in Serie B, in sostituzione dell'esonerato Diego L\u00f3pez; firma un contratto con rinnovo automatico in caso di promozione in Serie A. Il 9 giugno 2015 conquista la promozione in massima categoria pareggiando 1-1 nella finale play-off contro il , in virt\u00f9 del miglior piazzamento in classifica. Il 28 ottobre 2015, a seguito della sconfitta casalinga contro l', \u00e8 esonerato, dopo aver raccolto soltanto 6 punti nelle prime 10 giornate.\nLevski Sofia.\nIl 4 agosto 2017 \u00e8 nominato allenatore del Levski Sofia, formazione bulgara di massima serie. Nella stagione d'esordio ottiene il terzo posto in campionato e giunge in finale di Coppa di Bulgaria, dove il Levski \u00e8 battuto ai tiri di rigore dallo .\nNella stagione successiva l'eliminazione nei turni preliminari di Europa League porta, il 18 luglio 2018, al suo esonero.\nRitorno al Palermo.\nIl 24 aprile 2019 \u00e8 nominato nuovo tecnico del , in Serie B, tornando cos\u00ec ad allenare la squadra rosanero dopo 8 anni.\nCon una vittoria e tre pareggi arriva terzo a tre punti dal Lecce, promosso in A, ma la squadra siciliana non pu\u00f2 disputare i play-off a causa di una pesante penalizzazione. Il 5 giugno il direttore generale dei rosanero Lucchesi conferma che il rapporto con Rossi si \u00e8 interrotto.\nAscoli.\nIl 29 novembre 2020 viene ingaggiato come nuovo tecnico dell', in Serie B, al posto dell'esonerato Valerio Bertotto. Il 4 dicembre, al debutto, perde in casa con il (0-2); seguono altre quattro sconfitte e un pareggio che fanno sprofondare la squadra marchigiana in piena zona retrocessione con soli 6 punti conquistati in 14 partite, tant'\u00e8 che il 22 dicembre viene sollevato dall'incarico dopo nemmeno un mese di operato.\nStatistiche.\nStatistiche da allenatore.\n\"Statistiche aggiornate al 23 dicembre 2020.\" In grassetto le competizioni vinte."}
{"id": "260161", "revid": "104458", "url": "https://it.wikipedia.org/wiki?curid=260161", "title": "Dion Cass.", "text": ""}
{"id": "260163", "revid": "125892034", "url": "https://it.wikipedia.org/wiki?curid=260163", "title": "Renzo Montagnani", "text": "Biografia.\nMontagnani nasce ad Alessandria l'11 settembre 1930, figlio del toscano Guido Montagnani, originario di Prato, e di Elvezia Beltrami, nativa di Stradella (in provincia di Pavia) ma di origini toscane, nipote di un farmacista fiorentino, che aveva il proprio esercizio presso il centro storico del capoluogo toscano. \nAnni cinquanta.\nLaureatosi in Farmacia, non esercit\u00f2 mai la professione; prevalse la vocazione per la recitazione. Entr\u00f2 in varie compagnie teatrali, come quella di Enrico Viarisio e di Erminio Macario dove ebbe modo di conoscere Gino Bramieri, Sandra Mondaini, Pupella Maggio e nel 1959 si afferma in teatro recitando ne \"I sogni muoiono all'alba\", di Indro Montanelli (del quale tre anni dopo verr\u00e0 girato anche un film di cui \u00e8 protagonista), e \"Marescalco dell'Aretino\". \nNello stesso anno, a settembre, sposa la ballerina inglese delle Bluebell Girls, Eileen Jarvis, che sar\u00e0 la sua compagna per tutta la vita, e che gli dar\u00e0 il figlio Daniele nel 1963.\nAnni sessanta.\nAgli inizi degli anni sessanta si trasferisce a Roma per intraprendere la carriera cinematografica e televisiva. Torna all'attivit\u00e0 teatrale dopo aver incontrato Valeria Moriconi, ed entra a far parte del gruppo \"La compagnia dei quattro\", in cui milita per circa tre anni.\nSuccessivamente viene contattato per lavorare in televisione nel programma musicale \"Milledischi\" e, dopo questa parentesi televisiva, si afferma anche come attore radiofonico, per la prosa e il variet\u00e0, in particolare nel programma notturno \"Buonanotte fantasma\" di Bibi Faller ed Emanuela Fallini.\nAnni settanta.\nRecita sia in film politicamente impegnati come \"Documenti su Giuseppe Pinelli\" e nel ruolo di Umberto Tancredi in \"Il delitto Matteotti\" di Florestano Vancini sia in numerosi film appartenenti al filone della commedia sexy all'italiana.\nIn televisione interpreta il ruolo del \"leader\" sovietico Iosif Stalin nello sceneggiato del 1975 \"La guerra al tavolo della pace\".\nAnni ottanta.\nAll'inizio degli anni ottanta Montagnani partecipa al variet\u00e0 televisivo \"Ci pensiamo luned\u00ec\" dove interpreta il personaggio di Don Libero che verr\u00e0 in seguito ribattezzato \"Don Fumino\" per via del suo intercalare: \u00abEh, io son fumino, se 'un le dico mi sento male!\u00bb, e verr\u00e0 riutilizzato nel 1993 per la sitcom omonima.\nGran parte della sua notoriet\u00e0 \u00e8 tuttavia legata alla sua partecipazione in numerosi film del filone della commedia sexy all'italiana, genere che gli diede notevole popolarit\u00e0 in quel periodo. Sebbene abbia recitato in questo filone gi\u00e0 agli inizi degli anni settanta con il dittico \"Quando le donne avevano la coda\" e \"Quando le donne persero la coda\" e con i decamerotici \"Una cavalla tutta nuda\" e \"Jus primae noctis\", si afferma sul finire del decennio con film come \"Il ginecologo della mutua\", \"La soldatessa alla visita militare\", \"La soldatessa alle grandi manovre\" e \"L'insegnante va in collegio\".\nTuttavia Montagnani dovette accettare a lungo questi ruoli anche per poter coprire le ingenti spese per le cure del figlio Daniele, gravemente malato (segnato da una lesione subita durante il parto, nel 1963) che era ricoverato in permanenza presso una clinica di Londra.\nNonostante la critica non fosse benevola nei suoi confronti, il genere, nel corso degli anni ha subito un'ampia rivalutazione.\nFra le sue pi\u00f9 note interpretazioni ci fu quella del personaggio di Guido Necchi in \"Amici miei - Atto II\u00ba\" e \"Amici miei - Atto III\u00ba\", dopo aver doppiato Philippe Noiret nel primo capitolo della serie.\nAncora per la televisione, ha interpretato il personaggio di Don Ferrante nello sceneggiato di Nocita \"I promessi sposi\" del 1989.\nOltre all'attivit\u00e0 di attore, Montagnani \u00e8 stato anche doppiatore, prestando la voce a Charles Bronson, Trevor Howard, il gi\u00e0 citato Philippe Noiret, Claude Pi\u00e9plu, Michel Piccoli, Jacques Jouanneau e di Romeo ne \"Gli Aristogatti\", film d'animazione della Disney, dove mise da parte la sua cadenza toscana per interpretare magistralmente il gatto \"romano\". Sua, anche se resa \"metallica\", \u00e8 la voce del satellite artificiale nella versione italiana della serie televisiva \"UFO\", trasmessa nei primi anni settanta, quando annunciava \u00abUFO in avvicinamento\u00bb.\nAnni novanta.\nMor\u00ec il 22 maggio 1997 a Roma a 66 anni, lasciando la moglie Eileen e il figlio Daniele (che morir\u00e0 per un cancro al pancreas nel 2004). Montagnani soffriva da un paio d'anni di tumore ai polmoni che tuttavia non gli aveva impedito di continuare a lavorare. I funerali si tennero il 24 maggio presso la Chiesa del Cristo Re a Roma.\nLe sue ceneri sono sepolte nel piccolo cimitero di Stockton-on-Tees, in Inghilterra, assieme a quelle del figlio e della moglie Eileen, morta all'et\u00e0 di 90 anni nel marzo 2021.\nImpatto culturale.\nNel 2017 esce la biografia \"Renzo Montagnani\", scritta da Damiano Colantonio, prefazione di Fabrizio Borghini, postfazione di Marco Giusti, Roma, Edizioni Sabinae.\nFilmografia.\nTelevisione.\nRenzo Montagnani partecip\u00f2 inoltre ad alcune serie della rubrica pubblicitaria televisiva \"Carosello\":"}
{"id": "260164", "revid": "484362", "url": "https://it.wikipedia.org/wiki?curid=260164", "title": "Juniperus phoenicea", "text": "Juniperus phoenicea \u00e8 una specie arbustiva della famiglia delle Cupressaceae. Volgarmente noto come ginepro fenicio, ginepro licio, cedro liscio, sab\u00edna bacc\u00edfera, falsa sabina (in quanto facilmente confondibile con il \"Juniperus sabina\" \")\", o sabina marittima \u00e8 un elemento costitutivo della macchia mediterranea. \nDescrizione.\n\u00c8 una specie arbustiva e cespugliosa che pu\u00f2 raggiungere gli 8 metri, con chioma verde scura. Ha un tronco diritto che diventa contorto in prossimit\u00e0 del mare, con scorza liscia, brunastra ed un po\u2019 sfibrata longitudinalmente. Le foglie sono persistenti, squamiformi ed opposte, con forma ovale. Si tratta di una specie dioica a fiori unisessuali maschili e femminili costituiti da piccole spighe pendule; queste sono portate in amenti sui giovani rami laterali e terminali. I frutti sono dei galbuli rosso-bruni, globulari e penduli. Ha un sistema radicale molto robusto e adatto a penetrare anche dentro le rocce.\nBiologia.\nHa crescita molto lenta ed \u00e8 piuttosto longevo.\nDistribuzione e habitat.\nLa specie \u00e8 diffusa nella Spagna orientale, compresa Andorra, nella Francia meridionale, in una piccola parte dell'Italia nord-occidentale e sul versante ionico della penisola salentina.\nSi trova su colline aride a substrato calcareo, in prossimit\u00e0 delle coste.\nTassonomia.\nSulla base di recenti studi la sottospecie \"Juniperus phoenicea\" subsp. \"turbinata\" andrebbe elevata al rango di specie a s\u00e9 stante (\"Juniperus turbinata\").\nUsi.\nLe sue bacche, o coccole sono molto apprezzate per l'estrazione di un olio essenziale chiamato \"essenza di ginepro\" che trova applicazione nella produzione di liquori come il gin e in medicina e veterinaria come fitoterapico.\nNonostante i rami siano tossici, in Libia, questi vengono usati dalle popolazioni locali per provocare aborti spontanei, grazie alla forte azione emmenagoga e stimolante le contrazioni uterine di diverse tossine presenti nella pianta (pinene, sabinene, sabinolo, geraniolo, e tannini)."}
{"id": "260166", "revid": "124384301", "url": "https://it.wikipedia.org/wiki?curid=260166", "title": "Angelo Gregucci", "text": "Carriera.\nGiocatore.\nClub.\nTaranto, Alessandria e debutto in Serie A nella Lazio.\nHa debuttato in Serie C1 col , per poi militare quattro stagioni in Serie C2 nell'Alessandria, prima di andare alla Lazio.\nTorino e Reggiana.\nCoi \"biancocelesti\" ha giocato sette stagioni di fila, prima di vestire la maglia del Torino per un anno (l'unica rete siglata da Gregucci in maglia granata fu ai danni della Lazio, allo Stadio Olimpico), per poi chiudere la carriera alla dove ha militato quattro stagioni.\nNazionale.\nFu convocato da Azeglio Vicini per l'incontro di qualificazione agli Europei 1992 tra Italia ed URSS che disput\u00f2 il 3 novembre 1990 allo Stadio Olimpico di Roma, assistette alla gara dalla panchina. \nAllenatore.\nPrime esperienze: Reggiana, Viterbese, Fiorentina.\nInizia da vice-allenatore nella Reggiana. Il 20 aprile 1999 viene nominato allenatore ad interim assieme a Fabiano Speggiorin per le ultime 8 partite, in sostituzione dell\u2019esonerato Franco Varrella. Non riesce a ottenere la salvezza arrivando quartultimo, dopo aver ottenuto 5 vittorie, 2 pareggi e 1 sconfitta. Il 20 giugno con la conferma di Speggiorin a tecnico dei granata ritorna al ruolo di vice.\nIl 18 giugno 2000 viene nominato allenatore dalla Viterbese in coppia con Giuliano Dell'Orto dal nuovo presidente del club. Esordisce nella sconfitta per 3-2 contro il ChievoVerona, partita per i gironi di Coppa Italia. Il 3 ottobre dopo la sconfitta interna per 1-0 contro il Vis Pesaro i due tecnici vengono esonerati, dopo aver totalizzato 1 vittoria, 2 pareggi e 2 sconfitte.\nIl 9 marzo 2001 entra nello staff di Roberto Mancini alla Fiorentina come collaboratore tecnico, l\u2019ex calciatore tarantino non potr\u00e0 occupare il ruolo di vice visto che inizio anno gi\u00e0 copriva lo stesso ruolo con un altro club. L'11 gennaio 2002 dopo le dimissioni di Mancini, fu nominato allenatore della prima squadra insieme al vice Luciano Chiarugi. Dopo tre giorni lasciano il posto a Ottavio Bianchi e lascia definitivamente i viola insieme al preparatore dei portieri Pietro Battara.\nLegnano, Venezia, Salernitana e Lecce.\nVa molto vicino al ritorno, nelle vesti di allenatore, alla Reggiana, ma per problemi burocratici relativi al contratto con i viola l\u2019affare non si concretizza e il 5 novembre 2002 subentra in corsa sulla panchina del Legnano in sostituzione dell\u2019esonerato Ernestino Ramella. Esordisce sulla panchina dei lombardi nel pareggio per 2-2 contro il Pordenone. Chiude il campionato all\u2019ottavo posto, non lontano dalla zona play-off.\nIl 24 giugno 2003 passa in Serie B al Venezia. squadra che guida alla salvezza, ottenuta dopo lo spareggio con il .\nL'11 ottobre 2004 \u00e8 alla Salernitana, in Serie B: ottiene la salvezza partendo da una classifica deficitaria, con i granata ultimi in graduatoria. Nell'estate del 2005 approda in Serie A al Lecce. L'avvio \u00e8 negativo e dopo appena cinque partite in cui raccoglie solo un pari e quattro sconfitte, con la squadra penultima in classifica, viene esonerato il 26 settembre.\nVicenza.\nIl 3 ottobre 2006, dopo l'esonero di Giancarlo Camolese, diventa nuovo allenatore del , la squadra dei biancorossi si risolleva dal penultimo posto fino a met\u00e0 classifica: al momento del suo arrivo il Vicenza aveva un punto in 5 giornate, terminer\u00e0 la stagione all'undicesimo posto. Guida i berici alla salvezza nei due campionati successivi.\nAtalanta.\nIl 5 giugno 2009, attraverso un comunicato sul proprio sito ufficiale, l'Atalanta annuncia di averlo assunto come allenatore, in sostituzione di Luigi Delneri.\nDopo un avvio di campionato negativo dove subisce quattro sconfitte consecutive nelle prime 4 gare che portano la squadra ad essere ultima con 0 punti in classifica (un solo gol fatto), il 21 settembre \u00e8 esonerato dall'incarico di allenatore dell'Atalanta dopo la pesante sconfitta per 4 a 1 contro il Bari, la quarta consecutiva. A conferma del suo scarso feeling con la serie A, detiene pertanto un poco gratificante record: ha allenato due squadre diverse ottenendo zero vittorie, un pareggio e ben otto sconfitte.\nSassuolo.\nIl 3 ottobre 2010 viene ingaggiato dal Sassuolo, in sostituzione dell'esonerato Daniele Arrigoni. Il 9 maggio 2011, dopo la sconfitta sub\u00ecta nello scontro diretto con il Piacenza che ha portato la squadra in zona retrocessione, Gregucci viene esonerato e gli subentra Paolo Mandelli, allenatore della Primavera.\nReggina.\nL'8 gennaio 2012 viene ingaggiato dalla al posto di Breda. Il 31 gennaio ottiene la prima vittoria alla guida dei calabresi contro il per 3-1. Dopo lo scarso feeling con la societ\u00e0 viene esonerato dal club amaranto il 14 aprile 2012 dopo il pareggio interno con il Crotone.\nCollaboratore del Manchester City e ritorno alla Salernitana.\nIl 12 agosto 2012 ritorna nello staff di Roberto Mancini ricoprendo il ruolo di collaboratore tecnico del Manchester City. Il 15 maggio 2013 lascia il club in concomitanza all'esonero di Mancini.\nIl 26 gennaio 2014 torna ad allenare la al posto dell'esonerato Perrone, riuscendo a conquistare la Coppa Italia Lega Pro e a raggiungere gli spareggi promozione, nei quali per\u00f2 i granata escono al primo turno. A fine stagione, rifiuta il rinnovo contrattuale con i granata.\nCasertana e Leyton Orient.\nIl 1\u00ba luglio dello stesso anno si accasa nella vicina Caserta, come tecnico della Casertana in Lega Pro 2014-2015. Il 24 novembre il presidente del club, Giovanni Lombardi, nonostante il 2\u00ba posto in classifica esonera Gregucci sostituendolo con Salvatore Campilongo. \nSegue una breve esperienza a Londra con il Leyton Orient, come collaboratore tecnico dell'allenatore Fabio Liverani.\nAlessandria e di nuovo con Mancini.\nTorna in Italia il 30 settembre 2015 quando diventa allenatore dell'Alessandria in Lega Pro. Il 18 gennaio 2016 riesce, battendo 2-1 lo Spezia, a portare la squadra in semifinale di Coppa Italia venendo poi eliminato dal . In campionato si piazza al quarto posto e ai play-off viene eliminato al turno preliminare dal Foggia. Sostituito il 15 giugno da Piero Braglia, il 17 luglio rescinde il proprio contratto con l'Alessandria.\nIl giorno seguente firma un contratto annuale come allenatore in seconda dell'Inter ritrovando Roberto Mancini dopo le esperienze con Fiorentina e . In quei giorni si occupa di coordinare a Brunico la preparazione dei giocatori arrivati dopo in ritiro mentre il resto della squadra \u00e8 con Mancini negli USA. L'8 agosto seguente, con l'addio all'Inter di Mancini, Gregucci viene esonerato con il resto dello staff.\nIl 16 giugno 2017 entra nello staff dello Zenit San Pietroburgo chiamato nuovamente dall\u2019attuale allenatore Roberto Mancini. Il 15 maggio 2018 dopo le dimissioni di Mancini si svincola dal club russo.\nIl 23 maggio entra nello staff dell\u2018Italia, affiancando per la quinta volta Roberto Mancini\nSalernitana.\nIl 20 dicembre rescinde consensualmente il contratto con la FIGC e ritorna per la terza volta alla Salernitana per sostituire il dimissionario Stefano Colantuono. In 20 partite raccoglie solo 18 punti frutto di 5 vittorie, 3 pareggi e 12 sconfitte delle quali le ultime 4 di fila. Il 6 maggio 2019 viene esonerato dopo la sconfitta interna con il Cosenza per 1-2 con la squadra a ridosso della zona play-out insieme a Livorno e Venezia a una giornata dal termine.\nAlessandria.\nIl 24 gennaio 2020, dopo aver rescisso il contratto che lo legava alla Salernitana, torna alla guida dell'Alessandria firmando un contratto fino a giugno 2021, affiancato dal collaboratore in seconda Marco Martini. Dopo la sconfitta casalinga con il Como, il 21 gennaio 2021 la societ\u00e0 lo solleva dall'incarico con la squadra al quarto posto alla fine del girone d'andata.\nPolitica.\nNel 2021 si presenta alle elezioni comunali di Roma nella lista civica di Enrico Michetti, candidato sindaco del centro-destra.\nStatistiche.\nStatistiche da allenatore.\n\"Statistiche aggiornate al 20 gennaio 2021.\""}
{"id": "260167", "revid": "1543377", "url": "https://it.wikipedia.org/wiki?curid=260167", "title": "Sci nordico ai XVII Giochi olimpici invernali", "text": "Nello sci nordico ai XVII Giochi olimpici invernali, che si svolsero nel 1994 a Lillehammer (Norvegia), vennero assegnate medaglie in quindici specialit\u00e0.\nRispetto all'edizione precedente furono introdotte alcune variazioni nel programma dello sci di fondo: la 30\u00a0km maschile e la 15\u00a0km femminile si disputarono in tecnica libera anzich\u00e9 in tecnica classica, mentre la 50\u00a0km maschile e la 30\u00a0km femminile si disputarono in tecnica classica anzich\u00e9 in tecnica libera.\nPer quel che concerne la partecipazione, in seguito alla dissoluzione della Cecoslovacchia debuttarono le nazionali della Repubblica Ceca e della Slovacchia; inoltre gli Stati corrispondenti alle ex repubbliche dell'Unione Sovietica che ad si erano presentate insieme come \"Squadra Unificata\" a Lillehammer gareggiarono ognuna con una propria rappresentativa."}
{"id": "260169", "revid": "125237475", "url": "https://it.wikipedia.org/wiki?curid=260169", "title": "90\u00ba minuto", "text": "90\u00ba minuto \u00e8 un programma televisivo italiano, in onda sulle reti Rai dal 27 settembre 1970. Condotto nel corso delle sue numerose edizioni da diversi presentatori, tra cui Paolo Valenti, Maurizio Barendson, Fabrizio Maffei, Giampiero Galeazzi, Franco Lauro, Marco Mazzocchi e Paola Ferrari, trasmette una breve sintesi delle partite di calcio del Campionato italiano di calcio di Serie A e di Serie B.\nNel palinsesto della RAI.\nIl programma venne ideato da Maurizio Barendson, Paolo Valenti e Remo Pascucci; nelle prime 6 edizioni fu condotto da Valenti e Barendson, poi, con il passaggio di Barendson a Rai 2, dove aveva ideato e condotto per alcuni anni \"Domenica Sprint;\" successivamente la conduzione venne quindi affidata al solo Valenti fino alla puntata del 21 ottobre 1990, tre settimane prima della sua morte; cos\u00ec, dalla puntata del 28 ottobre, la conduzione pass\u00f2 poi a Fabrizio Maffei e poi a Giampiero Galeazzi; altre figure importanti nella storia della trasmissione sono quelle di Armando Pizzo e Ignazio Schino. Il programma \u00e8 una rubrica del TG1, ma dal 1991 diventa di competenza del TG1 in coproduzione con la neonata Testata Giornalistica Sportiva della Rai, per poi passare a quest'ultima definitivamente negli anni successivi. Dal 2003 al 2005 viene condotta da Paola Ferrari con la partecipazione di Giorgio Tosatti e Carlo Longhi. Con la frammentazione del calendario calcistico e la diffusione delle pay TV, il ruolo di \"90\u00ba minuto\" perde inesorabilmente ascolti e importanza.\nA partire dal 2005 \u00e8 stato proposto uno spin-off, \"90\u00ba minuto Serie B\", dedicato esclusivamente alle sintesi della serie cadetta, mentre dal 2006 e fino al 2012 \u00e8 andato in onda \"90\u00ba minuto Champions\", dedicato agli incontri di UEFA Champions League.\nNel corso degli anni la trasmissione ha ricoperto un ruolo importante nel diffondere il calcio presso il grande pubblico, diventando un appuntamento fisso della domenica pomeriggio per milioni di sportivi italiani. Gli ascolti altissimi (toccando punte di 20 milioni negli anni settanta) hanno reso il programma un vero fenomeno di costume, favorito dal fatto che per molti anni \"90\u00ba minuto\" era la prima trasmissione domenicale a diffondere le azioni salienti delle partite di campionato.\nLa trasmissione nella sua storia ha vinto tre Telegatti: nel 1984, nel 1991 e nel 2001.\nStoria.\nAnni settanta.\n1970-1976: L'esordio con Maurizio Barendson e Paolo Valenti.\nIl titolo originale della trasmissione \u00e8 \"Novantesimo minuto\", tutto in lettere, e inizia alle ore 17:45. Conducono il programma Maurizio Barendson e Paolo Valenti: il primo commenta le partite, mentre il secondo legge i risultati; le immagini erano riversate ai centri di produzione di Milano, Torino, Roma e Napoli.\nIl 5 gennaio 1975, il 17 ed il 31 maggio del 1987, la trasmissione va in onda senza immagini per lo sciopero degli operatori televisivi.\nGiampiero Galeazzi prende il posto di Paolo Valenti in due circostanze: il 9 maggio 1976 (quando Valenti \u00e8 in Friuli, inviato del TG1 per il terremoto) e l'8 aprile 1979 (quando Valenti \u00e8 costretto in casa da una colica renale). Il 23 aprile 1989 ed il 15 ottobre dello stesso anno \u00e8 Paolo Giani a sostituire il conduttore. Durante una puntata di \"Domenica in\", la conduttrice Raffaella Carr\u00e0 si dimostra una \"apprendista giornalista\", facendo da spalla a Paolo Valenti per i collegamenti dai vari campi di calcio, prima dell'inizio delle partite.\n1976-1980: L'abbandono di Barendson, il passaggio al TG1 e al colore.\nLa grafia del titolo della trasmissione viene cambiata in \"90\u00ba minuto\" e la conduzione \u00e8 del solo Valenti, la competenza del programma passa al TG1 e fanno la loro comparsa i corrispondenti dalle sedi regionali della RAI. Inoltre, nel 1976, \u00e8 il primo programma a trasmettere le immagini con registrazione elettronica RVM, una vera innovazione per l'epoca. Il 6 febbraio 1977 il programma va in onda per la prima volta a colori: le prime immagini a colori sono quelle di - e -, mentre le altre partite, come -, sono ancora in bianco e nero in quanto molte sedi regionali della RAI non sono ancora attrezzate per il passaggio al colore, cosa che avverr\u00e0 nei mesi seguenti (nella sede RAI di Milano gi\u00e0 a marzo).\nNasce inoltre \"Notizie Sportive\", condotto da Valenti, un flash di pochi minuti in cui vengono presentate le partite, poi aggiornate nell'intervallo, dando spazio anche a notizie di altri sport. Vi \u00e8 anche una rassegna stampa curata da Valenti, con la collaborazione di Ettore Frangipane.\nPalinsesto nelle edizioni normali:\nPalinsesto delle edizioni estive: \nAnni ottanta.\n1980-1988: L'arrivo dei diritti televisivi del campionato.\nNel 1980 la Lega Calcio vende per la prima volta i diritti televisivi del campionato e la RAI li acquista per 3 miliardi di lire, ma viene posto un vincolo: pu\u00f2 andare in onda solo il secondo tempo di una partita in onda alle ore 19:00, cos\u00ec il palinsesto viene cambiato per queste nuove esigenze. Indimenticabile la sigla di chiusura, con tutti i gol della domenica sulle note di \"Discomania\" eseguita dai Soundwork-Shoppers, alias Piero Umiliani, un brano del 1978.\nIl 28 aprile 1985 la trasmissione non va in onda per uno sciopero dei giornalisti. Per la stessa ragione, gi\u00e0 il 30 novembre 1975 la rubrica era stata condotta dagli annunciatori Alberto Lori e Marco Raviart, i quali, senza apparire in video, ma con un cartello fisso che indicava ciascuna delle otto partite di riferimento di quella giornata, lessero un resoconto essenziale sull'andamento di ogni singolo match. Il 21 marzo 1982 al posto di Paolo Valenti appare lo speaker Roberto Di Palma, che d\u00e0 le notizie essenziali (risultati, classifiche e marcatori), cos\u00ec come il 28 febbraio 1988.\nPalinsesto:\nPalinsesto estivo:\nAnni novanta.\nLa morte di Valenti e l'arrivo di Fabrizio Maffei.\nCambia l'orario e la formula del programma, l'orario viene spostato alle 18:10, le sintesi delle partite vengono realizzate cos\u00ec: prima le immagini, poi appare il corrispondente per il commento finale. Precedentemente le sintesi si facevano cos\u00ec: prima un'introduzione del corrispondente, poi le immagini e poi il commento finale. Viene introdotta la sigla finale con i goal della domenica sulle note di \"Jazz Band\" suonato da Henghel Gualdi, scritto da Amedeo Tommasi e arrangiato da Ortolani per la miniserie TV \"Jazz Band\" del 1978.\nNel 1990 avviene il cambio di conduzione da Valenti a Fabrizio Maffei (che aveva gi\u00e0 aperto un'edizione del 1989 poich\u00e9 Valenti era convalescente dopo un'operazione medica). Nel 1991 le immagini vengono introdotte da un cartello con la partita e il risultato come nelle altre trasmissioni sportive e vi entra per la prima volta la moviola con Bruno Pizzul, che dura una sola stagione. Dal 1990 al 1992 l'ex inviato Tonino Carino cur\u00f2 una rubrica sul calcio estero.\nLa puntata del 18 novembre 1990, la prima dopo la morte di Valenti avvenuta 3 giorni prima, si apre con il commovente ricordo di Nando Martellini che, durante l'inizio della trasmissione, scioglie una sorta di \"impegno\" di Paolo con i telespettatori, rivelando il nome della squadra di cui Valenti era tifoso: la Fiorentina. Nel corso degli anni la sua imparzialit\u00e0 non ha mai fatto intuire per quale squadra facesse il tifo, nonostante un vago accento che tradiva le sue origini toscane (anche se era nato a Roma). Quella domenica la FIGC omaggia lo storico conduttore immediatamente dopo la scomparsa con un minuto di raccoglimento su tutti i campi di calcio di ogni categoria. Nella stagione 1991-1992, in omaggio a Valenti, la Gialappa's Band a \"Mai dire Gol\", in onda su Italia 1, crea una rubrica fissa dedicata alle gaffe e ai momenti memorabili della trasmissione.\nPalinsesto:\nPalinsesto estivo:\n1992-1999: conduzione di Giampiero Galeazzi.\nLa trasmissione, nel 1992, passa di competenza alla Testata Giornalistica Sportiva (poi, dal 1997, Rai Sport), e di conseguenza viene cambiato il conduttore, che diventa Giampiero Galeazzi. Le \"Notizie Sportive\" cambiano nome in \"Palla al centro\", \"Cambio di Campo\" e \"Solo per i finali\", e iniziano a scomparire gradatamente le corrispondenze dalle sedi RAI regionali per far posto ai giornalisti-inviati della redazione dai pullman regia nei pressi dello stadio.\nFino al 2002, quando il conduttore della trasmissione \u00e8 impegnato nel seguire altri eventi (come per Galeazzi alla Coppa Davis) o assente, viene sostituito da conduttori della redazione come Giorgio Martino, Jacopo Volpi, Gianni Cerqueti, Marco Mazzocchi, Gianni Bezzi, Amedeo Goria e Franco Lauro, che conduce anche l'ultima puntata della stagione 2001-2002 (sostituisce Fabrizio Maffei, impegnato nella conduzione di un programma dedicato ai campionati mondiali di calcio di Corea del Sud e Giappone 2002). Dal 1994 al 2000 e dal 2001 al 2004 la trasmissione va in onda dallo studio di \"Domenica In\".\nDurante il turno infrasettimanale del 10 aprile 1996, la trasmissione si sdoppia con \"Stadio Sprint\", diventando \"90\u00ba Sprint\". Alla conduzione c'\u00e8 sempre Galeazzi, coadiuvato da Gianfranco De Laurentiis.\nPalinsesto:\nAnni 2000.\n1999-2003: Il ritorno di Maffei.\nRitorna Fabrizio Maffei alla conduzione al posto di Galeazzi e vengono cancellate le rubriche \"Cambio di campo\" e \"Solo per i finali\": quindi va in onda solo \"90\u00ba minuto\". Dal 2002 le prime novit\u00e0 con l'arrivo del moviolista Carlo Longhi, dell'opinionista Giorgio Tosatti e l'introduzione del pubblico in studio, caratteristica che apparir\u00e0 e scomparir\u00e0 fino a essere ripristinata definitivamente dal 2017-2018. Il programma, inoltre, nel 2003 non va in onda nelle ultime giornate di Serie B, perch\u00e9 il campionato cadetto viene spostato al sabato. \n2003-2005: conduzione di Paola Ferrari.\nDal 31 agosto 2003 il programma affronta nuovo cambio di conduzione con l'arrivo di Paola Ferrari in luogo di Maffei (passato a Rai 2 con Domenica Sprint). L'anno successivo l'orario viene anticipato alle ore 18:00, viene rinnovata la grafica e inoltre non viene pi\u00f9 letta la schedina Totocalcio, sostituita dai soli risultati della Serie A. \n2005-2008: conduzione di Franco Lauro nel sabato di Rai 3.\nLa trasmissione rischia di scomparire dal palinsesto della Rai nel 2005 quando Mediaset acquis\u00ec i diritti per la trasmissione delle partite di Serie A e crea su Canale 5 un nuovo programma calcistico domenicale intitolato \"Serie A - Il grande calcio\", che per\u00f2, nonostante il cambio di conduzione da Paolo Bonolis a Enrico Mentana causato dei bassi ascolti, non ha comunque successo, tanto che l'anno successivo le sintesi calcistiche passano su Italia 1 nel programma \"Controcampo - Ultimo minuto\". \nLa Rai ottenne comunque l'acquisizione dei diritti per la trasmissione delle immagini delle partite di Serie B, mantenendo quindi il programma nel palinsesto su Rai 3, al sabato, con la conduzione di Franco Lauro. Dall'edizione 2006-2007 a quella 2011-2012 va in onda anche un'edizione dedicata alla Champions League, chiamata \"90\u00ba minuto Champions\", in seconda serata nei giorni in cui si giocava la competizione. La trasmissione dedicata all'ex Coppa dei Campioni esisteva in realt\u00e0 sulla RAI gi\u00e0 dal 2006, con i nomi di \"Marted\u00ec Champions\" e di \"Un mercoled\u00ec da campioni\" (a seconda del giorno in cui andava in onda). \nIl 9 settembre 2007 sono intervenuti all'interno della trasmissione \"Quelli che il calcio\" alcuni dei mitici corrispondenti dai campi ai tempi della conduzione di Paolo Valenti.\nDal 2008: doppia edizione.\nDal 31 agosto 2008 la trasmissione \u00e8 tornata a trasmettere i servizi sulle partite della Serie A su Rai 2. L'edizione dedicata alla Serie B viene comunque confermata, rimanendo su Rai 3 fino alla stagione 2011-12. \nCon il ritorno della RAI nel trasmettere le azioni delle partite, la trasmissione si sdoppia: al sabato con \"90\u00ba minuto - Serie B\" su Rai 3 (condotto da Mario Mattioli) e la domenica con \"90\u00ba minuto - Serie A\" su Rai 2 alle 18:05, condotto da Franco Lauro con opinionista Galeazzi e con moviolista l'ex arbitro internazionale Carlo Longhi. \nNel 2006-07 la trasmissione del marted\u00ec era condotta da Paola Ferrari, quella del mercoled\u00ec da Marco Civoli. Nel 2007-08 entrambe le trasmissioni furono condotte da Civoli, nel 2008-09 entrambe dalla Ferrari, che viene confermata anche alla conduzione di \"90\u00ba minuto Champions\" per la stagione 2009-10.\nAnni 2010.\nDalla stagione 2010-11 con la scomparsa della moviola non \u00e8 presente Longhi; cambia anche l'opinionista (Jacopo Volpi in luogo di Galeazzi) mentre \u00e8 confermato alla guida del programma Lauro. Le sintesi dei filmati non sono pi\u00f9 raccontate in diretta ma vengono mandate con la telecronaca differita degli inviati rai per ciascun campo di calcio (una cosa molto simile avvenuta per le sintesi dei recenti mondiali di calcio del 2010) gli inviati in diretta si limitano solo al commento finale. Dal 2012 l'appuntamento del sabato dedicato alla Serie B passa da Rai 3 a Rai 2 e il programma dura un'ora e un quarto.\nLe puntate di \"90\u00ba Minuto - Serie B\" del 1\u00ba maggio 2010 e del 1\u00ba maggio 2012 vanno in onda su Rai 2, perch\u00e9 Rai 3 trasmette in diretta il Concerto del Primo Maggio. La puntata di \"90\u00ba Minuto - Serie B\" del 14 aprile 2012 va in onda senza immagini e con una durata di circa 15 minuti per la morte di Piermario Morosini, giocatore del e caduto al 31\u00ba minuto a Pescara quando la sua squadra vinceva 2 a 0. \u00c8 deceduto attorno alle 16:45 e tutte le partite di Serie A, di Serie B, di Lega Pro e della LND furono rinviate.\nNel 2014 la conduzione passa a Marco Mazzocchi. Da questa edizione i telespettatori potranno interagire con la trasmissione e i suoi ospiti attraverso i principali social network. Ulteriore spazio alle immagini, ai commenti, alle curiosit\u00e0 sul campionato e alle interviste ai protagonisti durante \u201cNovantesimo Minuto Tempi Supplementari\u201d, in onda dalle 19.35 su Rai Sport 1.\nA partire dalla stagione 2012-13 Rai 2 ha trasmesso sia l'edizione dedicata alla Serie A che quella dedicata alla Serie B, edizione quest'ultima conclusasi nel 2018. A partire dalla stagione 2015-16, la trasmissione, condotta da Paola Ferrari e Marco Mazzocchi, \u00e8 divisa in tre blocchi per questioni di diritti televisivi:\nDalla stagione 2017-18 viene cancellato il segmento \"Tempi supplementari\", sostituito da \"Antidoping\", una nuova trasmissione condotta da Alessandro Antinelli.\nDalla stagione 2018-2019 lo storico spin-off dedicato alla Serie B, principalmente a causa della frammentazione del calendario calcistico, trasloca su Rai Sport con il titolo \"90\u00ba minuto del Sabato\", mentre nell'estate 2020 la trasmissione va in onda con il sottotitolo Notte Gol, per via dell'orario di messa in onda visto lo spostamento degli orari delle partite per la Pandemia di COVID-19.\nAnni 2020.\nNella stagione 2021-22 il programma \u00e8 condotto da Marco Lollobrigida. Tra gli ospiti anche Daniele Adani a cui \u00e8 affidata la rubrica \"La tripletta di Adani\" ad inizio puntata.\nStaff.\nI corrispondenti dai campi.\nNel 1976, in seguito alla riforma, la trasmissione passa di competenza al TG1 e viene condotta solo da Paolo Valenti. Il successo del programma deriva anche dallo stile dei corrispondenti dalle sedi RAI regionali dove c'\u00e8 una squadra in serie A e B. Questi giornalisti diventano dei veri personaggi televisivi riconosciuti dal pubblico per il loro accento locale con cui espongono il risultato delle squadre che seguono e per la condivisione degli umori delle tifoserie, che a volte lasciano trasparire.\nL'elenco dei corrispondenti \u00e8:\nOggi le corrispondenze sono state sostituite da collegamenti dai furgoni regia situati nei parcheggi degli stadi dove c'\u00e8 un inviato di Rai Sport, ma fino a oggi non si \u00e8 rinunciato del tutto alle corrispondenze dalle sedi regionali della RAI.\nSpin off.\nMinuto Zero.\nIn occasione dei campionati mondiali di calcio di Italia '90, la trasmissione divent\u00f2 \"Minuto Zero\". A differenza di \"90\u00ba minuto\", questa trasmissione era un salotto, sempre condotto da Paolo Valenti, che ogni volta ospitava due giornalisti, conduttori, attori e campioni di altri sport; al termine della trasmissione Valenti consegnava loro la mascotte dei mondiali, \"Ciao\". Due erano le edizioni di questo programma, alle ore 14:00 e alle ore 17:00, e al loro interno venivano presentate le partite in programma. La trasmissione dur\u00f2 per tutta la durata del Mondiale, dall'8 giugno all'8 luglio 1990. A curare i collegamenti con gli stadi delle partite erano i tradizionali corrispondenti di \"90\u00ba minuto\":\nSigla del programma.\nLa storica sigla di testa, utilizzata ancora oggi, \u00e8 un brano jazz intitolato \"Pancho\", composto da Julius Steffaro (pseudonimo del compositore olandese Jan Stoeckart, nato ad Amsterdam il 3 novembre 1927 e morto a Hilversum il 13 gennaio 2017, che l'ha inciso sotto lo pseudonimo di Jack Trombey). Il brano fu pubblicato per la prima volta in Italia su CD singolo il 10 aprile 2009. Per la sigla di 90\u00ba minuto furono presi gli ultimi 16 secondi del brano. Fra gli interpreti: Otis Redding al trombone, Isaac Hayes alla tastiera e al pianoforte, Steve Cropper alla chitarra, Donald Dunn al basso, Al Jackson Jr. alla batteria, Gene Miller e Wayne Jackson alla tromba.\nAneddoti.\nNegli anni 80 uno spettatore ripreso mentre assisteva a una partita di calcio e la cui immagine era stata trasmessa per sei anni consecutivi all\u2019interno della sigla di apertura ottenne la cessazione della diffusione dell\u2019immagine stessa perch\u00e9 la RAI non gli aveva mai chiesto l\u2019autorizzazione per l\u2019utilizzo."}
{"id": "260171", "revid": "110157", "url": "https://it.wikipedia.org/wiki?curid=260171", "title": "Ramiro", "text": "Origine e diffusione.\n\u00c8 la forma spagnola attuale di \"Ramirus\", una forma latinizzata di un nome visigoto (forse \"Raginmir\"): esso \u00e8 composto dagli elementi germanici \"ragin\" (\"consiglio\") e \"mari\" (\"famoso\"), e pu\u00f2 significare \"consigliere glorioso\".\n\u00c8 diffuso soprattutto in Spagna e in America latina grazie alla venerazione per l'omonimo santo cattolico martirizzato in Spagna, ed \u00e8 scarsamente diffuso anche in Italia.\nOnomastico.\nL'onomastico viene festeggiato l'11 settembre in ricordo di san Ramiro, religioso e martire a Le\u00f3n."}
{"id": "260175", "revid": "840552", "url": "https://it.wikipedia.org/wiki?curid=260175", "title": "High Voltage (album AC/DC)", "text": "High Voltage \u00e8 il primo album in studio del gruppo musicale australiano AC/DC, pubblicato nel 1975 dalla Albert Productions.\nOriginariamente commercializzato in madrepatria dalla Albert Record, il disco, successivamente all'accordo con la Atlantic Records, \u00e8 stato ripubblicato nel resto del mondo con lo stesso titolo come sorta di compilation dei primi due album in studio della formazione.\nAntefatti.\nNel dicembre del 1975 gli AC/DC firmarono un contratto a livello internazionale con l'etichetta Atlantic Records, nel quale fu previsto anche un lungo tour nel Regno Unito e in Europa in qualit\u00e0 di supporto a turno di Kiss, Aerosmith e Blue \u00d6yster Cult, oltre a date come \"headliner\" insieme ai Cheap Trick. I primi due album della band, \"High Voltage\" e \"T.N.T\", pubblicati esclusivamente in Australia, riscossero un discreto successo a livello locale, come pure il singolo d'esordio \"It's a Long Way to the Top (If You Wanna Rock 'n' Roll)\", arrivato alla quinta posizione dell'ARIA Charts. Gli AC/DC sbarcarono nel Regno Unito nel pieno del crescente movimento punk iniziato negli anni sessanta, capeggiato essenzialmente dai Sex Pistols e i The Damned. Il gruppo non ne fece mai parte veramente, ma venne inizialmente influenzato dall'atteggiamento ribelle e irriverente dei gruppi britannici sopracitati e da uno stile di vita esagerato, che implicava l'assunzione di alcol e droghe pesanti. Del loro arrivo a Londra il chitarrista Angus Young, come detto nel 1993 in un'intervista a \"Guitar World\", serb\u00f2 sempre un chiaro ricordo: \nNel 2010 il fratello Malcolm Young decise di riaprire il discorso, dichiarando in un'intervista di \"Mojo\" con Phil Alexander: \nRegistrazione e produzione.\n\"High Voltage\" venne registrato presso gli Albert Studios di King Street a Sydney sul finire del 1974, in Australia, con George Young (fratello maggiore di Malcolm ed Angus Young), ed Harry Vanda alla produzione dell'album. Le registrazioni per \"High Voltage\" si aprirono con una lunga \"jam session\" per il brano \"It's a Long Way to the Top (If You Wanna Rock 'n' Roll)\", di cui una prima versione era stata realizzata in un hotel di Stoccolma da Cliff Williams e Stevie Young dopo un concerto, mancante per\u00f2 di una parte strumentale. Il cantante Bon Scott decise di includere all'interno del brano anche una parte in cui lui, insieme a tre professionisti, suonava la cornamusa, in ricordo del paese in cui sono nati i fratelli Young, la Scozia.\nIl team di produzione di George Young ed Harry Vanda si rivel\u00f2 cruciale per lo sviluppo degli AC/DC dal punto di vista sonoro. Vanda era infatti stato, insieme a Young, il chitarrista dei The Easybeats, con il quale aveva firmato i testi di numerosi brani, cui la hit \"Friday in My Mind\". Nel 1994, nel libro \"Highway to Hell: The Life and Times of AC/DC Legend Bon Scott\", Chris Gilbey, ovvero il manager dell'Albert Productions che si occup\u00f2 di tutte le procedure volte a promuovere \"High Voltage\", raccont\u00f2 la propria esperienza vissuta con i due produttori: \u00abLa cosa pi\u00f9 importante che George e Harry mi hanno insegnato, \u00e8 che se hai in testa un buon ritmo, hai gi\u00e0 l'inizio di un successo\u00bb.\nConcezione.\nIl secondo album degli AC/DC \"T.N.T.\" serv\u00ec da stimolo per la band di Sydney a sviluppare le capacit\u00e0 creative e compositive di Bon Scott e dei fratelli Malcolm ed Angus Young, nonch\u00e9 come strumento di inizio per affinare un proprio stile, un incrocio tra il glam rock di \"High Voltage\" e l'heavy metal, con alcune influenze blues. Per quanto riguarda i testi, \"High Voltage\" \u00e8 un'opera incentrata principalmente sullo stile di vita esagerato e pieno d'eccessi che conducevano diversi gruppi britannici, come i Queen, Led Zeppelin e i Pink Floyd, una vita in cui la fama veniva accompagnata da abusi di droghe, alcol e depressione. In brani come \"It's a Long Way to the Top (If You Wanna Rock 'n' Roll)\" e \"Rock 'n' Roll Singer\" sono reperibili strofe in cui vengono descritti in prima persona episodi legati all'alcolismo e al suicidio, ragion per cui gran parte dei testi venne censurata per le stazioni radiofoniche statunitensi.\nAccoglienza.\nAl momento della sua pubblicazione negli Stati Uniti d'America, \"High Voltage\" ricevette recensioni miste da parte della critica musicale. La rivista \"Billboard\" lo aggiunse nella sua lista degli album consigliati, definendolo un incrocio tra i lavori dei Led Zeppelin ed Alex Harvey. Al contrario, Billy Altman di \"Rolling Stone\" recens\u00ec l'album in maniera negativa, concependo \"High Voltage\" come \u00abun vano tentativo degli AC/DC di inserirsi tra i grandi della musica hard rock\u00bb, mentre la recensione di Stephen Thomas Erlewine per \"AllMusic\" si concentr\u00f2 pi\u00f9 sulla prestazione dei singoli membri, indicando Angus Young come \u00abun mostro del riff\u00bb e Bon Scott come \u00abun pozzo pieno di nozioni creative\u00bb.\nTracce.\nTesti e musiche di Angus Young, Bon Scott e Malcolm Young, eccetto dove indicato.\nEdizione internazionale del 1976.\nNota: i primi sei brani sono tratti dal secondo album \"T.N.T.\"."}
{"id": "260176", "revid": "1522738", "url": "https://it.wikipedia.org/wiki?curid=260176", "title": "Nuova DC", "text": "Con il termine Nuova DC si possono intendere diverse formazioni politiche sorte dopo lo scioglimento della Democrazia Cristiana: "}
{"id": "260179", "revid": "810736", "url": "https://it.wikipedia.org/wiki?curid=260179", "title": "Festivaletteratura", "text": "Il Festivaletteratura di Mantova \u00e8 una manifestazione culturale nata nel 1997 che si tiene nei primi giorni di settembre, durante la quale si susseguono incontri con autori, reading, spettacoli, concerti e installazioni artistiche.\nLa storia.\nGli organizzatori hanno preso spunto da iniziative simili sperimentate nei paesi anglosassoni: nello specifico il Festival di Mantova si \u00e8 ispirato a quello di Hay-on-Wye nel Galles. L'idea era nata dopo che nel 1995 la Regione Lombardia aveva incaricato Comedia, una agenzia inglese che si occupava di consulenza per lo sviluppo urbano, che sentite le istituzioni pubbliche e realt\u00e0 produttive e associative locali, sugger\u00ec la creazione di un festival letterario.\nLa manifestazione \u00e8 cresciuta nelle diverse edizioni, sia per numero di eventi che per pubblico: dalle 15.000 presenze nei 105 eventi della prima edizione di 1997, si \u00e8 giunti alle 122.500 presenze (delle quali 63.500 a pagamento) dell'edizione 2019. Nel giugno 2009 fu annunciato che Festivaletteratura avrebbe avuto un proprio archivio. Nel 2016 la rassegna \u00e8 giunta alla XX edizione.\nSvolgimento della manifestazione.\nIl Festivaletteratura ha inizio di mercoled\u00ec, con l'inaugurazione alla presenza delle autorit\u00e0 e del comitato organizzatore, e termina la domenica successiva, con l'evento conclusivo di Piazza Castello.\nI luoghi.\nPiazze, chiese, teatri e palazzi ospitano gli eventi del festival. Alcuni di questi ogni anno vengono riproposti, altri vengono inseriti a rotazione con, ogni anno, nuovi luoghi proposti:\nQui comincia la lettura.\nTra il 2006 e il 2010 Festivaletteratura ha portato avanti il progetto di lettura collettiva \"Qui comincia la lettura\". L'ultimo giorno del festival veniva proposto il titolo di un libro, da cui la comunit\u00e0 di lettori prendeva spunto per organizzare svariate attivit\u00e0, come reading, adattamenti teatrali, cene a tema e workshop. L'idea fu lanciata per la prima volta in occasione del decennale di Festivaletteratura. Durante l'inverno e la primavera, il libro, diventava occasione di incontri e di animazione culturale. Sul sito internet www.quicomincialalettura.it venivano segnalati i sostenitori del progetto e le manifestazioni organizzate incentrate sul libro proposto. La distribuzione gratuita in un grande numero di copie imponeva che il titolo fosse esente da diritti d'autore e pertanto la scelta cadde su autori nati nel XIX secolo:"}
{"id": "260180", "revid": "1982", "url": "https://it.wikipedia.org/wiki?curid=260180", "title": "Berati", "text": ""}
{"id": "260184", "revid": "486946", "url": "https://it.wikipedia.org/wiki?curid=260184", "title": "Sarande", "text": ""}
{"id": "260222", "revid": "838137", "url": "https://it.wikipedia.org/wiki?curid=260222", "title": "Lunezia", "text": "Il termine Lunezia o Emilia-Lunense indica una regione geografica italiana proposta fra le province di La Spezia, Massa-Carrara, Parma, Piacenza, Reggio Emilia e Mantova, nonch\u00e9 di una parte di quelle di Cremona e di Lucca.\nNascita del termine Lunezia.\nIl termine \"Lunezia\" (dall'unione di Luni e La Spezia) fu coniato nel 1989 dal giudice Alberto Grassi durante una riunione dell'allora comitato promotore della nuova regione svoltasi al Passo del Lagastrello allo scopo di ripristinare l'identit\u00e0 amministrativa di alcune storiche regioni che attualmente ne sono prive: la Lunigiana, attualmente divisa tra Liguria e Toscana, e i territori che facevano parte dei ducati di Parma e Piacenza e di Modena e Reggio, ossia Emilia, Apuania e Garfagnana.\nStoria.\nDal 1815 al 1946.\nDurante il trattato di Fontainebleau del 1814 vi fu il progetto di unire i territori di Parma e Piacenza con la val di Magra e La Spezia, considerata il naturale sbocco al mare degli stati parmensi. A questo progetto per\u00f2 si oppose Talleyrand il quale temeva che la vicinanza della Spezia all'Isola d'Elba, luogo di detenzione di Napoleone Bonaparte, avrebbe favorito un eventuale tentativo della moglie, Maria Luigia nuova duchessa di Parma, Piacenza e Guastalla, per liberare il marito. La duchessa di Parma realizzer\u00e0 in seguito la strada Parma-La Spezia, asse strategico di collegamento fra i porti dell'alto Tirreno e l'entroterra padano e pi\u00f9 generalmente tra nord e sud d'Italia.\nIl Congresso di Vienna del 1815 riprese i termini di pace gi\u00e0 stipulati con il precedente trattato e ripristin\u00f2 i ducati prenapoleonici; in particolare, al ramo dei Borbone di Parma, ai quali spettava legittimamente il ducato di Parma e Piacenza, venne affidato invece il piccolo ducato di Lucca con la clausola che, alla morte di Carlo Ludovico di Borbone, il ducato sarebbe stato assegnato al Granducato di Toscana. Successivamente, nel 1847 con il trattato di Firenze, l'alta val di Magra, comprensiva del circondario di Pontremoli e di Bagnone, con tre comuni della val di Taro, pass\u00f2 sotto il dominio degli stati parmensi con la denominazione di Lunigiana parmense, mentre nel 1829 la media valle e le citt\u00e0 di Carrara e Massa avevano gi\u00e0 formato una nuova provincia del ducato di Modena e Reggio.\nDopo la seconda guerra d'indipendenza italiana, con l'annessione al regno di Sardegna venne creata la regione \"Emilia\" (prendendo il nome dal termine accademico storico che definiva l'antica regione augustea Regio VIII). Nel 1859 il governatore di Modena e presidente dell'Emilia Luigi Carlo Farini (che aveva avuto l'incarico di gestirne l'annessione al Piemonte) suddivise il territorio della Lunigiana storica, con la creazione della provincia di Massa e Carrara comprendente la val di Magra e la Garfagnana, mentre La Spezia e la val di Vara, da secoli parte della Repubblica di Genova e dal 1814 del Regno di Sardegna, furono integrate alla provincia di Genova.\nSuccessivamente negli anni 1861, 1888 e 1892, Pontremoli in passato parte del Ducato di Parma, chiese l'annessione a Parma, mentre Massa fin dal 1863 richiese una revisione dei confini. In effetti, la provincia di Massa-Carrara, nata dalla fusione dei territori della Lunigiana e dell'Alta Garfagnana, che avevano fatto parte del Ducato di Parma e Piacenza e del Ducato di Modena e Reggio, era stata in un primo tempo attribuita all'Emilia e solo a partire dal censimento del 1871 venne considerata come provincia toscana e non pi\u00f9 emiliana. Nel 1923 quest'ultima provincia sub\u00ec un drastico ridimensionamento territoriale, cedendo i comuni di Calice al Cornoviglio e Rocchetta di Vara alla provincia della Spezia in Liguria, mentre pass\u00f2 alla provincia di Lucca la Garfagnana (comprendente i comuni di Camporgiano, Careggine, Castelnuovo di Garfagnana, Castiglione di Garfagnana, Fosciandora, Gallicano, Giuncugnano, Minucciano, Molazzana, Piazza al Serchio, Pieve Fosciana, San Romano in Garfagnana, Sillano, Trassilico, Vagli Sotto, Vergemoli e Villa Collemandina).\nSempre sul finire dell'Ottocento, anche La Spezia chiese una revisione dei propri confini territoriali proponendo, senza successo, di unire il proprio territorio a quello di Massa Carrara. Ma nel 1923 quando fu creata la provincia della Spezia, venne esclusa da questa la val di Magra.\nIl progetto presentato all'Assemblea Costituente.\nNel luglio del 1946 la Commissione dei 75 propose l'istituzione delle Regioni ad autonomia ordinaria (Piemonte, Lombardia, Veneto, Liguria, Emiliana Lunense, Emilia e Romagna, Toscana, Umbria, Marche, Lazio, Abruzzi, Molise, Campania, Puglia, Salento, Lucania, Calabria) (art. 123 del progetto di Costituzione), demandando la decisione sulla definitiva individuazione di queste ultime al Plenum costituente. Il 17 dicembre 1946 ci fu un intervento favorevole alla creazione della regione emiliana-lunense di Pietro Bulloni.\nNell'ambito della Seconda Sottocommissione la proposta venne approvata il 18 dicembre 1946, indicando le seguenti 22 regioni: \nAlla vigilia della Costituente, il senatore Giuseppe Micheli propose sul suo giornale \"La Giovane Montagna\", una regione emiliano-lunense comprendente le province della Spezia, Modena, Parma, Piacenza, Reggio Emilia e il circondario di Pontremoli. Questa idea, durante l'Assemblea Costituente, ebbe l'appoggio di Carlo Sforza che chiese che nella istituenda regione venisse inclusa tutta la provincia di Massa Carrara sino a Montignoso, alla proposta si unirono altri nove deputati con il sostegno di tre Deputazioni provinciali. La stessa provincia della Spezia invi\u00f2 ai deputati quattro opuscoli per sostenere questo progetto amministrativo.\nMa nel febbraio del 1947 la questione venne riaperta dalla \u201cCommissione dei 75\u201d e su proposta di Nilde Iotti, che riferiva il parere del segretario del PCI Palmiro Togliatti, venne chiesta la sospensione di ogni decisione in merito, riservandosi di riprendere in esame il problema non appena in possesso degli ulteriori necessari elementi di giudizio. Dopo la crisi di governo del maggio 1947, si giunse al compromesso del 29 ottobre con l'ordine del giorno Targetti-Cevolotto-Grieco, che ritenne per il momento di non avere elementi sufficienti per procedere ad una seria determinazione delle circoscrizioni regionali secondo nuovi criteri, senza precludere \u00abla possibilit\u00e0 di giungere ad un diverso assetto delle circoscrizioni regionali\u00bb. Micheli, che nel luglio 1946 fu nominato ministro della marina nel governo De Gasperi, fu obbligato ad aderire all'ordine del giorno e all'articolo aggiuntivo di Costantino Mortati del 4 dicembre 1947, che consentiva entro cinque anni le modificazione delle circoscrizioni regionali e alla fine si decise di mantenere la vecchia regione Emilia-Romagna.\nIl Testo coordinato dal Comitato di redazione prima della votazione finale in Assemblea e distribuito ai Deputati il 20 dicembre 1947 recitava: \nRipresa del progetto.\nNel 1999 i sostenitori del progetto della nuova regione denominata Lunezia, la indicano composta dalle attuali province di Parma, La Spezia, Piacenza, Mantova, Reggio Emilia e Massa Carrara, la zona sud-est della provincia di Cremona comprensiva del capoluogo e la Garfagnana, con l'aggiunta di alcuni comuni della provincia di Cremona e della Garfagnana, attualmente in provincia di Lucca, escludendo la provincia di Modena che era inclusa nella mai nata Emilia-Lunense.\nDal 2005 le province di Massa Carrara, Parma e La Spezia, hanno dato vita alla manifestazione annuale il \"Triangolo del gusto\" per valorizzare le tradizioni enogastronomiche delle tre province coinvolte."}
{"id": "260223", "revid": "599013", "url": "https://it.wikipedia.org/wiki?curid=260223", "title": "Famiglia canossiana", "text": "I Canossiani sono una famiglia religiosa fondata da santa Maddalena di Canossa.\nLa fondatrice.\nMaddalena nasce dalla nobile famiglia dei Canossa a Verona, nel 1774. Raggiunta la maggiore et\u00e0 decide si mettersi a servizio dei \"poveri\", soprattutto i giovani e le donne. Inizia l'opera di carit\u00e0 con alcune compagne, a Verona, nel 1808. Ottiene l'approvazione pontificia dell'Istituto delle Figlie della Carit\u00e0, nel frattempo gi\u00e0 avviato anche a Venezia, Milano, Bergamo e Trento, il 23 dicembre 1828. Nel 1831 d\u00e0 vita all'Istituto dei Figli della Carit\u00e0, a Venezia. Maddalena muore, a Verona, nel 1835.\nFiglie della Carit\u00e0.\nLe Figlie della Carit\u00e0 sono chiamate a contemplare l'Amore Crocifisso (Ges\u00f9 che morendo in croce dimostra l'amore di Dio per gli uomini) e a testimoniarlo, cercando la gloria di Dio e la salvezza di ogni uomo, attraverso una vita di: \nLe suore assumono Maria Addolorata come esempio del proprio servizio verso gli ultimi. Infatti, come Maria che era rimasta ai piedi della croce dove era stato inchiodato il figlio, cos\u00ec si impegnano ad essere presenti in tutti i luoghi di sofferenza per vivere appieno questa forma di \"maternit\u00e0\". Si decidano principalmente:\nLe Canossiane sono presenti in: Angola, Egitto, Kenya, Malawi, Repubblica Democratica del Congo, S\u00e3o Tom\u00e9 e Pr\u00edncipe, Sudan, Tanzania, Togo, Uganda, Argentina, Brasile, Canada, Messico, Paraguay, Stati Uniti d'America, Cina, Filippine, Giappone, India, Birmania, Indonesia, Malaysia, Singapore, Timor Est, Italia, Inghilterra, Francia, Portogallo, Polonia, Ucraina, Albania, Australia, Papua Nuova Guinea."}
{"id": "260224", "revid": "33689", "url": "https://it.wikipedia.org/wiki?curid=260224", "title": "Rinascita della Democrazia Cristiana", "text": "Rinascita della Democrazia Cristiana \u00e8 stata un partito politico italiano.\nStoria.\nIl 17 dicembre 1997 Flaminio Piccoli ed altri ex esponenti della storica DC fondarono un nuovo partito sempre denominato Democrazia Cristiana.\nLa DC si present\u00f2 in alcune consultazioni amministrative, spesso con propri candidati inseriti nelle liste di Forza Italia o sotto liste dal nome e dal simbolo di ispirazione neo-democristiana.\nNel 2000, alle elezioni regionali, il partito si present\u00f2 sotto il nome di Partito Democratico Cristiano, per aggirare il divieto di presentarsi con il nome storico della DC.\nCon la morte del fondatore Piccoli nell'aprile 2000 il movimento si divide in varie anime.\nDa una parte Carlo Senaldi assume la guida della Rinascita della Democrazia Cristiana, che in occasione delle elezioni politiche del 2001 si schiera con Sergio D'Antoni e la sua lista di centro alternativa ai due poli Democrazia Europea (sostenuta anche da Giulio Andreotti, Ortensio Zecchino e Emilio Colombo). Il segretario nazionale (organizzativo) Angelo Sandri viene candidato in un collegio della Camera in Friuli, dove il movimento si presenta anche alle elezioni provinciali di quello stesso anno.\nUn'altra parte, guidata da Alfredo Vito, continua a utilizzare il nome e il simbolo del Partito Democratico Cristiano e sceglie una stretta collaborazione col centrodestra (con il quale \u00e8 alleato alle politiche del 2001) fino a confluire in Forza Italia. Il 19 dicembre 2001 un provvedimento del Tribunale di Roma dichiara ancora in vita la Democrazia Cristiana, sancendo cos\u00ec la nullit\u00e0 della decisione del Consiglio nazionale della D.C. del gennaio 1994 circa lo scioglimento del partito. Questo fatto sar\u00e0 al centro di una lunga querelle giudiziaria conclusa soltanto nel 2006.\nLe diatribe tra neo-democristiani hanno portato anche ad un'effimera ricostituzione del movimento da parte dell'ultimo segretario Carlo Senaldi che nel maggio 2002 si \u00e8 presentato alle elezioni amministrative come candidato alla presidenza della Provincia di Varese col sostegno di RDC raccogliendo l'1,9% dei consensi. Nella stessa tornata RDC presenta candidati con proprie liste autonome anche a Cosenza, con il centrodestra a Borgomanero (NO). \nNel giugno 2002 l'assemblea della ricostituita Democrazia Cristiana nomin\u00f2 Carlo Senaldi alla Presidenza del partito, mentre il friulano Angelo Sandri ne venne nominato segretario.\nSuccessivamente RDC, diventata espressione quasi personale di Senaldi, che in qualit\u00e0 di ultimo presidente ne aveva la titolarit\u00e0 giuridica, nel 2005 \u00e8 confluita nella Democrazia Cristiana per le Autonomie di Gianfranco Rotondi (sotto le cui insegne Senaldi \u00e8 stato candidato per le provinciali di Varese nel 2007).\nIl 18 ottobre 2010 Senaldi nomina Norbert Ciuccariello quale Segretario Regionale del Piemonte. Nel 2012 RDC si riunifica alla Democrazia Cristiana di Angelo Sandri e Senaldi viene eletto presidente della nuova Democrazia Cristiana unificata."}
{"id": "260226", "revid": "1714743", "url": "https://it.wikipedia.org/wiki?curid=260226", "title": "Matteo II Visconti", "text": "Biografia.\nLe origini.\nMatteo nacque a Milano, figlio primogenito di Stefano Visconti e di Valentina Doria (figlia di Bernab\u00f2 Doria, figlio a sua volta di Branca Doria). I dati relativi alla sua infanzia sono scarsi. Con i fratelli Galeazzo II e Bernab\u00f2, si un\u00ec alla congiura di Francesco Pusterla contro lo zio Luchino Visconti, allora signore di Milano: la congiura venne sventata e Pusterla eliminato ma Luchino non trov\u00f2 prove contro i nipoti. Nel 1342 . Per colpa di una nuova congiura inconcludente (1346) Matteo dovette fuggire da Milano insieme ai fratelli, scacciati da Luchino e dall'arcivescovo Giovanni Visconti, fratello di Luchino. Matteo ripar\u00f2 nel Marchesato del Monferrato.\nLa conquista del potere.\nMatteo rientr\u00f2 a Milano alla morte di Luchino (1349), richiamato dallo zio arcivescovo Giovanni insieme agli altri fratelli.\nNel 1340 l'arcivescovo Giovanni concluse delle alleanze matrimoniali per pacificare i confini del dominio visconteo, allargato dei conflitti del defunto Luchino. Matteo venne cos\u00ec fatto sposare con Egidiola Gonzaga, figlia del Capitano del Popolo di Mantova Filippino, Galeazzo II spos\u00f2 Bianca di Savoia, figlia del conte Aimone di Savoia, mentre Bernab\u00f2 spos\u00f2 Beatrice Regina della Scala, figlia di Mastino II della Scala, signore di Verona. In occasione delle nozze Matteo partecip\u00f2 alla corte bandita e ai tornei tenuti a Mantova dai Gonzaga, facendosi accompagnare da un opulento e numeroso corteo.\nNel 1354, alla morte dell'arcivescovo Giovanni, il potere su Milano pass\u00f2 ai tre figli di Stefano Visconti. Mentre il giovane Bernab\u00f2 prendeva possesso dei domini orientali, limitrofi alle terre degli Scaligeri, e Galeazzo II quelli occidentali, limitrofi ai domini sabaudi, a Matteo II spettarono: Lodi, Piacenza, Parma e Bologna tra le citt\u00e0 maggiori cos\u00ec come Bobbio, Pontremoli, Fidenza, Massa e Lugo. Gli venne inoltre assegnato un terzo (due sestieri) della citt\u00e0 di Milano, un terzo di Genova e la residenza in un palazzo fatto erigere dall'arcivescovo Giovanni e che si trovava accanto all'Arcivescovato. Fece inoltre edificare il castello di Saronno quale sua residenza di campagna.\nBologna divenne subito argomento di contesa tra i tre fratelli. Governata da Giovanni Visconti d'Olona, la citt\u00e0 di proclam\u00f2 indipendente dal dominio milanese. Matteo II si limit\u00f2 a lamentarsi della cosa con il papa, mentre Galeazzo II e, soprattutto, Bernab\u00f2 premevano per un intervento armato. Divenne abbastanza evidente che i due pi\u00f9 giovani figli di Stefano Visconti erano intenzionati a perseguire una linea politica ben diversa da quella del fratello maggiore.\nLa morte.\nIl 29 settembre 1355, presso il castello di Saronno, al ritorno da una battuta di caccia presso Monza, Matteo lament\u00f2 forti dolori addominali. Mor\u00ec dopo cena, quasi certamente avvelenato per ordine dei fratelli che poi si spartirono i suoi domini. Principale sostenitore della tesi dell'avvelenamento fu proprio la madre di Matteo, Galeazzo e Bernab\u00f2: Valentina Doria. Fu sepolto nella chiesa di San Gottardo in Corte.\nAspetto e personalit\u00e0.\nPietro Azario lo descrive come di bell'aspetto ma pingue, facondo, pigro e negligente negli affari di governo. \nMatrimonio e discendenza.\nMatteo II Visconti si spos\u00f2 nel 1340, Egidiola Gonzaga, figlia di Filippino Gonzaga ed ebbero una figlia:\nEbbe inoltre una figlia illegittima da un'altra donna:"}
{"id": "260228", "revid": "92723", "url": "https://it.wikipedia.org/wiki?curid=260228", "title": "Giovanni di Dio", "text": "Biografia.\nAll'et\u00e0 di 8 anni, assieme a un chierico si allontan\u00f2 dalla casa paterna e giunse in Spagna, dove a Oropesa (Toledo) fu accolto dalla famiglia di Francisco Cid, detto \u201cel Mayoral\u201d.\nA Oropesa trascorse gran parte della sua vita. Fino a 27 anni Juan si dedic\u00f2 alla pastorizia, poi si arruol\u00f2, partecipando come soldato a due battaglie, una prima a Pavia dalla parte di Carlo V contro Francesco I e successivamente contro i Turchi, a Vienna.\nFinita la vita militare, finch\u00e9 ebbe soldi vag\u00f2 per mezza Europa, giungendo fino in Africa a fare il bracciante e poi fece il venditore ambulante a Gibilterra. Infine, nel 1537 si stabil\u00ec a Granada e apr\u00ec una piccola libreria. Avvertiva gi\u00e0 da tempo una grande vocazione per Ges\u00f9 nell'assistenza dei poveri e dei malati, ma fu allora che Giovanni mut\u00f2 radicalmente indirizzo alla propria vita, in seguito a una predica di Giovanni d'Avila.\nAttravers\u00f2 una grande crisi di fede, distrusse la sua libreria, and\u00f2 in giro per la citt\u00e0 agitandosi e rotolandosi per terra e rivolgendo ai passanti la frase che sarebbe divenuta l'emblema della sua vita: \nConsiderato pazzo, fu rinchiuso nell'Ospedale Reale di Granada, da dove usc\u00ec qualche mese dopo rasserenato e intenzionato ad assecondare la sua vocazione religiosa.\nDopo essersi posto sotto la guida di Giovanni d'Avila, si rec\u00f2 in pellegrinaggio al Monastero reale di Santa Maria de Guadalupe e, tornato a Granada, diede inizio alla sua opera di assistenza ai poveri, malati e bisognosi.\nNonostante le diffidenze iniziali, si unirono a lui altre persone, che si dedicarono completamente all'assistenza ai malati. Il suo modo di chiedere la carit\u00e0 era molto originale, infatti era solito dire: \u201cFate del bene a voi stessi! Fate bene, fratelli!\u201d.\nFond\u00f2 il suo primo ospedale, organizz\u00f2 l'assistenza secondo le esigenze di quelli che considerava i \u2018suoi\u2019 poveri. L'Arcivescovo di Granada gli cambi\u00f2 il nome in \"Giovanni di Dio\". Si impegn\u00f2 anche nei confronti delle prostitute, aiutandole a reinserirsi nella societ\u00e0. Mor\u00ec l'8 marzo 1550.\nCanonizzazione.\nLa sua fama si sparse in fretta e fu canonizzato nel 1690 da papa Alessandro VIII. Papa Leone XIII nel 1886 lo dichiar\u00f2 patrono degli ospedali e di quanti operano per restituire la salute agli infermi assieme a san Camillo de Lellis. Papa Pio XI, il 28 agosto 1930, lo proclam\u00f2, sempre insieme con Camillo de Lellis, \"Patrono degli infermieri\".\nCelebrazioni.\nSan Giovanni di Dio si celebra nella festa patronale dell'8 marzo a Troia (FG), un piccolo centro del subappennino dauno, dove esiste un'antica e profonda devozione: preghiere, santa messa, la processione con la statua del santo, strade e negozi affollati, citt\u00e0 illuminata con migliaia di luci multicolori, spettacolo pirotecnico.\nIl forte legame della popolazione locale al santo si fa risalire al 1590, allorch\u00e9 a Troia giunsero i Fatebenefratelli che assunsero la cura del locale ospedale e introdussero il culto a San Giovanni di Dio, destinato ad incidere profondamente sulla religiosit\u00e0 popolare.\nAl suono delle campane della chiesa di San Giovanni di Dio di Troia - con un concerto campanario composto da tre elementi - \u00e8 legato il ricordo di un miracolo: si racconta che nel 1910 alcuni minatori troiani, immigrati in America, udirono il suono della pi\u00f9 piccola delle tre campane della chiesa della loro terra natia, ed uscirono di corsa dalla miniera dove lavoravano, in Pennsylvania, scampando cos\u00ec al crollo della stessa pochi attimi dopo.\nNelle comunit\u00e0 di rito ambrosiano la memoria liturgica di San Giovanni di Dio \u00e8 celebrata il 28 novembre."}
{"id": "260232", "revid": "6923", "url": "https://it.wikipedia.org/wiki?curid=260232", "title": "Jos\u00e9 Eduardo Agualusa", "text": "Ha studiato agronomia e silvicoltura all'Istituto Superiore di Agronomia di Lisbona.\nBiografia.\nDi origine brasiliana da parte di padre e portoghese da parte di madre, Agualusa collabora con il giornale portoghese \"P\u00fablico\" dalla sua fondazione; sulla rivista domenicale di questo quotidiano firma una cronaca quindicinale. Realizza il programma \"A Hora das Cigarras\" (L'ora delle cicale), sulla musica e sulla poesia africane, diffuso la domenica, nelle stazioni radio portoghesi \"Antena 1\" e \"RDP \u00c1frica\".\nFirma inoltre una cronaca mensile sulla rivista \"Pais e Filhos\" (Padri e Figli).\n\u00c8 membro dell'Unione degli Scrittori Angolani (\"Uni\u00e3o dos Escritores Angolanos\").\nConnotazioni letterarie.\nNoto per il suo nomadismo reale e culturale (vive tra Luanda, Lisbona e Rio de Janeiro, quando non \u00e8 in giro per fiere del libro o conferenze), riversa nella sua opera tutta la frammentariet\u00e0 della sua parabola esistenziale. Difatti, malgrado abbia dimostrato grandi prove di narrativa lunga, il suo genere d'elezione \u00e8 il racconto, o la cronaca, cio\u00e8 prosa breve.\nLo spazio culturale in cui si muove l'opera di Agualusa non \u00e8 solo quello dell'Angola post-indipendenza: forse siamo davanti a uno dei primi autori autenticamente \"lusofoni\". Agualusa, pur appartenendo alla letteratura angolana, non ha infatti molto di nazionale e tanto meno di nazionalista, proiettando il lettore in uno scandaglio pi\u00f9 ampio che abbraccia, a pieno titolo, il Portogallo, il Brasile, gli altri paesi dell'Africa lusofona e i luoghi di presenza portoghese in Asia (Goa, ad esempio, \u00e8 l'ambientazione di uno dei suoi romanzi). A conferma del suo scandaglio lusofono, ha firmato la prefazione all'edizione portoghese di un romanzo dello scrittore est-timorese Lu\u00eds Cardoso (\"Cr\u00f3nica de uma Travessia\") e promuove la conoscenza della musica africana in Europa, recensendo, ad esempio, la cantante capoverdiana Lura."}
{"id": "260233", "revid": "88740", "url": "https://it.wikipedia.org/wiki?curid=260233", "title": "Alam\u016bt", "text": "Alam\u016bt (persiano \u0627\u0644\u0645\u0648\u062a) era una fortezza di montagna nelle aride colline a sud del Mar Caspio, nella Provincia di Qazvin, vicino alla cittadina di Mo'allem Kalayeh, circa 100\u00a0km dall'odierna Teheran in Iran.\nOggi di essa rimangono solo rovine.\nLa fortezza fu costruita nell'840 secondo Hamdollah Mostowfi a un'altezza di 2.100 metri. Fu costruita lungo una via che aveva solo una possibile entrata, cos\u00ec rendendo la conquista della fortezza estremamente difficile.\nNel 1090 la fortezza fu invasa e occupata dalla potenza degli Ha\u0161\u012b\u0161iyy\u016bn termine dispregiativo dell'epoca divenuto in italiano \"assassini\" e con forme simili in altre lingue europee , una minoranza sciita dell'epoca nota con il nome di ismailiti nizariti. In seguito si favoleggi\u00f2 dei suoi giardini e delle sue biblioteche. Le rovine di 23 altre fortezze rimangono ancora nel ventunesimo secolo visibili nelle vicinanze.\nLa fortezza di Alam\u016bt fu distrutta il 15 dicembre 1256 da Hulagu Khan come parte dell'offensiva mongola contro il sud-ovest asiatico islamico al fine di distruggere la temuta setta sciita. La fortezza di per s\u00e9 stessa era inespugnabile, ma Rukn al-Din Khor-shah si arrese senza un reale combattimento, nella vana speranza che Hulagu sarebbe stato misericordioso. Furono sterminati in massa.\nNel 2004, un terremoto ha danneggiato ulteriormente le gi\u00e0 precarie mura del forte.\nLetteratura e cinema.\nMarco Polo ne \"Il Milione\" descrive i giardini e il castello.\nAlamut \u00e8 un romanzo di Vladimir Bartol, pubblicato nel 1938 in lingua slovena, i cui protagonisti sono \u1e24asan-i \u1e62abb\u0101\u1e25 e gli Hashshashin.\nLa massima del romanzo \u00e8 \"Niente \u00e8 reale, ogni cosa \u00e8 permessa\". Questa massima \u00e8 stata ripresa dagli sviluppatori della serie Assassin's Creed come \"Il Credo degli Assassini\". Il romanzo \u00e8 stato tradotto in 18 lingue, inclusi il ceco (1946), il serbo (1954), il francese (1988), lo spagnolo (1989), l'italiano (1989), il tedesco (1992), il turco, il persiano (1995), l'arabo, il greco e il coreano. Nel 2003 \u00e8 stato tradotto anche in ebraico e in ungherese e nel 2004 in inglese.\nLa traduzione italiana \u00e8 di Arnaldo Bressan, ed \u00e8 stata pubblicata dapprima a Trieste per Editoriale stampa triestina nel 1989 (ISBN 88-7174-001-7). Una seconda edizione a Milano per Rizzoli, 1993 (Superbur; 146), ISBN 88-17-11446-4, infine a Roma per Castelvecchi nel 2013 (ISBN 978-88-7615-914-5)."}
{"id": "260234", "revid": "1305772", "url": "https://it.wikipedia.org/wiki?curid=260234", "title": "Libri (disambigua)", "text": ""}
{"id": "260235", "revid": "7336", "url": "https://it.wikipedia.org/wiki?curid=260235", "title": "Agualusa", "text": ""}
{"id": "260247", "revid": "729019", "url": "https://it.wikipedia.org/wiki?curid=260247", "title": "Mercury-Redstone 1A", "text": "La missione Mercury-Redstone 1A (MR-1A), facente parte del programma Mercury, venne lanciata il 19 dicembre 1960 dalla rampa di lancio numero 5 di Cape Canaveral in Florida. Gli obbiettivi di questa missione, un volo suborbitale privo di equipaggio, furono di testare l'idoneit\u00e0 per un volo nello spazio della capsula spaziale nonch\u00e9 la funzionalit\u00e0 di tutti i sistemi di bordo per una prossima missione - un volo suborbitale equipaggiato da un primate. La capsula pot\u00e9 per l'appunto essere testata sulla funzionalit\u00e0 dei suoi sistemi, dei congegni propulsori, dei retrorazzi frenanti nonch\u00e9 di tutto il sistema per la fase di recupero.\nIn fondo si tratt\u00f2 della ripetizione di quanto programmato per la missione Mercury-Redstone 1 (MR-1) conclusasi con un totale insuccesso circa un mese prima, il 21 novembre 1960. Al contrario del precedente fallimento, la missione Mercury-Redstone 1A fu un pieno successo. La capsula spaziale del Mercury raggiunse un apogeo di 210 chilometri percorrendo una distanza di 397 chilometri. Il razzo vettore Redstone raggiunse una velocit\u00e0 massima di poco superiore a quanto programmato, raggiungendo 7903 km/h.\nLa capsula spaziale pot\u00e9 essere recuperata da un elicottero dalle acque dell'Oceano Atlantico circa 15 minuti dopo il suo ammaraggio.\nLa Mercury usata per la missione aveva il numero di serie 2 e fu assemblata alla torre di salvataggio (LES) della capsula con il numero di serie 8. L'antenna di bordo invece era stata presa dalla capsula con il numero di serie 10. Il razzo vettore Redstone invece aveva il numero di serie 3. La missione ebbe la durata di 15 minuti e 45 secondi. La capsula pesava 1211 chilogrammi.\nEsposizione.\nLa capsula spaziale del Mercury con il numero di serie 2 usata nelle missioni Mercury-Redstone 1 e Mercury-Redstone 1A attualmente \u00e8 esposta presso il NASA Ames Research Center, Moffett Federal Airfield, in California."}
{"id": "260250", "revid": "1573940", "url": "https://it.wikipedia.org/wiki?curid=260250", "title": "Handan", "text": "Handan () \u00e8 una citt\u00e0-prefettura nella parte pi\u00f9 meridionale della provincia dello Hebei, nella Repubblica popolare cinese.\nLa popolazione della citt\u00e0 \u00e8 di 894.000 abitanti (1994) mentre la popolazione di tutta la prefettura ammonta a 4 milioni e mezzo di abitanti.\nStoria.\nHandan fu la capitale dello stato di Zhao durante il periodo degli stati combattenti.\nFu annessa dall'imperatore Qin Shihuangdi all'impero Qin al momento della distruzione di Zhao.\nCon la caduta della Dinastia Han da florido centro decadde a causa delle continue guerre e carestie che si susseguirono nella Cina settentrionale.\nAmministrazione.\nLa prefettura amministra le seguenti suddivisioni:\nNel 2016 la contea di Handan \u00e8 stata abolita."}
{"id": "260251", "revid": "709565", "url": "https://it.wikipedia.org/wiki?curid=260251", "title": "Assicurazione dei crediti", "text": "L'assicurazione dei crediti commerciali \u00e8 un servizio svolto da compagnie assicurative specializzate, generalmente \"monoramo\", e si basa sulla valutazione preventiva degli acquirenti a cura dell'assicuratore. Riguarda la copertura del rischio di perdita definitiva, originato da insolvenza e/o di mancato pagamento di crediti commerciali a breve termine, sorti nei confronti di operatori economici, a seguito di contratto di fornitura o prestazione di servizi.\nI principali operatori assicurativi sono i seguenti: Euler Hermes, Coface, Atradius. Le tre maggiori Compagnie sono presenti in svariati paesi con filiali o controllate. Dal 2004 \u00e8 presente nello scenario italiano una quarta compagnia: SACE BT (controllata da SACE SpA). Altri operatori minori sono AXA, AIG ed il Gruppo Credimundi. \nIl contratto \u00e8 stipulato dal fornitore nel proprio interesse, a differenza di ci\u00f2 che accade con le Cauzioni, e prevede uno scoperto obbligatorio (la vigente normativa non consente all'Assicuratore di concedere copertura al 100% - generalmente si oscilla tra l'80 ed il 90%, anche in relazione all'area geografica di residenza del \"buyer\" e della destinazione della merce).&lt;br&gt;A differenza delle polizze assicurative di altri rami, la stipula del contratto non rende automatica la copertura; \u00e8 necessario che il fornitore avanzi formale richiesta del fido per ciascun debitore (limite di credito o limite massimo assicurabile).\nSi tratta pertanto di una tipologia di attivit\u00e0 assicurativa con caratteristiche peculiari rispetto ai \u201crami elementari\u201d (si pu\u00f2 definire come una \u201cpolizza di prevenzione a contenuto indennitario\u201d) e necessita di intermediari specializzati nella specifica gestione. \nIn sintesi, l'assicurazione del credito si compone generalmente di tre tipologie di servizio:\nUna sua tipologia molto specifica e utilizzabile come strumento di mitigazione del rischio nel contesto delle transazioni commerciali internazionali \u00e8 l'assicurazione del credito all'esportazione, rivolta agli operatori internazionali e che copre solitamente gran parte del credito all'esportazione. In Italia, essa viene offerta per esempio dalla SACE e dalla Euler Hermes.\nLe caratteristiche della polizza credito.\nLe caratteristiche delle polizze crediti proposte dagli assicuratori sono le seguenti:\nGlobalit\u00e0.\nQuello che nel campo dell'assicurazione vita \u00e8 rappresentato dalla \u201cmutualit\u00e0\u201d, nel settore crediti \u00e8 determinato dalla \u201cglobalit\u00e0\u201d; quando un Fornitore desidera la copertura del rischio di insolvenza, si vede chiedere dall'Assicuratore che tutto il fatturato sviluppato sull'intero portafoglio debitori sia assoggettato a premio. Le eccezioni riguardano solitamente specifiche aree geografiche (es. copertura solo del mercato interno e/o dell'export in certi paesi) oppure rami di attivit\u00e0 \u2013 le polizze credito non consentono solitamente la \u201cselezione\u201d preventiva dei debitori da parte del Fornitore.\nAnalisi preventiva del portafoglio.\nL'Assicuratore effettua una valutazione di tutti i debitori posti in copertura, selezionando i rischi sgraditi (esclusi solitamente dal pagamento del premio) e determinando il limite massimo assicurabile per ciascun debitore.\nL'analisi preventiva degli acquirenti consente di limitare i mancati pagamenti ed i relativi indennizzi (e pertanto il costo in termini di premio): le Compagnie utilizzano nella valutazione del debitore non soltanto le informazioni pubbliche, ma le esperienze relative ad una base fornitori ampia, generalmente pi\u00f9 completa rispetto a quanto sia disponibile per il singolo Fornitore. \nIn taluni casi viene concessa al cliente la facolt\u00e0 di determinare internamente fidi di minor importo (cosiddetta \u201clatitudine\u201d), sulla base di informazioni pubbliche e/o delle pregresse esperienze commerciali dirette.\nLa negoziazione con la Compagnia dei plafond concessi a ciascun debitore \u00e8 il momento pi\u00f9 delicato di una trattativa, dove l'assistenza di un [agente] specializzato pu\u00f2 consentire l'ottenimento delle coperture necessarie sul singolo cliente.\nLe Compagnie offrono infatti servizi accessori tramite una service unit che comprendono la determinazione del fido iniziale per ciascun cliente e la sua gestione, sia in aumento che in diminuzione.\nRotativit\u00e0 del limite massimo assicurabile.\nUna volta concesso un limite di credito per un certo debitore, il plafond ha caratteristiche rotative (come per i castelletti bancari), cio\u00e8 ricomprende in copertura i crediti in sequenza cronologica a seguito dei pagamenti delle partite debitorie da parte dell'acquirente. La rotativit\u00e0 cessa in caso di cancellazione da parte dell'assicuratore.\nFranchigie e massimo indennizzo.\nLe polizze crediti, per limitare le incombenze amministrative o ridurre l'importo del premio, talora escludono dalla copertura le perdite di ammontare limitato (franchigie).\nEsistono tre tipologie di franchigie: la franchigia assoluta, la relativa e la globale.\nVengono anche solitamente previsti ammontari massimi indennizzabili per annualit\u00e0 assicurativa (in termini di moltiplicatore rispetto al premio versato).\nGestione interna del mancato pagamento entro termini concordati \u2013 attivit\u00e0 di recupero.\nA differenza del Factoring, con l'assicurazione non avviene la cessione del credito a terzi. Si ha soltanto il diritto alla surroga in caso di pagamento di un eventuale sinistro. Pertanto il Fornitore non si trova spossessato della titolarit\u00e0 del credito e gestisce internamente il rapporto con il proprio cliente (che non viene \u201cnotificato\u201d). Le polizze prevedono un certo numero di giorni di ritardo \u201cfisiologico\u201d rispetto alla scadenza originale del credito, durante i quali il Fornitore svolge in proprio le attivit\u00e0 di recupero.&lt;br&gt;Superato tale limite, la Compagnia deve venire informata attraverso una Denuncia di Mancato Pagamento. Le polizze sul mercato a questo punto offrono soluzione diverse, talune permettono all'assicurato di avvalersi delle strutture specializzate delle Compagnie per il recupero, sia giudiziale che bonario, altre richiedono che sia l'assicurato a svolgere in proprio tutte le azioni."}
{"id": "260253", "revid": "729019", "url": "https://it.wikipedia.org/wiki?curid=260253", "title": "Nicia", "text": "Membro del partito aristocratico, ricopr\u00ec pi\u00f9 volte la strategia ed \u00e8 noto per aver stipulato la pace che concluse la guerra archidamica, prima fase della guerra del Peloponneso oltre che per aver guidato la Spedizione ateniese in Sicilia, in cui trov\u00f2 la morte.\nFonti.\nLe principali fonti sulla Vita di Nicia sono Tucidide (\"Guerra del Peloponneso\") e Plutarco (\"Vite Parallele\"). Quest'ultimo cita come sue fonti principali i due storici siciliani Filisto e Timeo.\nMentre Tucidide, che conobbe Nicia di persona ed \u00e8 contemporaneo degli avvenimenti, lo descrive come una figura tragica che l'iniziale buona sorte spinge poi all'immeritato disastro; Plutarco, forse sulla scorta delle sue fonti, lo accusa pi\u00f9 esplicitamente di essere un codardo e di essere succube di superstizioni e Auguri. Nell'episodio dell'Eclissi, mentre Tucidide punta il dito sugli auguri, Plutarco ritiene che a costringere l'esercito ad attendere \"tre volte nove giorni\" prima di iniziare la ritirata sia stato solo Nicia.\nBiografia.\nOrigini familiari.\nNato nel 470 ad Atene da Nicerato del demo di Cidantide, Nicia apparteneva ad una casata aristocratica ed era uno dei cittadini pi\u00f9 in vista di Atene con un patrimonio di oltre 100 talenti d'argento, dal momento che la sua famiglia aveva diritti di sfruttamento delle assai redditizie miniere d'argento del Laurio che gestiva mediante l'impiego di schiavi il cui numero superava il migliaio.\nNon \u00e8 noto il nome della moglie ma si conosce l'esistenza di un fratello, Eucrate, e di un figlio, Nicerato, citato anche nel dialogo di Platone \"La Repubblica\" e che fu ucciso dai Trenta.\nCarriera politica.\nCollega di Pericle, dopo la morte di questi, nel 428 a.C., divenne stratego grazie al forte appoggio da parte dei ricchi e degli aristocratici che ne fecero il proprio baluardo contro la politica demagogica di Cleone; in ogni caso non gli mancarono la stima o l'appoggio popolare in virt\u00f9 alla sua indole, descritta da Plutarco nei seguenti termini:\nIn seguito Plutarco aggiunse che, data la sua grande ricchezza, Nicia aveva sempre attorno a s\u00e9 gente che chiedeva danaro e lo otteneva sia perch\u00e9 beneficiava chi se lo meritasse sia per timore e che pertanto era oggetto di diverse parodie comiche.\nNicia, fu, infine, celebrato per la sua munificenza che, per fasto e lusso, super\u00f2 tutti i predecessori e contemporanei: delle sue numerose offerte votive \u00e8 nota una statua dorata di Pallade, collocata sull'Acropoli e l'edicola nel recinto sacro di Dioniso sormontata dai tripodi ottenuti nelle gare teatrali in cui fu corego e in cui non fu mai sconfitto.\nDi lui si ricordano le splendide cerimonie organizzate a Delo. Infatti, a differenza delle delegazioni delle altre citt\u00e0, quando guid\u00f2 la processione, sbarc\u00f2 a Renea con il coro, le vittime sacrificali ed il resto del corredo portando un ponte da lui fatto costruire ad Atene adorno di pitture, drappi, festoni con cui, durante la notte, congiunse il breve tratto di mare tra Renea e Delo. La mattina attravers\u00f2 il ponte in testa alla processione diretta al tempio per poi piantare una palma di bronzo come offerta al dio.\nSuccessi militari.\nSebbene accusato di debolezza, si distinse pi\u00f9 volte nella strategia per una serie di successi nella guerra archidamica, riuscendo con la sua condotta prudente, talvolta per\u00f2 tacciata di vilt\u00e0, ad evitare sconfitte ed a non rendersi inviso al popolo ateniese, sempre sospettoso degli aristocratici.\nNel 427 a.C., condusse una spedizione contro l'isola di Minoa, arida ma strategicamente importante, posta di fronte a Megara e la conquist\u00f2 poi, l'anno seguente, con una flotta di 60 triremi e 2.000 opliti, devast\u00f2 e saccheggi\u00f2 le campagne dell'isola di Milo, la Locride e torn\u00f2 ad Atene.\nNel 425, quando gli spartani attaccarono per terra e mare la piazzaforte ateniese di Pilo, fortificata poco tempo prima da Demostene, nella battaglia che divamp\u00f2, un contingente di 400 opliti spartani, rimase tagliato fuori sull'isola di Sfacteria. Gli ateniesi, ritennero che la cattura sarebbe stata un grande successo ma l'assedio presentava forti difficolt\u00e0 sia per la scarsit\u00e0 d'acqua sia per la necessit\u00e0 di trasportare i rifornimenti da lontano e con viaggio dispendioso che d'inverno risultava estremamente pericoloso.\nPer salvare i propri compatrioti, gli spartani avevano chiesto un armistizio agli ateniesi che per\u00f2, nonostante lo zelo di Nicia, allora stratego, non si era tramutato in pace a causa dell'ostilit\u00e0 di Cleone. Quando l'assedio inizi\u00f2 a complicarsi, pertanto, gli ateniesi si adirarono con Cleone il quale in un'assemblea rivers\u00f2 la colpa su Nicia accusandolo di lasciarsi sfuggire i nemici con la sua fiacchezza e millant\u00f2 che al suo posto avrebbe conquistato l'isola in venti giorni. Nicia, allora, volendo definitivamente smascherare l'inconsistenza dell'avversario, si alz\u00f2 e gli cedette il comando e poich\u00e9 Cleone nicchiava, gli impose di prendere il mare con tutte le truppe che desiderava mentre l'assemblea lo scherniva.\nTuttavia, i pronostici di Nicia furono capovolti quando Cleone entro il termine di venti giorni che si era stabilito riport\u00f2 ad Atene, prigionieri, tutti gli spartani che si erano arresi dopo la battaglia.\nQuesto fu un grave colpo per la reputazione di Nicia dal momento che a molti sembr\u00f2, assai pi\u00f9 che \"gettare lo scudo\", vergognoso e disonorevole aver rinunciato volontariamente al comando, porgendo all'avversario l'occasione di un cos\u00ec grande trionfo di cui poi la citt\u00e0 avrebbe pagato le spese data la presunzione e l'audacia incontrollabile di Cleone.\nEbbe modo di rifarsi, quando, nello stesso anno, coadiuvato da due colleghi, ottenne il comando della spedizione contro Corinto. La battaglia, a lungo incerta, si risolse dopo molte ore quando gli ateniesi caricarono con l'intera cavalleria infliggendo pesanti perdite ai nemici e tra di essi lo stesso comandante, Licofronte. Poi, appreso l'arrivo di un nuovo esercito nemico, Nicia si ritir\u00f2 dopo aver fatto seppellire i morti. Dopo poco, per\u00f2, si ricord\u00f2 di aver lasciato insepolti due dei suoi commilitoni e pertanto prefer\u00ec rinunciare all'onore della vittoria inviando un'araldo per chiedere di seppellirli.\nCi\u00f2 fatto, prosegu\u00ec verso Crommione di cui devast\u00f2 il territorio e si diresse fino al territorio di Epidauro, approd\u00f2 a Metana a mezza via tra Epidauro e Trezene, conquist\u00f2 l'istmo della penisola, sulla quale sorge Metana, fece erigere un forte da cui per un certo periodo fece partire scorribande nelle contrade di Trezene, Ali ed Epidauro. Infine, dopo aver perfezionati i dispositivi di difesa, ricondusse l'esercito in patria.\nNel 424, Nicia, riottenne la strategia e condusse con due colleghi una spedizione contro le coste della Laconia durante la quale occup\u00f2 facilmente l'isola di Citera essendosi messo in contatto con alcuni degli abitanti. Poi, posta una guarnigione, devast\u00f2 le coste della Laconia per sette giorni, conquist\u00f2 Terea ove gli si erano rifugiati gli abitanti di Egina e la distrusse; quanto agli abitanti, furono condannati a morte.\nL'anno seguente, insieme a Nicostrato, Nicia, fu inviato nella Calcidica per controllare i movimenti del generale spartano Brasida. Insieme al collega, Nicia, rinsald\u00f2 il possesso di Mende e pose sotto assedio Scione ed avvi\u00f2 trattative diplomatiche con Perdicca, re di Macedonia ed infine torn\u00f2 ad Atene.\nRuolo nelle trattative di pace.\nPoi, per\u00f2, Cleone, continuando la sua politica aggressiva, condusse gli ateniesi al disastro di Anfipoli che apr\u00ec le porte alle trattative con Sparta la quale, nondimeno, si trovava in forti difficolt\u00e0 per via della frequenti rivolte degli iloti.\nIn ogni caso, Nicia, insieme al re spartano Plistoanatte, fu tra i principali fautori della pace e contribu\u00ec in modo determinante alla stesura del trattato che poneva fine alla guerra archidamica o prima parte della guerra del Peloponneso, tuttora convenzionalmente chiamata pace di Nicia. Scrive Tucidide:\nLa spedizione contro Siracusa.\nPreparativi.\nAll'apice del suo successo politico e militare, Nicia poteva sperare di godersi i suoi successi e le sue ricchezze a lungo. Personalmente favorevole ad una alleanza con gli Spartani, fu spinto su posizioni sempre pi\u00f9 moderate dalla politica aggressiva dei Demagoghi e di Alcibiade che sfoci\u00f2 nella spedizione contro Siracusa.\nDella spedizione in Sicilia, Nicia, peraltro prosseno di Siracusa, fu uno dei pi\u00f9 strenui avversari sia poich\u00e9 riteneva poco saggio sguarnire Atene e gli alleati per un conflitto lontano sia poich\u00e9 era certo della precariet\u00e0 della pace stipulata con Sparta (in effetti, il trattato non era stato ratificato da numerosi alleati della Lega Peloponnesiaca) e che questa avrebbe potuto riprendere il conflitto ed infine poich\u00e9, anche qualora la Sicilia fosse stata conquistata, sarebbe stato difficile mantenerla sotto il controllo ateniese specialmente dopo le perdite subite nell'epidemia del 430 a.C..\nTale discorso, tuttavia, non pot\u00e9 eguagliare quello di Alcibiade per cui Nicia tent\u00f2 di distogliere gli ateniesi o quanto meno di avere mezzi maggiori per la campagna esponendo pressanti richieste di uomini e mezzi ma, neppure ci\u00f2 serv\u00ec allo scopo; infatti, gli Ateniesi, accesi dall'entusiasmo disposero l'invio di un contingente addirittura doppio rispetto a quello richiesto da Nicia ch'egli aveva quantificato in 100 triremi, 5.000 opliti tra ateniesi e alleati, reparti di frombolieri e arcieri ateniesi e cretesi.\nDi conseguenza, sebbene avesse avversato la spedizione e pur adducendo problemi di nefrite o calcolosi renale (male che lo avrebbe tormentato durante tutta la campagna militare siciliana), non pot\u00e9 evitare di esserne messo a capo insieme ad Alcibiade e a Lamaco.\nSbarco in Sicilia.\nLa spedizione inizi\u00f2 con i peggiori auspici poich\u00e9 non pass\u00f2 molto tempo che i tre strateghi iniziarono a litigare sulla strategia da assumere: Lamaco era d'avviso di puntare direttamente su Siracusa per assaltarla prima ancora che potesse addestrare le proprie milizie; Alcibiade riteneva opportuno staccare da Siracusa le citt\u00e0 alleate per poi predisporre l'assedio; Nicia, invece, propendeva per inviare un distaccamento in aiuto a Segesta, far mostra di forza e ritornare ad Atene.\nVinse il parere di Nicia che invi\u00f2 Alcibiade e 60 navi ad occupare il porto di Catania ma costui, poco tempo dopo, incalzato dallo scandalo delle Erme, fugg\u00ec presso gli spartani.\nPertanto, rimasto praticamente solo al comando, Nicia decise di navigare attorno alle coste sicule per rafforzare il morale dell'esercito ma poi, dopo un breve tentativo di occupare la citt\u00e0 di Ibla, torn\u00f2 a Katane, praticamente con un nulla di fatto.\nPassata l'estate, venuto a sapere che i Siracusani ormai si preparavano all'offensiva, Nicia decise di navigare in tutta fretta verso Siracusa per predisporne l'assedio e, allo scopo di garantirsi una maggiore sicurezza, invi\u00f2 ai nemici un falso messaggero per consigliare loro di avanzare su Catania e quindi di conquistarla.\nCon tale stratagemma, Nicia ottenne quanto voluto: mentre l'intera armata dei siracusani si recava a Catania, gli ateniesi poterono sbarcare indisturbati ed aspettare il nemico. I siracusani, accortisi dell'inganno, richiamarono l'esercito che tent\u00f2, senza esito alcuno, di riconquistare le posizioni.\nIn ogni caso, Nicia non sfrutt\u00f2 il successo e prefer\u00ec ritrarsi a Nasso incurante del fatto che i siracusani fossero usciti e avessero saccheggiato il territorio di Catania e bruciato l'accampamento estivo degli ateniesi.\nAssedio di Siracusa.\nA seguito di ci\u00f2, Nicia mosse a tappe forzate verso Siracusa, sbarc\u00f2 a Thapsos e conquist\u00f2 di sorpresa la collina dell'Epipole, postazione strategica che dominava gli accessi a Siracusa, riuscendo in tale impresa a sconfiggere i reparti scelti e la cavalleria siracusana, assai temuta tra i greci.\nPoi, nonostante le difficolt\u00e0 tecniche, la presenza di paludi ed il terreno aspro, riusc\u00ec a cingere la citt\u00e0 di Siracusa con un vallo anche se non pot\u00e9 completare l'impresa a causa della costruzione di un contromuro da parte degli assediati. In questi scontri Nicia ebbe modo di distinguersi specialmente quando, rimasto solo con alcuni attendenti mentre Lamaco affrontava la cavalleria nemica (morendo poi nello scontro), riusc\u00ec a respingere il contrattacco dei Siracusani incendiando parte del materiale da costruzione.\nIn ogni caso, confidando eccessivamente nelle circostanze e nelle trattative da lui condotte con i maggiorenti di Siracusa per trattare la resa, pur essendo stato avvertito dell'avvicinarsi di Gilippo, sottovalut\u00f2 lui e le sue truppe, giudicandole di scarso numero ed efficacia.\nQuesto fu un grave errore: Gilippo, inviati messaggeri a Siracusa, convinse la citt\u00e0 a non cedere poi, una volta entrato in citt\u00e0, riprese l'offensiva; il primo scontro fu un completo insuccesso, data l'indisciplina dei siracusani, ma poi l'esercito ateniese sub\u00ec una dura disfatta ed il muro ossidionale fu troncato in diversi punti.\nL'insuccesso indebol\u00ec non poco la posizione degli Ateniesi poich\u00e9 l'esercito ateniese sub\u00ec numerose perdite e Gilippo riusc\u00ec a convincere altre citt\u00e0 sicileote a portare soccorso a Siracusa.\nDi conseguenza Nicia, scoraggiato e scettico sul buon esito dell'impresa, scrisse agli ateniesi per chiedere copiosi rinforzi o per ritirare l'esercito ed in ogni caso sollecitava l'esonero dal comando per l'aggravamento della malattia.\nGli ateniesi, istigati dal partito pi\u00f9 radicale, optarono per l'invio di una seconda spedizione, rifiutarono l'esonero per Nicia e promossero Eutidemo e Menadro come colleghi dello stratego, in attesa dell'arrivo della seconda spedizione, capitanata da Demostene.\nLa situazione, frattanto, peggiorava rapidamente specialmente per la perdita del Plemmirio, posizione strategica che consentiva di bloccare l'accesso al porto di Siracusa nonch\u00e9 luogo ove gli ateniesi conservavano danaro e le attrezzature per la flotta.\nLa vittoria indusse i siracusani, rianimati dagli aiuti e guidati con mano ferma dal professionista spartano, a rafforzare ulteriormente la flotta in modo da ingaggiare uno scontro navale e, se possibile, rompere il blocco prima dell'arrivo dei rinforzi ateniesi. Nicia, consapevole di ci\u00f2, mantenne la flotta nei pochi approdi sicuri ma Meandro ed Eutidemo, freschi di nomina, bramosi di compiere una qualche brillante impresa prima che giungessero i rinforzi, diedero battaglia e subirono un'atroce disfatta.\nFinalmente giunsero i rinforzi, 73 navi, 5000 opliti, 3000 giavellottisti, arcieri e frombolieri, che atterrirono sia i Siracusani sia Nicia che propendeva per una strategia attendista e cauta; al primo consiglio di guerra Demostene sollecit\u00f2 un attacco risolutivo o la ritirata lasciando sgomento Nicia il quale consigliava di mantenere stretto il blocco e aspettare che la citt\u00e0, sfiduciata e priva di risorse accettasse quella resa che gi\u00e0 diversi aristocratici trattavano segretamente con Nicia.\nTali consigli, tuttavia, furono rigettati da Demostene e dagli altri colleghi: la notte, gli ateniesi compirono una sortita riuscendo a riconquistare le posizioni occupate dai siracusani finch\u00e9 non intervennero nello scontro i Beoti i quali, serrate le file, contrattaccarono riuscendo a respingere gli ateniesi sulle posizioni di partenza.\nIndeboliti dalle perdite e debilitati per le malattie, dovute alle paludi vicine, gli strateghi ateniesi, Demostene in particolare, iniziarono a pensare alla ritirata; Nicia, tuttavia, confidando nei suoi contatti a Siracusa, si oppose fermamente almeno finch\u00e9 non venne a conoscenza dell'arrivo di una seconda armata di rinforzo ai Siracusani.\nL'eclissi di Luna e la ritirata.\nLa partenza era ormai pronta quando, il 27 agosto del 413 a.C., si verific\u00f2 un'eclissi di luna che suscit\u00f2 il panico tra le truppe e Nicia, consultandosi con i suoi auguri, ritenne opportuno attendere il nuovo ciclo lunare non avendo visto la luna tornare limpida dopo il fenomeno.\nLa situazione, gi\u00e0 precaria, precipit\u00f2 sia poich\u00e9, in vista della partenza gli ateniesi avevano chiesto a Catania di sospendere il rifornimenti, sia per le malattie sia per gli attacchi del nemico che, durante uno scontro navale, riusc\u00ec ad affondare diverse navi ateniesi provocando forti perdite e, tra queste, lo stratego Eurimedonte.\nCon la vittoria i siracusani avevano bloccato l'accesso del porto e Nicia e Demostene, per non perdere il resto della flotta, tentarono la controffensiva armando tutte le navi a loro disposizione con qualunque mezzo ma il risultato fu favorevole ai siracusani che avevano dalla loro il vantaggio dello spazio angusto che impediva la mobilit\u00e0 della flotta ateniese.\nInfine, privi di mezzi, gli ateniesi si disposero alla ritirata, via terra, ma Nicia fu ingannato dal nemico: Ermocrate, infatti, comandante siracusano, invi\u00f2 alcuni attendenti affinch\u00e9 lo esortassero a non mettersi in cammino di notte onde evitare il pericolo di agguati; Nicia, allora, posticip\u00f2 alla mattina la partenza ignaro che gli avversari avevano avuto il tempo per uscire dalla citt\u00e0 e porre presidi lungo i possibili passaggi percorribili dagli ateniesi.\nIl giorno seguente, quindi, allo stremo delle forze, Nicia comand\u00f2 la partenza ed assunse il comando dell'avanguardia mentre Demostene avrebbe guidato la retroguardia.\nMorte.\nLa marcia degli ateniesi dur\u00f2 otto giorni finch\u00e9, sconfitto un presidio siracusano sul guado del fiume Cacipari, le forze di Nicia avanzarono fino al fiume Erineo ma la retroguardia di Demostene, circondata dalla cavalleria siracusana, bersagliata a distanza e ormai decimata dagli attacchi fu costretta alla resa.\nNicia, senza sapere della resa di Demostene, distante oltre 30 stadi, prosegu\u00ec la marcia con i suoi 8.000 opliti pesantemente armati per raggiungere le alte e franose sponde del fiume Asinaro.\nLungo gli argini dell'Asinaro, l'esercito di Nicia, circa 3000 opliti e la fanteria leggera, fu circondato da quello siracusano che, in combinazione con truppe di Agrigento, inizi\u00f2 una serie di attacchi a distanza contro i resti dell'armata ateniese finch\u00e9 fu sterminata.\nNicia, catturato vivo nei pressi della Fattoria di Polyzelos, nonostante Gilippo desiderasse adornarne il suo trionfo al ritorno a Sparta, fu ucciso dagli strateghi siracusani, i quali probabilmente volevano evitare che le trattative segrete, andate avanti durante tutto l'assedio, venissero alla luce. \nIl suo esercito catturato in gran parte fu sterminato dalle malattie e dalla fame nelle Latomie presso Siracusa e, quando gli ateniesi eressero un monumento alla memoria dei caduti, omisero il nome di Nicia, essendosi arreso ai nemici.\nI contraccolpi interni di questa sconfitta determinarono il crollo militare e civile di Atene."}
