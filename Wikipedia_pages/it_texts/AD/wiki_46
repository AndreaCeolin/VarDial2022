{"id": "217385", "revid": "57342", "url": "https://it.wikipedia.org/wiki?curid=217385", "title": "Emanuele Luzzati", "text": "Noto soprattutto come scenografo e illustratore, \u00e8 stato maestro in ogni campo dell'arte applicata.\n\u00c8 stato per due volte candidato al Premio Oscar per i film di animazione \"La gazza ladra\" (1964) e \"Pulcinella\" (1973).\nBiografia.\nL'infanzia e il periodo svizzero.\nEmanuele Luzzati nacque a Genova il 3 giugno 1921 da una famiglia ebraica della buona borghesia genovese, nella casa di via Caffaro 12A dove vivr\u00e0 tutta la vita, con l'eccezione del periodo svizzero.\nNel 1938 a causa delle leggi razziali fu costretto ad interrompere gli studi al Liceo classico Cristoforo Colombo. Decise allora di studiare disegno e perci\u00f2 inizi\u00f2 a frequentare gli \"ateliers\" dello scultore Edoardo Alfieri e del pittore Onofrio Martinelli.\nNel 1940 la famiglia Luzzati si trasfer\u00ec a Losanna ed Emanuele s'iscrisse all\"'\u00c9cole des Beaux-Arts et des Arts Appliqu\u00e9es\", dove si diplom\u00f2 quattro anni pi\u00f9 tardi.\nQuesti anni furono molto stimolanti per il giovane studente, che entr\u00f2 in contatto con il regista Louis Jouvet e con lo scenografo Christian B\u00e9rard. In particolare rimase colpito da una rappresentazione dell\"'Histoire du soldat\" di Stravinskij che riproduceva l'allestimento originale del 1918, con la forza delle molteplici sperimentazioni in senso musicale e figurativo. \nNel periodo svizzero strinse amicizia con altri due espatriati genovesi, Alessandro Fersen e Aldo Trionfo, con i quali collaborer\u00e0 in seguito. Con loro nel 1944 allest\u00ec uno spettacolo teatrale, la pantomima di argomento popolare ebraico \"Salomone e la regina di Saba\". La \"pi\u00e8ce\" era scritta da Fersen, le scene dipinte da Luzzati, mentre gli attori erano Aldo Trionfo e Guido Lopez.\nDopo il rientro in Italia alla fine della guerra, nel 1945 lo spettacolo venne ripreso a Genova (al Teatro Augustus) e a Milano (al Teatro Litta): ne rimangono alcune fotografie in bianco e nero dalle quali s'intuisce l'influenza di Chagall, del Kandinskij del Blaue Reiter, dell'Espressionismo tedesco.\nL'affermazione.\nNel 1947 Luzzati firm\u00f2 la prima scenografia ufficiale. Insieme a Fersen aveva fondato la \"Compagnia del Teatro Ebraico\" e con essa i due amici rappresentarono al Teatro Nuovo di Milano una storia di argomento ebraico, \"Lea Lebowitz\", su testo di Fersen, con maschere, costumi e scene di Luzzati. Lo spettacolo fu un vero successo di critica e di pubblico e questo permise loro di essere accolti nel mondo del \"teatro ufficiale\". Lo spettacolo era molto innovativo innanzitutto per l'argomento, visto che a quell'epoca la cultura degli \"shtetl\" ebraici non era per nulla conosciuta; ma anche per le originali soluzioni teatrali: la scena del villaggio ebraico era ottenuta attraverso teloni di juta appesi, ma ci\u00f2 che era pi\u00f9 inconsueto erano le grandi maschere di cartapesta disegnate da Luzzati, dalle espressioni rigide e grottesche.\nA Genova il giovane scenografo aveva conosciuto il gruppo teatrale che faceva capo a Giannino Galloni e con esso nel 1948 allest\u00ec \"La mandragola\" di Machiavelli e \"Il soldato Tanaka\" di Georg Kaiser, inizio della lunga collaborazione con il Teatro stabile di Genova. \nNel 1949 ricevette il primo incarico di rilievo nazionale. Si trattava de \"Le allegre comari di Windsor\" allestite al Teatro dei Parchi di Nervi dall'amico Fersen con attrici del calibro di Paola Borboni, Anna Proclemer e Andreina Pagnani.\nNel 1950 venne chiamato da Vittorio Gassman a disegnare le maschere e i costumi di un \"Peer Gynt\" allestito dal Teatro d'Arte Italiano. Nello stesso anno venne contattato dall'architetto navale Gustavo Pulitzer-Finali per disegnare tessuti e arazzi per la ditta M.I.T.A. (Manifattura italiana tappeti artistici) di Genova-Nervi. Il disegno dei pannelli per la sala scrittura ed il bar della motonave \"Conte Biancamano\" rappresent\u00f2 l'inizio di una lunga collaborazione. \nNel 1951 Luzzati conobbe il ceramista Bartolomeo Tortarolo, noto come \"Il bianco\", e cominci\u00f2 a disegnare ceramiche per la fornace \"Pozzo della Garitta\" di Albisola. \nNel 1952 arriv\u00f2 il primo incarico per le scene e i costumi di un'opera lirica: era \"La diavolessa\" di Baldassarre Galuppi, messa in scena al Gran Teatro La Fenice di Venezia da Corrado Pavolini e diretta da Carlo Maria Giulini.\nDel 1953 \u00e8 invece la prima collaborazione con il Maggio Musicale Fiorentino, nel \"Mefistofele\" di Arrigo Boito per la regia di Tat'jana Pavlova e la direzione di Tullio Serafin. Con la manifestazione toscana seguiranno molte altre collaborazioni. \nNel 1955 fu la volta del Teatro dell'Opera di Roma con la prima della \"Burlesca\" di Antonio Verretti diretta da Gianandrea Gavazzeni.\nNegli anni cinquanta continu\u00f2 a collaborare con il teatro di prosa come scenografo e costumista; lavorer\u00e0 in quegli anni soprattutto per il Teatro Stabile di Genova e Il Teatro delle Arti di Roma. In particolare nel 1955 la sala ricostruita del Teatro Duse venne inaugurata da \"L'amo di Fenisia\" di Lope de Vega diretta da Fersen con scene e costumi di Luzzati.\nNello stesso 1955 vinse il \"Primo Premio per la Ceramica\" a Cannes con l'opera \"I cavalieri della triste figura\" e pubblic\u00f2 la prima cartella di litografie, \"Viaggio alla citt\u00e0 di Safed\".\nAnche il 1957 fu un anno intenso per l'artista genovese. Innanzitutto alla Galleria Rotta di Genova fu allestita una mostra collettiva di ceramiche, in cui esposero anche Lucio Fontana, Aligi Sassu e Stefano d'Amico. A seguire \"Molto rumore per nulla\", allestito al Teatro stabile di Trieste rappresent\u00f2 la prima collaborazione dello scenografo ligure con il regista Franco Enriquez. In quello stesso anno conobbe Giulio Gianini, l'animatore con cui realizzer\u00e0 tutti i suoi cartoni animati. Infine partecip\u00f2 alla fondazione de \"La Borsa di Arlecchino\"; il contributo di Lele Luzzati al primo teatro \"underground\" genovese fu piccolo, ma importante: disegn\u00f2 la locandina poi usata durante tutte le stagioni, e organizz\u00f2 e dipinse lo spazio scenico.\nAl 1958 risale la prima scenografia di un'operetta allestita al Festival dell'Operetta di Trieste, disegn\u00f2 scene e costumi della \"Frasquita\" di Franz Leh\u00e1r. In quello stesso anno fu particolarmente intensa l'attivit\u00e0 di ceramista, fra le altre opere realizz\u00f2 la decorazione della sede londinese della compagnia aerea El Al.\nIl 1959 fu di nuovo un anno di grandi risultati: fu chiamato alla Piccola Scala per disegnare le scenografie de \"Il cordovano\" di Goffredo Petrassi; disegn\u00f2 le scene per il balletto \"Renard\" di Stravinskij, collaborando per la prima volta con il coreografo Aurelio Milloss; usc\u00ec il suo primo cartone animato, \"Pulcinella: il gioco dell'oca\", realizzato con Giulio Gianini.\nNel 1960 realizz\u00f2 la prima scenografia per il Teatro alla Scala che metteva in scena la \"Cenerentola\" di Prokof'ev.\nNel 1961 Emanuele Luzzati partecip\u00f2 alla fondazione de \"La Compagnia dei Quattro\", composta da Glauco Mauri e Valeria Moriconi, diretti da Franco Enriquez. Il primo spettacolo messo in scena fu \"Il Rinoceronte\" di Eugene Jonesco al Teatro Mercadante di Napoli. \nNel 1962 l'artista pubblic\u00f2 il primo libro come unico autore sia dei testi sia delle illustrazioni: si trattava de \"I Paladini di Francia\", edito da Mursia, tratto dal cartone animato del 1960. Nello stesso anno disegn\u00f2 le scene e i costumi per una memorabile edizione de \"La bisbetica domata\" messa in scena dalla Compagnia dei Quattro, che verr\u00e0 replicata per dieci anni, in Italia e all'estero. Sempre nel 1962 vinse il Premio San Genesio per le scene de \"La baracca\", un \"collage\" di atti unici di Garcia Lorca rappresentato alla Biennale di Venezia del 1960.\nLa maturit\u00e0.\nIl 1963 fu l'anno della consacrazione internazionale di Luzzati: grazie al successo ottenuto al Festival di Glyndebourne con \"Il flauto magico\" di Mozart per la regia di Franco Enriquez, lo scenografo genovese divenne per un decennio un collaboratore abituale del Festival e di altri teatri inglesi. Lo stesso Luzzati ammise che questo allestimento rivoluzion\u00f2 la sua idea di scenografia per l'opera lirica; cap\u00ec infatti le esigenze musicali dei personaggi, ma soprattutto comprese che una scena pu\u00f2 cambiare a tempo di musica e che \"\u00e8 la musica a dettare il ritmo dei movimenti delle immagini, dei colori\".\nNello stesso 1963 inizi\u00f2 anche la lunga collaborazione con Gianfranco De Bosio: il primo spettacolo firmato insieme fu \"Il bugiardo\" di Goldoni al Teatro Stabile di Torino.\nNel 1965 il successo di Luzzati arriv\u00f2 oltreoceano: l'Opera di Chicago gli commission\u00f2 le scenografie di due spettacoli, i \"Carmina Burana\" di Carl Orff e \"L'heure espagnole\" di Maurice Ravel.\nNello stesso anno lo spettacolo che univa due testi di Ruzante, l\"'Anconitana\" e la \"Bilora\", per la regia di Gianfranco De Bosio, ottenne un ampio successo, sia in Italia che all'estero.\nNel 1966 l'affermazione a livello mondiale di Luzzati fu confermata dalla \"nomination\" al Premio Oscar nella categoria del \"migliore cortometraggio animato\", ottenuta dal film d'animazione \"La gazza ladra\", realizzato due anni prima. Nel 1966 aveva realizzato un altro cartone animato che accompagnava i titoli di testa del film \"L'armata Brancaleone\" di Mario Monicelli. Nello stesso anno fu invitato per la prima volta dalla Wiener Staatsoper di Vienna per disegnare le scenografie del balletto sulle musiche delle \"Danze polovesiane\" da \"Il principe Igor\"' di Borodin.\nNel 1967 arriv\u00f2 anche un riconoscimento da Oltrecortina con il primo premio alla \"Biennale dell'Illustrazione\" di Bratislava. Proseguiva intanto la collaborazione con i teatri inglesi che quell'anno si concretizz\u00f2 nella scenografia del \"Sogno di una notte di mezz'estate\" di Benjamin Britten allestito dall'English Opera Group.\nNel 1968, con l\"'Ubu re\" di Alfred Jarry, inizi\u00f2 il lungo sodalizio con il regista Tonino Conte che s'interromper\u00e0 solo nel 2007 con la morte di Luzzati. Il 1968 inizi\u00f2 la collaborazione con la casa editrice Emme Edizioni di Milano, specializzata in libri per ragazzi: il primo titolo pubblicato fu \"Al\u00ec Bab\u00e0\". Nello stesso anno espose alla \"Wright Hepburn Gallery\" di Londra disegni per il teatro e litografie.\nNel 1969 torn\u00f2 a collaborare con Fersen per un'opera di argomento ebraico: disegn\u00f2 infatti le scene per la prima del \"Golem\", scritto e diretto dall'amico per il Maggio Musicale Fiorentino. Firm\u00f2 inoltre la scenografia del \"Cos\u00ec fan tutte\" di Mozart alla Bayerische Staatsoper di Monaco di Baviera. \nNel 1970 Luzzati disegn\u00f2 le scene ed i costumi per il \"Don Chisciotte\" di Ludwig Minkus messo in scena al London Festival Ballet. Diresse inoltre un cortometraggio di 10 minuti d'animazione intitolato \"Al\u00ec Bab\u00e0\", nonch\u00e9 il cartone animato che costituisce i titoli di testa del film \"Brancaleone alle crociate\" di Mario Monicelli. Nel 1970 Luzzati disegn\u00f2 anche la sigla animata e le scenografie del programma televisivo per ragazzi \"Il paese di Giocagi\u00f2\", ideato da Gianni Rodari. \nNel 1972 inizi\u00f2 la lunga collaborazione con il regista Egisto Marcucci: il primo lavoro insieme fu il \"Sogno di una notte di mezza estate\" realizzato dal Gruppo della Rocca. Nello stesso anno espose alla Biennale di Venezia nella sezione \"Grafica Sperimentale\". \nNel 1973 Luzzati e Gianini realizzarono il cortometraggio animato \"Pulcinella\" che vinse il Nastro d'argento per la regia del miglior cortometraggio e fu di nuovo candidato al Premio Oscar 1974 nella categoria \"Migliore cortometraggio animato\". La seconda \"nomination\" valse ai due autori l'ammissione alla Academy of Motion Picture Arts and Sciences.\nNel 1974 venne ammesso anche all'Alliance Graphique Internationale.\nNel 1975, assieme ad Aldo Trionfo e Tonino Conte, fu uno dei fondatori del Teatro della Tosse per il quale negli anni a venire realizzer\u00e0 scene e costumi di moltissimi spettacoli. Per l'occasione fu ripreso l\"'Ubu re\" del 1968.\nNel 1976 collabor\u00f2 con Gianni Rodari allo spettacolo \"La storia di tutte le storie\", in cui i bambini presenti fra il pubblico venivano coinvolti nella rappresentazione. Nello stesso anno illustr\u00f2 il libro di Rita Cirio \"Dodici Cenerentole in cerca d'autore\", testo che ebbe particolare successo; nel 1991 fu ripubblicato e messo in scena da Filippo Crivelli. \nNel 1977 pubblic\u00f2 insieme a Tonino Conte il libro \"Facciamo insieme teatro\". Sebbene il libro fosse stato scritto per aiutare i ragazzi ad allestire spettacoli teatrali, dimostr\u00f2 di avere un valore pi\u00f9 ampio, venne infatti adottato come libro di testo in molti corsi di scenografia, grazie alla valenza didattica che la descrizione della propria tecnica conferiva al saggio.\nIl 1978 fu l'anno in cui Luzzati e Gianini realizzarono il loro unico mediometraggio, il film a tecnica mista \"Il flauto magico\".\nUno degli allestimenti di maggior successo dello scenografo genovese fu \"La donna serpente\" di Carlo Gozzi, rappresentata al Teatro Stabile di Genova nel 1979 per la regia di Egisto Marcucci. Il successo arriv\u00f2 al Carnevale di Venezia, successivamente lo spettacolo fu invitato dai maggiori festival internazionali e venne replicato nei teatri per alcuni decenni. Nelle diverse riprese recitarono nello spettacolo anche attori popolari come Massimo Lopez e Maurizio Crozza.\nLa celebrazione.\nBench\u00e9 l'artista fosse ancora in piena attivit\u00e0, nel 1980 furono organizzate le prime grandi retrospettive sulla sua attivit\u00e0, una fra tutte quella organizzata sulla sua attivit\u00e0 di illustratore presso la Boston Public Library. \nDal 1980 al 1984 una mostra intitolata \"Il sipario magico di Emanuele Luzzati\", allestita dall'Universit\u00e0 di Roma a cura di Mara Fazio e Silvia Carandini, mise in evidenza la produzione pi\u00f9 significativa di scene e costumi disegnati per il teatro; fece tappa in diverse citt\u00e0: da Roma a Genova, da Torino a Milano, da Bergamo a Magdeburgo, a Bologna e l'anno successivo ricevette il Premio Ubu, premio che ricevette anche nel 1993 per \"La leggenda di San Gregorio\" di Paolo Poli e nel 1995 per il \"Pinocchio\" prodotto dal Teatro della Tosse. \nNel 2002 disegn\u00f2 il trofeo Ubu da consegnare ai vincitori.\nDal 1982 al 1990 fu docente di \"illustrazione\" al \"Politecnico Byron\" di Genova. A seguire cur\u00f2 le scene e i costumi del \"Gilgamesh\", ideato e diretto da Tonino Conte per il gruppo \"Teatro Gioco Vita\" Infine, insieme ad Alessandro Fersen torn\u00f2 alla passione per le leggende ebraiche e disegn\u00f2 le scenografie per l'opera lirica \"Il Dibuk\" di Lodovico Rocca, messa in scena al Teatro Regio di Torino.\nNel 1983 illustr\u00f2 l'album \"Cercando l'oro\" di Angelo Branduardi e la scenografia del relativo concerto in \"tourn\u00e9e\" organizzata da David Zard e intitolata \"Il libro\". Al disco e alla \"tourn\u00e9e\" era collegato anche un cartone animato, sempre intitolato \"Il Libro\", parole e musica di Branduardi, disegni di Luzzati. Nel 1983 inizi\u00f2 anche la collaborazione con il Rossini Opera Festival: quell'anno disegn\u00f2 le scene per \"Il Turco in Italia\". Infine, nello stesso anno firm\u00f2 i costumi dello spettacolo multimediale \"Don Chisciotte\" di Maurizio Scaparro, allestito sia per il teatro che per la televisione ed il cinema.\nNel 1984 illustr\u00f2 la \"Haggadah di Pesach\" edita da La Giuntina e l'anno seguente \"Un rabbi che amava i banchetti. L'eucaristia narrata ai bambini\" di Enzo Bianchi per Marietti Editore: due libri in qualche modo speculari, per raccontare ai bambini la liturgia della cena presso gli ebrei e presso i cristiani. Del 1985 \u00e8 anche la mostra \"Lele Luzzati: figure incrociate\" organizzata a Pontremoli in occasione del Premio Bancarella. \nNel 1986 si tennero tre mostre su Luzzati: la prima a Parma dedicata alla coppia Gianini-Luzzati; la seconda al Teatro Petruzzelli di Bari, intitolata \"Cose turche\"; la terza al Salone Internazionale dei Comics di Lucca, organizzata da Claudio Bertieri e intitolata \"Emanuele Luzzati: linee e colori tra palcoscenico, set e editoria\". \nNel 1988 Luzzati disegn\u00f2 le scenografie per tre teatri stranieri: \"Il medico volante\" di Moli\u00e8re a Lione, \"Un ebreo alla corte dei Gonzaga\" di e su Leone de' Sommi a Haifa, \"Oberon\" di Carl Maria von Weber a Saint Louis. Nello stesso anno illustr\u00f2 le \"Fiabe del focolare\" dei fratelli Grimm per le Edizioni Olivetti e in seguito, per le Edizioni Nuages, \"Candido\" di Voltaire, \"Pinocchio\" di Collodi, \"Alice nel paese delle meraviglie\" di Carroll, il \"Decameron\" di Boccaccio, \"Peter Pan\" di James Barrie e \"Il Milione\". Sempre nel 1988, infine, si tenne la mostra \"Emanuele Luzzati: la scena illustrata\" a Mantova.\nNel 1989 fu chiamato dal Teatro Nazionale di Budapest per disegnare le scene de \"La mandragola\" di Machiavelli.\nNel marzo del 1990 furono inaugurate a Reggio Emilia, Cavriago, Sant'Ilario e Montecchio quattro sezioni di una grande mostra dedicata all'opera complessiva di Luzzati, \"Le mille e una scena\". Nello stesso anno Luzzati mise in scena con il Teatro della Tosse due \"pi\u00e8ces\" in cui le scenografie erano quasi le protagoniste: la prima era scritta dallo stesso Luzzati e si chiamava \"La mia scena \u00e8 un bosco\"; l'altra, allestita al Forte Sperone, s'intitolava \"Il castello di carte ovvero il mistero dei tarocchi\" ed era stata scritta da Tonino Conte e Gian Piero Alloisio.\nPer i settant'anni dell'artista, nel 1991, la citt\u00e0 di Genova organizz\u00f2 due mostre: \"Emanuele Luzzati: le ceramiche (1950 - 1970)\" al Museo di Villa Croce e \"Emanuele Luzzati. Viaggio nel mondo ebraico\" al Museo di Sant'Agostino. \nNel 1992 gli venne conferita dall'Universit\u00e0 di Genova, sua citt\u00e0 natale, la laurea honoris causa in Architettura. Fra gli altri lavori, firm\u00f2 le scenografie della \"Semiramide\" di Gioacchino Rossini per il Teatro dell'Opera di Zurigo e realizz\u00f2 il cartone animato \"La casa dei Suoni\" con Claudio Abbado. \nL'anno dopo venne allestita a cura dell'Unione dei Teatri d'Europa la mostra \"Emanuele Luzzati sc\u00e9nographe\" presso il Centre Georges Pompidou di Parigi. L'evento verr\u00e0 ripreso poi a Roma, Firenze, Bellinzona, Milano, Genova, dove la mostra venne arricchita da un'ampia sezione dedicata all'illustrazione, e Salonicco. Nello stesso anno Luzzati fond\u00f2 una scuola di scenografia annessa al Teatro della Tosse. Sempre nel 1993 disegn\u00f2 le scene de \"La buona madre\" di Carlo Goldoni, allestita al Jerusalem Khan Theatre.\nNel 1994 si tenne la mostra \"Emanuele Luzzati cantastorie\" a Bassano del Grappa. Inoltre, Luzzati disegn\u00f2 \"40 illustrazioni dall'Orlando Innamorato\" per il comune di Scandiano, che furono esposte in occasione del quarto centenario della morte di Matteo Maria Boiardo. \nNel 1997 allestisce per il Comune di Torino, in Piazza Carlo Felice (Piazza della Stazione), un grande presepio, mescolando ai personaggi tradizionali le figure delle favole pi\u00f9 conosciute.\nNel 1998 progetta un parco giochi per bambini per il Comune di Santa Margherita Ligure, ispirato al \"Flauto Magico\" di Mozart. Nella casa natale di Mozart a Salisburgo, viene presentata la mostra \"I Mozart di Luzzati\" (1999).\nNel 2000 sono allestite le mostre \"Emanuele Luzzati. Viaggio nel Mondo Ebraico\" al Palazzo della Triennale di Milano e \"Luzzati-Rodari\" al Palazzo delle Esposizioni a Roma.\nPer le Edizioni Laterza esce il volume di Rita Cirio ed \"Emanuele Luzzati Dipingere il teatro\" un'intervista su sessant'anni di scene, costumi, incontri.\nNello stesso anno con la mostra \"I Mozart di Luzzati\", viene inaugurato a Genova il suo museo permanente nell'edificio cinquecentesco di Porta Siberia (Area Porto Antico).\nTra le mostre tematiche che seguiranno fino al 2010 si citano: \"Luzzati incontra Rossini 1960-2001\", \"La grafica teatrale\", \"Luzzati e le Ombre\", \"Emanuele Luzzati. Genova di tutta la vita\", \"L'Opera lirica del \u2018900\", \"Viaggio nel mondo ebraico\", \"La porta della fiaba\", \"Luzzati e Rodari. I segni della fantasia\", \"Le navi di Luzzati\", \"Gianini e Luzzati. Cartoni animati\", \"Costantini Luzzati. Una notte all'Opera\".\nNegli ultimi anni ripubblica nella collana Le rane di Interlinea edizioni i suoi capolavori per l'infanzia, \"Al\u00ec Bab\u00e0 e i quaranta ladroni\" e \"La tarantella di Pulcinella\", da cui aveva tratto i celebri cartoni animati. La nuova edizione degli albi gli vale nel 2005 il premio Andersen.\nIl 1\u00ba giugno 2001 \u00e8 nominato dal Presidente Ciampi Grande Ufficiale della Repubblica. Nel 2002 crea le scene per \"Il Flauto Magico\" di Mozart allestito al Teatro dell'Opera Carlo Felice di Genova.\nNel 2003 disegna, per il teatro Trianon di Napoli, le scene della sacra rappresentazione \"La cantata dei pastori\", riscritta, diretta e interpretata da Peppe Barra (premio Eti \u2013 gli Olimpici del teatro 2004, per la \u00abmigliore commedia musicale\u00bb).\nNel 2004 per il \"Corriere della Sera\" realizza le illustrazioni delle cantiche della \"Divina Commedia\" di Dante Alighieri.\nDopo i costumi del \"Don Chisciotte\", regia di Scaparro, le scene de \"Il Campiello di Goldoni\" e quelle del balletto \"Lo Schiaccianoci\" di \u010cajkovskij per la coreografia di Amedeo Amodio, realizza nel 2006 la scenografia di \"H\u00e4nsel e Gretel\" di Humperdinck per l'Opera Theatre of Saint Louis.\nNel 2004 disegna il drappellone per il Palio di Siena del 2 luglio, con un arazzo ispirato al bestiario del \"Flauto Magico\". Nel 2005 realizza il film d'animazione \"Genova, Sinfonia della Citt\u00e0\", scritto e diretto da Luigi Berio e con la musica originale di Stefano Cabrera.\nColpito da malore improvviso, muore a Genova il 26 gennaio 2007 nella casa dove ha abitato quasi tutta la vita.\nL'opera di Luzzati.\nLuzzati \u00e8 interprete di una cultura figurativa abile e colta, capace di usare con maestria ogni sorta di materiale: dalla terracotta allo smalto, dall'intreccio di lane per arazzi all'incisione su supporti diversi, ai \"collage\" di carte e tessuti composti per costruire bozzetti di scene, di costumi, di allestimenti navali.\nLa ricchezza del suo mondo fantastico, l'immediatezza ed espressivit\u00e0 del suo stile personalissimo, ne hanno fatto uno degli artisti pi\u00f9 amati e ammirati del nostro tempo.\nNel corso della sua carriera ha realizzato pi\u00f9 di cinquecento scenografie per Prosa, Lirica e Danza nei principali teatri italiani e stranieri; ha illustrato e scritto diversi libri dedicati all'infanzia, eseguito svariati pannelli, sbalzi e arazzi, collaborando con architetti per arredi navali e locali pubblici.\nDa ricordare le sue collaborazioni con il London Festival Ballet, con il Glyndebourne Festival, con la Civic Opera House di Chicago e con la Staatsoper di Vienna.\nGiorgio Strehler aveva definito cos\u00ec le sue opere:\n\u00c8 stato osservato come lo stile di Luzzati, apparentemente \"bambinesco\", sottointenda una cultura figurativa vastissima. Nella stessa immagine possono sovrapporsi i riferimenti a due o tre esperienze artistiche del passato. D'altra parte si \u00e8 anche osservato che queste \"citazioni\" vengono in qualche modo destrutturate dallo scenografo genovese ed \u00e8 stata individuata un'importante influenza in questo procedimento nell'esperienza giovanile di Luzzati con il teatro dell'assurdo alla \"Borsa di Arlecchino\".\nScenografia.\nNel testo \"Facciamo insieme teatro\" Luzzati descrive i criteri cui si \u00e8 attenuto nella sua attivit\u00e0 di scenografo e descrive i vari filoni in cui si possono inquadrare le sue scenografie.\nCome principio generale del lavoro dello scenografo raccomanda innanzitutto di decidere insieme al regista ed agli interpreti qual \u00e8 il messaggio che si vuole far trasmettere allo spettacolo, ed in base a questo si devono scegliere scene e costumi. Il compito delle scene, dei costumi e degli oggetti, secondo Luzzati, \u00e8 quello di aiutare l'attore a entrare nella parte. Infine, come elementi che dovrebbero sempre essere presenti nel teatro (e certamente caratterizzano quello di Luzzati) lo scenografo genovese indica il gioco e la magia.\nLuzzati approfondisce soprattutto i tipi di scene da utilizzare in spazi non appositamente creati per il teatro. E individua nella sua opera tre tipi diversi di scenografie, che chiama rispettivamente \"scena composta di oggetti\", \"scena costruita\" e \"oggetto scenico costruito\".\nLa \"scena composta da oggetti\" \u00e8 all'apparenza una catasta di oggetti di trovarobato, spesso dello stesso tipo, come tante seggiole, tanti tavoli, tanti armadi, tanti banchi di scuola o tante scale a pioli. In realt\u00e0 questi oggetti vengono inchiodati su una struttura di praticabili (cunicoli, scalette a vista e nascoste) per permettere agli attori di muovercisi dentro. Altre volte gli oggetti accumulati in scena sono di tipo diverso, ma accomunati dal loro essere oggetti, usati, vecchi familiari: Luzzati spiega che per rappresentare le \"pi\u00e8ces\" di Ionesco, che sono costituite da sequenze di frasi fatte e luoghi comuni, la scenografia pi\u00f9 efficace \u00e8 proprio un insieme di mobili ed oggetti, altrettanto abituali e scontati.\nLa \"scena costruita\" \u00e8 composta di pedane di diverse dimensioni, che vengono disposte in vari modi, per rendere l'idea dei diversi ambienti.\nIl pi\u00f9 semplice oggetto scenico \u00e8 il paravento, che pu\u00f2 essere dipinto da un lato a rappresentare una scena e dall'altro a raffigurarne un'altra. Luzzati consiglia, tuttavia, di unire tre o quattro paraventi ad un'estremit\u00e0, in modo da avere altrettante scene.\nUno sviluppo dell'oggetto scenico \u00e8 la \"scatola magica\", ovvero un parallelepipedo, i cui quattro lati si aprono a turno lasciando vedere una scena diversa. La scatola pu\u00f2 essere montata su ruote, come fosse un carrozzone, ed entrer\u00e0 in scena tirata da uno o pi\u00f9 attori. Oppure pu\u00f2 essere montata su un perno centrale fisso sul palco e attorno a cui ruota. \nUn ulteriore tipo di oggetto scenico sono i \"periatti\" di origine rinascimentale. Sono dei parallelepipedi a base triangolare, dentro ciascuno dei quali \u00e8 nascosto un macchinista. I periatti sono simili a quinte, che invece di essere calate e sollevate dall'alto, come nei teatri, girano su se stesse ad opera del macchinista. L'esempio pi\u00f9 celebre di periatti usati da Luzzati sono quelli inventati per il \"Flauto Magico\" di Glyndebourne.\nOvviamente Luzzati ha lavorato soprattutto in teatri tradizionali, in cui era possibile calare dall'alto scene e macchine teatrali, ma di queste soluzioni non parla nel libro, in quanto trattate nei testi convenzionali. Tuttavia, anche in questi casi rimane una delle caratteristiche delle scenografie di Luzzati, quella di mantenere espressamente l'aspetto di bozzetti, proprio perch\u00e9 sia sempre chiaro che il teatro \u00e8 finzione.\nCinema d'animazione.\nLuzzati riteneva che per il suo tipo di disegni e di temi fosse necessario un tipo di animazione diverso da quello \"naturalistico\" standardizzato da Walt Disney, che ci volesse un tipo di movimento pi\u00f9 semplice, simile alle movenze dei burattini. Cos\u00ec inizi\u00f2 la collaborazione con l'animatore Giulio Gianini. Il terzo autore dei cartoni animati era il musicista Gianfranco Maselli, che si occupava di sincronizzare i fotogrammi con la musica.\nI cartoni animati di Luzzati sono molto particolari perch\u00e9 rivelano di essere stati concepiti come un \"teatrino\", dimostrano volutamente e giocosamente la propria finzione. Fra i tipici elementi teatrali evidenziati nei disegni di Luzzati per il cinema c'\u00e8 la natura che \u00e8 costituita da quinte e fondali che si muovono come a teatro. Inoltre gli interventi narrativi sono espressi da sipari e cartelloni. Tutto ci\u00f2 conferisce alle brevi storielle il carattere del gioco consapevole, del disvelamento della finzione artistica.\nIllustrazioni.\nNell'illustrazione Luzzati ha fatto grande uso della tecnica del \"collage\", utilizzando carte strappate o ritagliate, soprattutto per rappresentare gli abiti dei personaggi, mentre i volti e le mani sono generalmente disegnati con lo stile dell'artista genovese, che imita quello dei disegni dei bambini. E' stato notato che i pezzi di carta utilizzati nei \"collages\" non combaciano mai perfettamente e in questo modo Luzzati crea degli \"anfratti d'indeterminazione\" che in qualche modo il fruitore riempie con la propria fantasia.\nAllestimenti navali.\nNegli anni del Dopoguerra fu necessario procedere ad arredare le navi passeggeri italiane, che durante la guerra erano state destinate ad altri compiti, fra cui il trasporto delle truppe, dei feriti e dei prigionieri. Questa operazione venne svolta soprattutto nei cantieri dell'Alto Tirreno, perci\u00f2 i maggiori architetti navali, come Gustavo Pulitzer-Finali e Giovanni Zoncada, si trasferirono da Monfalcone e Trieste a Genova. In questa citt\u00e0 ebbero modo di conoscere il giovane scenografo Luzzati e si avvalsero spesso della sua collaborazione.\nIl riarredamento della flotta italiana fu la occasione per imporre il gusto degli architetti triestini, pi\u00f9 attenti agli sviluppi delle avanguardie artistiche, a scapito della tradizione genovese, pi\u00f9 vicina al gusto classicista degli arredatori britannici.\nFu per primo Pulitzer che chiam\u00f2 a collaborare Luzzati; e la prima occasione fu il riallestimento del \"Conte Biancamano\" nel 1950, per il quale il giovane scenografo fu chiamato a disegnare i pannelli per la sala di lettura e per il bar. In tale occasione l'architetto triestino fece conoscere a Luzzati la M.I.T.A. (Manifattura Italiana Tessuti d'Arredamento) di Nervi, che realizzer\u00e0 molte opere disegnate dal giovane scenografo.\nPi\u00f9 significative saranno le collaborazioni successive, quando a Luzzati verranno affidati i pannelli decorativi delle sale per i bambini: per la motonave \"Augustus\" realizzer\u00e0 il pannello decorativo per la sala da pranzo dei bambini dedicato alle lettere dell'alfabeto. Per l\"'Andrea Doria\" Luzzati disegner\u00e0 le decorazioni parietali per la sala dei bambini con immagini ispirate al mondo del circo.\nNel pannello che decorava lo scalone di prima classe della motonave \"Ausonia\" Luzzati ebbe modo di inserire temi a lui cari, dalle carte da gioco agli scorci di citt\u00e0. Particolare fu anche la decorazione del pavimento del bar della motonave \"San Giorgio\", in quanto era realizzata a piastrelle in ceramica smaltata a rilievo, che rappresentava scorci di citt\u00e0 simili a quinte teatrali.\nL'utilizzo di materiali ogni volta diversi, affidati per l'esecuzione ad artigiani di alto livello, diventer\u00e0 una caratteristica degli arredi navali di Luzzati. Ad esempio per la \"Leonardo da Vinci\" disegner\u00e0 dei pannelli in alluminio anodizzato oro, in cui il materiale, apparentemente prezioso, diventava un \"collage\" di rottami e colature. Invece per la \"Galileo Galilei\" Luzzati inventer\u00e0 un paravento in vetro di Murano per la sala di prima classe, formato da riquadri che rappresentano una veduta di citt\u00e0. Per la \"Michelangelo\", infine, disegn\u00f2 sette pannelli in ceramica smaltata per la sala da pranzo della classe cabina, raffiguranti anche in questo caso scorci di citt\u00e0.\nPer la motonave \"Oceanic\" della Home Lines Luzzati disegn\u00f2 decorazioni parietali per vari ambienti, ognuna in un materiale diverso. Ad esempio per lo scalone di prima classe realizz\u00f2 un pannello a sbalzi d'alluminio raffigurante personaggi, mentre per la sala da pranzo turistica disegn\u00f2 un pannello di ceramica traforata che rappresentava un castello medievale assediato con tanto di difensori e assalitori. Ma il pezzo pi\u00f9 interessante fu il pannello di pizzo realizzato per la \"grill room\" di prima classe, che rappresentava le maschere della Commedia dell'Arte. Il pannello era un collage di merletti antichi, di pezzi di reti di diversa origine, nonch\u00e9 di parti in pizzo eseguito apposta. L'opera fu realizzata dalla Manifattura Zennaro di Rapallo in quattro mesi. Ora \u00e8 esposta al Museo del Merletto di Rapallo.\nL'ultima opera disegnata da Luzzati per una nave \u00e8 l'arazzo raffigurante una scena del \"Flauto Magico\", realizzata nel 1966 per la motonave \"Eugenio C.\" della Costa Armatori dalla M.I.T.A.. Il disegno riprendeva quello dei periatti del \"Flauto magico\" di Glyndebourne.\nOpere.\nScenografie.\nEmanuele Luzzati ha firmato circa cinquecento scenografie: per un elenco completo si rinvia alle fonti citate in bibliografia.\nQui di seguito elenchiamo alcuni fra le pi\u00f9 significative\nLibri.\nSolo illustrazioni:\nTesto e illustrazioni:\nSaggi:\nAllestimenti.\nAllestimenti navali:\nAltri allestimenti:\nRiconoscimenti.\nPremio Stregatto.\nAltri premi"}
{"id": "217396", "revid": "1982", "url": "https://it.wikipedia.org/wiki?curid=217396", "title": "Chaise", "text": ""}
{"id": "217398", "revid": "287204", "url": "https://it.wikipedia.org/wiki?curid=217398", "title": "Ch\u00eane", "text": ""}
{"id": "217400", "revid": "1982", "url": "https://it.wikipedia.org/wiki?curid=217400", "title": "Cro\u00fbtes", "text": ""}
{"id": "217401", "revid": "287204", "url": "https://it.wikipedia.org/wiki?curid=217401", "title": "Echemines", "text": ""}
{"id": "217404", "revid": "2222067", "url": "https://it.wikipedia.org/wiki?curid=217404", "title": "Phase-shift keying", "text": "In telecomunicazioni la Phase-Shift Keying, sigla PSK, \u00e8 una tecnica di modulazione numerica.\nL'informazione \u00e8 codificata nella fase della portante che assume valori discreti in funzione dei bit o della sequenza di bit da trasmettere.\nLe fasi delle forme d'onda trasmesse sono normalmente equidistanti, per minimizzare la correlazione incrociata tra le forme d'onda stesse.\nLo spettro PSK \u00e8 identico a quello ASK, con tutto ci\u00f2 che ne deriva. Come accade anche per la modulazione di fase analogica, tale tipo di modulazione ha il vantaggio di presentare un'ottima robustezza nei confronti dell'errore di ampiezza dei simboli ricevuti (distanza euclidea dall'origine del piano complesso ovvero modulo) in quanto l'informazione \u00e8 codificata nella fase.\nEsempi.\nModulazione BPSK.\nLa BPSK (PSK bifase) consiste nell'associare alle due cifre binarie 1 e 0 due valori diversi di fase della portante, come per esempio 0\u00b0 e 180\u00b0. La modulazione PSK bifase equivale a una AM DSB eseguita su un segnale bipolare. Infatti in tale modulazione il segnale modulato \u00e8 proporzionale al prodotto tra modulante e portante, e pertanto ipotizzando un segnale modulante a due livelli V e \u2013V corrispondenti rispettivamente alle cifre 1 e 0, si ottiene un segnale modulato.\nModulazione 4-PSK.\nNel caso di una modulazione 4-PSK si utilizzeranno le fasi 0\u00ba, 90\u00ba, 180\u00ba e 270\u00ba con un valore di 2 bit di codifica per ciascun simbolo (esempio: 00=0\u00ba, 01=90\u00ba, 10=180\u00ba, 11=270\u00ba). Una 4-PSK alternativa \u00e8 la QPSK dove Q sta per \"quadrature\" ovvero 4-PSK in quadratura cio\u00e8 i 4 simboli utilizzati sono sfasati tra loro sempre di 90\u00b0, ma anzich\u00e9 essere posti sugli assi del riferimento cartesiano sono posti sfasati di 45\u00b0 rispetto agli assi ovvero disposti sulle bisettrici degli assi stessi.\nModulazione 8-PSK.\nLa modulazione 8-PSK \u00e8 una modulazione di fase per segnali numerici che prevede la possibilit\u00e0 di trasmettere 8 diversi simboli tramite 8 corrispondenti diverse fasi della sinusoide portante. Ad ogni simbolo trasmesso pu\u00f2 essere associata una terna di bit del segnale binario che deve essere inviato sul canale:\nVisto che a ogni simbolo trasmesso sul canale corrispondono 3 bit del segnale binario di partenza, la 8-PSK permette una velocit\u00e0 di trasmissione sul canale \"tripla\" rispetto all'invio sullo stesso canale di un segnale binario (2-PSK).\nIl guadagno ottenibile come maggiore occupazione del canale si ripercuote in una maggiore criticit\u00e0 del ricevitore che deve essere in grado di selezionare il simbolo ricevuto fra 8 possibili, compito maggiormente difficoltoso rispetto alla selezione di un simbolo fra 2 possibili ovvero con una pi\u00f9 alta probabilit\u00e0 di errore di decisione. Questo alla luce del fatto che i 2 simboli possibili in una 2-PSK si differenziano per 180\u00b0 (opposizione di fase), mentre 2 simboli adiacenti di una 8-PSK distano solo 45\u00b0, ovvero 1/4 rispetto al caso 2-PSK con regioni di decisione pi\u00f9 piccole e quindi margini di errore minori.\nCodifica differenziale DPSK.\nPer evitare le enormi complicazioni che sarebbero necessarie per ottenere una fase di riferimento assoluta (0\u00ba) nel ricevitore, di norma si utilizza una modulazione differenziale, ovvero sono i salti di fase che codificano i bit di informazione e non i valori assoluti.\nNella modulazione a spostamento di fase differenziale, in sigla DPSK, si fa corrispondere ai due livelli binari rispettivamente nessuna variazione di fase o variazione di 180\u00b0 rispetto alla segnalazione precedente. Il problema di individuare il valore della prima cifra ricevuta \u00e8 facilmente risolto dall'invio di una sequenza prestabilita prima della comunicazione vera e propria.\nNaturalmente un segnale DPSK, avendo lo stesso andamento di un segnale PSK, conserva le stesse caratteristiche spettrali di quest'ultimo.\nQuindi si pu\u00f2 associare la codifica dei due bit come segue: 00=nessun salto di fase, 01=90\u00ba, 10=180\u00ba, 11=-90\u00ba o +270\u00ba."}
{"id": "217408", "revid": "120451073", "url": "https://it.wikipedia.org/wiki?curid=217408", "title": "Inadempimento", "text": "L'inadempimento, nel diritto italiano, \u00e8 la mancata o inesatta esecuzione della prestazione dovuta. In tale circostanza si dovr\u00e0 valutare in che misura il rischio vada sopportato dal debitore e quindi in che misura debba risarcire il creditore e in che misura invece il rischio vada accollato al creditore.\nNozione.\nTale nozione \u00e8 definita nell'ordinamento giuridico italiano dall' del codice civile, che cos\u00ec sancisce: \"il debitore che non esegue esattamente la prestazione dovuta \u00e8 tenuto al risarcimento del danno, se non prova che l'inadempimento o il ritardo \u00e8 stato determinato da impossibilit\u00e0 della prestazione derivante da causa a lui non imputabile.\"\nLa dottrina partendo dall'art. 1218 ha proposto alcune distinzioni nell'ambito della categoria dell'unitario concetto di inadempimento: la prima distinzione si ha tra inadempimento totale e inadempimento parziale. Nel primo caso la prestazione manca del tutto, nel secondo caso la prestazione \u00e8 stata eseguita, ma con modalit\u00e0 tali da renderla qualitativamente o quantitativamente inesatta. Rientra in quest'ultimo caso il ritardo, definito come violazione di una modalit\u00e0 temporale di esecuzione della prestazione.\nPresupposto dell'inadempimento \u00e8 l'esistenza di una obbligazione, in forza della quale un soggetto, detto debitore, \u00e8 tenuto a eseguire una determinata prestazione in favore di un soggetto, detto creditore. Non concreta dunque un'ipotesi di inadempimento la mancata esecuzione di una obbligazione naturale, o l'inosservanza di un onere.\nLa legge effettua un'ulteriore distinzione, a seconda che l'inattuazione sia imputabile o non imputabile al debitore. Si noti che solo la prima ipotesi merita la qualifica di inadempimento; essa comporta la responsabilit\u00e0 del debitore, tenuto al risarcimento del danno.\nTuttavia, in ordine all'interpretazione di tale norma, che si basa sull'integrazione dell'art. 1218 c.c. con gli art. 1175 (reciproco dovere di correttezza) e 1176 (criterio della diligenza) c.c., e alla \"imputabilit\u00e0\" della non attuazione del rapporto, la dottrina \u00e8 ancora oggi divisa. Possono identificarsi due grandi orientamenti, uno di tipo soggettivistico (che esige la colpa quale elemento psicologico dell'inattuazione) l'altro oggettivistico (secondo cui l'inadempimento si sostanzia nel solo elemento materiale della non attuazione del rapporto - cd. responsabilit\u00e0 oggettiva).\nLe tesi oggettivistiche.\nL'impostazione oggettivistica ha trovato la migliore elaborazione teorica nelle opere di Giuseppe Osti. Nell'impostazione di questo illustre Autore l'unica norma competente a governare l'inadempimento \u00e8 l'art. 1218 c.c. Per l'autore citato l'impossibilit\u00e0 sopravvenuta scriminante deve essere oggettiva e assoluta, oltre che totale e definitiva. Tale impossibilit\u00e0 non deve, a sua volta, essere derivante da causa imputabile al debitore. Il criterio di imputazione della sopravvenuta impossibilit\u00e0 \u00e8 di tipo soggettivo, vale a dire che non deve dipendere da dolo o colpa del debitore, affinch\u00e9 questo venga esonerato dalla responsabilit\u00e0 (o, se preferite, deve dipendere da dolo o colpa affinch\u00e9 il debitore sia chiamato a risarcire i danni).\nNella teorica classica, dunque, il dolo e la colpa attengono all'imputazione dell'impossibilit\u00e0 sopravveniente e non gi\u00e0 direttamente all'inadempimento.\nOsti, in quanto membro autorevole della sottocommissione ministeriale per la redazione del libro IV del Codice civile , promosse, oltre al testo dell'art. 1218 anche lo spostamento della norma pertinente alla misura di diligenza, e ci\u00f2 a sottolineare la diversa funzione della norma medesima. A suo avviso l'articolo citato serve, in gran parte, a svolgere una funzione integrativa del contenuto dell'obbligazione. Cos\u00ec come l'art. 1178 c.c. precisa e definisce il contenuto dell'obbligazione di dare cose generiche, cos\u00ec l'art. 1176 precisa e definisce il contenuto delle obbligazioni non sufficientemente determinate: segnatamente quelle di mezzi.\nSi pensi all'obbligazione del professionista: l'accordo si limita a descrivere il tipo di prestazione. Si rende allora necessario individuare con esattezza i comportamenti dedotti in obbligazione (quali mezzi diagnostici utilizzare, quali medicine prescrivere, quali articoli di legge citare, ecc.).\nUna volta definito con esattezza il contenuto del rapporto, l'inattuazione di questo verr\u00e0 valutato giusta l'art. 1218 c.c.\nRimane ora da definire i caratteri dell'impossibilit\u00e0. Per Osti, come detto, deve essere oggettiva e assoluta.\nL'impossibilit\u00e0 \u00e8 assoluta quando l'impedimento non pu\u00f2 essere rimosso con nessuna intensit\u00e0 di sforzo; \u00e8 oggettiva quando \u201criguarda la prestazione in s\u00e9 e per s\u00e9 considerata\u201d.\nL'analisi casistica chiarisce bene il suo pensiero. Nelle obbligazioni fungibili l'impedimento deve essere molto esteso e riguardare l'intera categoria di debitori. In queste ipotesi ogni impedimento che ricade nell'area organizzativa del debitore \u00e8 irrilevante. Per le obbligazioni infungibili invece, anche gli impedimenti fisici del debitore assumono rilievo giacch\u00e9 ridondano in un perimento di elementi direttamente dedotti nel rapporto (ecco dunque l'utilit\u00e0 della definizione ostiana).\nCon l'entrata in vigore del codice del '42 Osti confidava che le tesi a difesa della colpa sarebbero tramontate. Invece non fu cos\u00ec per due ordini di ragioni: alcuni autori (come U. Natoli) pur avendo ben compreso il suo pensiero, scientemente si ingegnarono a piegare il dato normativo all'opposto orientamento. Altri, la maggior parte, non capirono a fondo il pensiero di Osti e lo stravolsero. Tra questi, ad esempio, Trabucchi, che nel suo noto manuale espone un confuso coacervo di tutte e due le tesi.\nOsti, pochi anni prima della morte (1965), fece in tempo a scrivere un ultimo saggio dal titolo \u201cDeviazioni dottrinarie in tema di responsabilit\u00e0 contrattuale\u201d ove dimostrava, con argomentazioni lucidissime, che pochi autori avevano capito il suo pensiero.\nAd esempio molti avevano obiettato che l'impossibilit\u00e0 scriminante non poteva essere assoluta in quanto, rispetto all'economia del contratto, appariva assai pi\u00f9 equo esigere una impossibilit\u00e0 relativa. In realt\u00e0 queste critiche non tenevano nel giusto conto quanto Osti aveva, sin dal suo primo saggio, chiarito: l'impossibilit\u00e0 deve essere valutata rispetto all'esatta delimitazione del contenuto del rapporto. Se l'economia del contratto impone di giudicare dedotte in obbligazioni solo talune condotte e non altre, \u00e8 rispetto alle prime che l'impossibilit\u00e0 deve essere valutata e non in ordine a qualunque condotta per il sol fatto che sarebbe comunque idonea a conseguire il risultato cui la prestazione obbligatoria \u00e8 rivolta. In altri termini: per un vettore \"stradale\" il crollo dell'unica strada transitabile \u00e8 una impossibilit\u00e0 assoluta e non relativa, non essendo dedotto in obbligazione l'impiego di altri mezzi.\nLe tesi soggettivistiche.\nLa miglior costruzione a difesa delle tesi soggettivistiche \u00e8 quella proposta dal Natoli.\nSecondo Ugo Natoli, atteso che l'art. 1218 c.c. non precisa la misura dell'impossibilit\u00e0 scriminante, spetta all'interprete l'individuazione di questa. Egli ritiene perci\u00f2 che tale misura possa senz'altro determinarsi secondo l'art. 1176 c.c., il quale, esigendo dal debitore che l'adempimento sia prodotto dispiegando una diligenza non superiore a quella del buon padre di famiglia, consente di ben argomentare a favore della rilevanza dell'impossibilit\u00e0 relativa e soggettiva.\nDifatti, osserva Natoli, a fronte di un impedimento ancor superabile ma soltanto con un impegno superiore a quello anzidetto, il debitore non \u00e8 pi\u00f9 tenuto a eseguire la prestazione giusta l'art. 1176 c.c. E poich\u00e9 tale ostacolo ridonda in una impossibilit\u00e0 relativa e soggettiva, il combinato disposto di tale ultima disposizione e l'art. 1218 c.c. consente di concludere che siffatta impossibilit\u00e0 non imputabile costituisce il limite della responsabilit\u00e0 debitoria.\nSin qui, tuttavia, non si \u00e8 ancora dimostrato che il limite della responsabilit\u00e0 sia la prova di essere stato diligente, giacch\u00e9, a prima vista, mancanza di colpa e impossibilit\u00e0 sembrano essere concetti diversi.\nE invece il Natoli dimostra la coincidenza logica tra i due concetti. Egli ricorda che per la dottrina pi\u00f9 antica era vera l'equazione \u201c\"non culpa = casus\"\u201d. In realt\u00e0 la locuzione \u201ccaso fortuito\u201d \u00e8 ambigua, potendo afferire sia all'elemento materiale sia a quello psicologico di un illecito. Affinch\u00e9 l'equazione sia vera, per caso fortuito deve intendersi anche soltanto ogni evento che rechi con s\u00e9 un'impossibilit\u00e0 almeno soggettiva e relativa. L'equazione \u00e8 dunque \u201cnon colpa = impossibilit\u00e0 soggettiva e relativa\u201d. Infatti, se un debitore, dispiegando uno sforzo pari alla diligenza media, non riesce ad adempiere un'obbligazione che, ordinariamente, con quel medesimo sforzo avrebbe potuto essere adempiuta, ci\u00f2 significa che un evento contingente ha impedito alla \u201cmacchina organizzativa\u201d predisposta dal debitore stesso di funzionare. Dunque, in quel momento per il debitore, malgrado lo sforzo diligente profuso, era impossibile adempiere con l'intensit\u00e0 di sforzo richiesta dalla legge, e il fallimento del tentativo di adempimento reca con s\u00e9 la prova logica che in quel momento, per quel debitore, era impossibile adempiere con la normale diligenza. Il vano impiego della normale diligenza coincide quindi con un'impossibilit\u00e0 almeno relativa e soggettiva. \u00c8 dunque vera l'equazione \"non colpa = impossibilit\u00e0 relativa e soggettiva\" (\"non culpa = casus\").\nPosta l'equazione, Natoli ha buon gioco nel dimostrare che il debitore non dovr\u00e0 neppure indicare e provare lo specifico impedimento: l'art. 2727 c.c. consente al giudice di risalire a un fatto ignoto (l'impossibilit\u00e0 relativa e soggettiva) da uno noto (la diligenza, una volta provata).\nE allora, la combinazione tra gli artt. 1176, 1218 e 2727 c.c. consente di riscrivere il contenuto dell'art. 1218 nel modo che segue:\n\u201c\"Il debitore che non esegue esattamente la prestazione dovuta \u00e8 tenuto al risarcimento del danno, se non prova che l'inadempimento o il ritardo non \u00e8 stato determinato da sua colpa\"\u201d.\nLe tesi di Michele Giorgianni.\n\u00c8 opportuno segnalare anche la tesi di Michele Giorgianni.\nLa soluzione proposta dal Giorgianni \u00e8 estremamente semplice: a suo avviso l'art. 1218 c.c. deriva dal solo art. 1298 del c.c. del 1865 (\"Quando una determinata cosa che formava l'oggetto dell'obbligazione perisce, od \u00e8 posta fuori di commercio, o si smarrisce in modo che se ne ignori assolutamente l'esistenza, l'obbligazione si estingue, se la cosa \u00e8 perita o posta fuori di commercio o smarrita senza colpa del debitore, e prima che questi fosse in mora \")\nL'art. 1176 deriverebbe, invece, dall'art. 1224 c.c. abr.(di contenuto molto simile all'attuale 1176 c.c.) il quale era poi seguito dall'art. 1225 c.c. abr. (\"Il debitore sar\u00e0 condannato al risarcimento dei danni, tanto per l'inadempimento dell'obbligazione quanto pel ritardo dell'esecuzione, ove non provi che l'inadempimento o il ritardo sia derivato da una causa estranea a lui non imputabile, ancorch\u00e9 non sia per sua parte intervenuta mala fede.\")\nLa vicinanza dei due articoli consentiva di ben comprendere che si determinava una \u201ccausa estranea non imputabile\u201d tutte le volte che il debitore non fosse stato in colpa. Infine l'art. 1226 ribadiva il medesimo concetto facendo riferimento al caso fortuito o forza maggiore, anch'essi da apprezzare secondo il criterio dell'art. 1224 c.c. abr. Si aveva perci\u00f2 \u201ccaso fortuito e forza maggiore\u201d ogni qual volta il debitore avesse dimostrato la sua diligenza (cio\u00e8 la sua mancanza di colpa).\nPer L'A., dunque, l'attuale art. 1218 c.c. dovrebbe applicarsi solo alle obbligazione di custodire cose certe o che presuppongono tale custodia; tutte le altre obbligazioni rimarrebbero disciplinate dall'art. 1176 c.c. E giacch\u00e9, conclude, l'imputazione dell'impossibilit\u00e0 rispetto alle prestazioni di consegnare cose certe si fonda sulla colpa, il criterio di imputazione dell'inadempimento in tutte le obbligazioni \u00e8 sempre il medesimo, cio\u00e8 quello fondato sulla colpevolezza."}
{"id": "217409", "revid": "7336", "url": "https://it.wikipedia.org/wiki?curid=217409", "title": "Non-metalli", "text": ""}
{"id": "217410", "revid": "1573940", "url": "https://it.wikipedia.org/wiki?curid=217410", "title": "Scolopax rusticola", "text": "La beccaccia (Scolopax rusticola ) \u00e8 un uccello dell'ordine dei caradriformi, famiglia degli scolopacidi.\nSistematica.\n\"Scolopax rusticola\" non ha sottospecie, \u00e8 monotipica.\nAspetti morfologici.\n\u00c8 caratterizzata da un becco a punta di e un peso di ; ha una colorazione mimetica che ben si adatta all'ambiente che frequenta, quindi colore marrone variamente barrato di nero e bianco giallastro.\nLa beccaccia non \u00e8 caratterizzata da un dimorfismo sessuale certo, ma in genere il maschio \u00e8 meno massiccio e ha i colori lievemente pi\u00f9 accesi della femmina.\nDistribuzione e habitat.\nL'areale della beccaccia euroasiatica comprende l'Europa fino alle isole atlantiche (Azzorre, Canarie) e le isole britanniche, l'Asia fino alla Cina, Mongolia, e Tibet. In Italia si trova nel periodo dello svernamento, tra ottobre e marzo, nei boschi, meglio se misti a caducifoglie, con prevalenza di betulle, carpini, frassini, querce, robinie, castagni, ontani, larici e faggi, ma anche abeti, e pini, in primavera nidifica in un'ampia fascia di territorio che comprende il nord Europa e l'Asia centrale. Solo eccezionalmente nidifica sulle Alpi e ancor pi\u00f9 raramente sugli Appennini.\nCibo e alimentazione.\nUccello insettivoro, si nutre essenzialmente di vermi e larve. Il cibo viene cercato con la sensibilit\u00e0 del becco direttamente nel sottosuolo del bosco o dentro i tronchi degli alberi.\nRiproduzione.\nIl nido della beccaccia \u00e8 abbastanza semplice, costruito per terra in depressioni del terreno e imbottito di tutto ci\u00f2 che si trova intorno: foglie secche, rametti, fili d'erba. In questo la femmina deposita in media quattro uova, che schiudono dopo tre settimane di incubazione.\nCuriosit\u00e0.\nArte.\nNelle piume dell'ala della beccaccia esiste una particolare penna detta \"pennino del pittore\", che appunto serve ai pittori per le rifiniture di precisione sulle tele. All'animale serve invece per effettuare brusche virate tra i rami e gli alberi del bosco dove principalmente vive.\nFilatelia.\nLa beccaccia \u00e8 stata soggetto di vari francobolli.\nCaccia.\nIn Italia la beccaccia \u00e8 specie cacciabile ed \u00e8 considerata la \"regina dei boschi\" per la sua maestosit\u00e0 e per la difficolt\u00e0 nella cattura. In passato, ne era autorizzata la caccia anche all'alba ed al tramonto, la cosiddetta \"posta\", durante gli spostamenti per i luoghi di pastura. Oggi tale pratica, detta \"posta infame\", \u00e8 proibita poich\u00e9 in quelle occasioni la beccaccia risulta essere particolarmente vulnerabile per il volo troppo regolare e quasi \"a farfalla\", a differenza di quando invece viene cercata e insidiata con il cane da ferma. \u00c8 qui che essa usa tutta la sua abilit\u00e0, mettendo in atto varie tecniche per sfuggire all'olfatto del cane e, quando costretta ad involarsi, riesce a rendersi quasi imprendibile al cacciatore, utilizzando le sue grandi doti di volo veloce e zigzagante.\nA partire dall'Ottocento \u00e8 stata selezionata una razza di cane, il Cocker Spaniel inglese, oggi apprezzata come cane da compagnia, ma un tempo specializzata nella caccia alla beccaccia (\"woodcock\" in inglese), che ha dato appunto il nome alla razza.\nCucina.\nL'utilizzo in cucina di questo volatile \u00e8 diminuito fortemente negli ultimi anni, visto anche il drastico ridimensionamento del numero degli esemplari; una delle ricette pi\u00f9 comuni \u00e8 il crostino preparato con il rag\u00f9 di questo uccello."}
{"id": "217412", "revid": "21", "url": "https://it.wikipedia.org/wiki?curid=217412", "title": "Ammina", "text": ""}
{"id": "217413", "revid": "124650721", "url": "https://it.wikipedia.org/wiki?curid=217413", "title": "Ritocco fotografico", "text": "Il ritocco fotografico (anche fotoritocco) \u00e8 l'insieme dei procedimenti che portano alla modifica di una fotografia, a scopo di migliorarne l'estetica, modificare il soggetto, eliminare o aggiungere particolari. I procedimenti, le metodologie, i risultati e le abilit\u00e0 in gioco variano molto se si ha a che fare con un supporto digitale o con un supporto analogico.\nRitocco fotografico tradizionale.\nSi intende l'insieme di tecniche utilizzate per migliorare le fotografie partendo sia dai negativi sia dalle stampe. Le tecniche implicano notevoli doti artistiche e possono prevedere il rimodellamento delle forme e dei colori. Il fotoritocco tradizionale utilizza procedimenti chimici sia per esaltare e rendere pi\u00f9 brillanti i colori sia per bilanciare il contrasto e la brillantezza della fotografia.\nRitocco fotografico digitale.\nSi intende il processo digitale per cui vengono sistemate, modificate, montate, le immagini tramite programmi di elaborazione digitale delle immagini. Ormai sono moltissimi i fotografi professionisti che utilizzano il digitale per migliorare le proprie immagini. Se un tempo, infatti si faceva largo uso di filtri meccanici applicati agli obiettivi delle macchine fotografiche, o si ricorreva a particolari tipi di sviluppo delle immagini per raggiungere risultati particolari, adesso capita sempre pi\u00f9 spesso che si utilizzino software di post produzione digitale per creare effetti che un tempo erano costosissimi e molto complicati da realizzare.\nUno dei programmi di fotoritocco pi\u00f9 conosciuti sul mercato \u00e8 Adobe Photoshop, ormai divenuto uno standard nell'ambiente. Il software libero pi\u00f9 usato \u00e8 The GIMP. Anche il software gratuito online Picnik era molto usato, per la comodit\u00e0 e l'accessibilit\u00e0. La figura professionale del grafico digitale in grado di operare minuziosi ritocchi fotografici digitali \u00e8 sempre pi\u00f9 indispensabile nei campi della fotografia, della pubblicit\u00e0, dell'editoria.\nStoria.\nLa manipolazione fotografica risale ad alcune delle prime fotografie catturate su vetro e lastre di latta durante il XIX secolo. La pratica inizi\u00f2 non molto tempo dopo la creazione della prima fotografia (1825) di Joseph Nic\u00e9phore Ni\u00e9pce che svilupp\u00f2 l'eliografia e realizz\u00f2 la prima stampa fotografica da una lastra da stampa fotoincisa. Le stampe fotografiche tradizionali possono essere modificate utilizzando vari metodi e tecniche che implicano la manipolazione direttamente sulla stampa, come il ritocco con inchiostro, vernice, aerografo o graffiatura delle Polaroid durante lo sviluppo (Polaroid art).\nI negativi possono essere manipolati mentre sono ancora nella fotocamera utilizzando tecniche di doppia esposizione o in camera oscura mettendo insieme foto o negativi. Alcune manipolazioni della camera oscura hanno coinvolto tecniche come lo sbiancamento per schiarire ad arte o completamente sbiadite parti della fotografia, o la colorazione manuale per scopi estetici o per imitare un dipinto d'arte.\nUn primo esempio di manomissione \u00e8 stato nei primi anni 1860, quando una foto \u00e8 stata alterata usando il corpo di un ritratto di John C. Calhoun e la testa di Lincoln da un famoso ritratto seduto di Mathew Brady, lo stesso ritratto che \u00e8 stato la base per il banconota da cinque dollari Lincoln originale. Un altro \u00e8 esemplificato nel \"Prints and Photographs Online Catalogue\" della Biblioteca del Congresso in cui espone una fotografia manipolata della guerra civile americana del generale Ulysses S. Grant in posa a cavallo di fronte alle sue truppe a City Point, in Virginia. \nLa manipolazione delle foto \u00e8 stata utilizzata per ingannare o persuadere gli spettatori o migliorare la narrazione e l'espressione di s\u00e9. Joseph Stalin ha utilizzato per esempio il ritocco fotografico per scopi di propaganda.\nNel XX secolo, il ritocco digitale \u00e8 diventato disponibile con i computer Quantel che eseguono Paintbox in ambienti professionali, che, insieme ad altri pacchetti contemporanei, sono stati efficacemente sostituiti nel mercato da software di editing.\nSui social.\nNon solo le foto vengono manipolate da professionisti per i media, ma anche con l'ascesa dei social media, tutti hanno facile accesso per modificare le foto che pubblicano online. Sono state create innumerevoli applicazioni per telefoni cellulari come Facetune per consentire agli utenti di smartphone di modificare le immagini personali. Queste applicazioni consentono alle persone di modificare praticamente ogni aspetto di se stessi nella foto. Con gli utenti dei social media e la generazione pi\u00f9 giovane esposti a una quantit\u00e0 estrema di immagini che sono state manipolate, le conseguenze includono ideali del corpo che sono irraggiungibili.\nNella pubblicit\u00e0.\nLa manipolazione delle foto \u00e8 stata utilizzata nella pubblicit\u00e0 per spot televisivi e riviste per rendere i loro prodotti o la persona un aspetto migliore e pi\u00f9 attraente di come appaiono nella realt\u00e0. Alcuni trucchi che vengono usati con la manipolazione delle foto per la pubblicit\u00e0 sono come le false strigliature con l'eye-liner, usando la colla bianca al posto del latte o usando il deodorante per far sembrare le verdure lucide.\nRischi e critiche.\nI falsi fotografici iniziarono gi\u00e0 ai tempi della pellicola, agli albori della fotografia. Un ritratto iconico del presidente degli Stati Uniti Abraham Lincoln era un composto della testa di Lincoln e del corpo del politico del sud John Calhoun. Questo \u00e8 un ottimo esempio di una fotografia che \u00e8 molto conosciuta dal grande pubblico come una fotografia reale e non alterata.\nUn falso digitale (deepfake) si riferisce a un video, una foto o un file audio digitale che \u00e8 stato alterato o manipolato da un software applicativo digitale. Le modifiche possono anche essere eseguite per scopi di intrattenimento o per scopi pi\u00f9 nefasti come diffondere disinformazione. Le informazioni possono essere utilizzate per condurre attacchi dannosi, guadagni politici, crimini finanziari o frodi. Pu\u00f2 essere utilizzato anche in video in stile pornografico, in cui il volto di un individuo \u00e8 posizionato sul corpo di una pornostar.\nLa crescente popolarit\u00e0 della manipolazione delle immagini ha sollevato dubbi sul fatto che consenta la rappresentazione di immagini irrealistiche al pubblico. Nel suo articolo \"On Photography\" (1977) Susan Sontag discute l'obiettivit\u00e0, o la sua mancanza, nella fotografia, concludendo che \"\"le fotografie (...) vengono esse stesse ridotte, ingrandite, ritagliate, ritoccate, ritoccate e ingannate\".\nLa manipolazione delle foto ha innescato risposte negative sia da parte degli spettatori che delle celebrit\u00e0. Ci\u00f2 ha portato le celebrit\u00e0 a rifiutarsi di ritoccare le loro foto a sostegno dell'American Medical Association che ha deciso che\"[dobbiamo] smettere di esporre bambini e adolescenti impressionabili a pubblicit\u00e0 che ritraggono modelli con tipi di corpo raggiungibili solo con l'aiuto di software di fotoritocco\"\". Questi includono Keira Knightley, Brad Pitt, Andy Roddick, Jessica Simpson, Lady Gaga e Zendaya.\nEsistono tuttavia software in grado di rilevare se una foto \u00e8 stata ritoccata o \u00e8 originale.\nCensura.\nI governi stanno esercitando pressioni sugli inserzionisti e stanno iniziando a vietare le foto troppo aerografate e modificate. Nel Regno Unito l'Advertising Standards Authority ha vietato una pubblicit\u00e0 di Lanc\u00f4me con Julia Roberts per essere fuorviante, affermando che la pelle impeccabile vista nella foto era troppo bella per essere vera. Gli Stati Uniti si stanno anche muovendo nella direzione di vietare l'eccessiva manipolazione delle foto in cui l'annuncio di una modella di CoverGirl \u00e8 stato vietato perch\u00e9 aveva effetti esagerati, portando a una rappresentazione fuorviante del prodotto.\nNel 2015 la Francia ha approvato una legge che combatte l'uso di immagini corporee non realistiche e l'anoressia nel settore della moda. Questo include la modellazione e la fotografia. I modelli ora devono dimostrare di essere sani e hanno un BMI di oltre 18 attraverso una nota del loro medico. I datori di lavoro che violano questa legge saranno multati e possono scontare una pena detentiva fino a sei mesi. Quando un creatore di una fotografia non rivela che l'immagine \u00e8 stata modificata o ritoccata, non importa quanto piccola sia la modifica, pu\u00f2 anche ricevere una multa o il 30% dei costi di ci\u00f2 che ha usato per creare il suo annuncio.\nNel 2021 la Norvegia ha promulgato una legislazione che impone l'etichettatura delle manipolazioni digitali dei corpi delle persone quando raffigurate nella pubblicit\u00e0. Il mancato rispetto \u00e8 punibile con una multa.\nEsempi.\nEffetti digitali.\nGli effetti digitali sono applicabili alle foto mediante software come Photoshop o Gimp oppure attraverso servizi online."}
{"id": "217415", "revid": "2225", "url": "https://it.wikipedia.org/wiki?curid=217415", "title": "United Production of America", "text": ""}
{"id": "217416", "revid": "115659376", "url": "https://it.wikipedia.org/wiki?curid=217416", "title": "Bandar Seri Begawan", "text": "Bandar Seri Begawan () (in malese letteralmente \"Porto dell'Onorato Dominatore\", in Jawi: \u0628\u0646\u062f\u0631 \u0633\u0631\u064a \u0628\u06ac\u0627\u0648\u0627\u0646), nota fino al 3 ottobre 1970 con il nome di Brunei Town (Citt\u00e0 del Brunei), \u00e8 la capitale dello stato del Brunei.\nGeografia fisica.\nHa una popolazione di 279 924 abitanti ed \u00e8 una citt\u00e0 molto recente, \u00e8 stata infatti completamente ricostruita dopo che i bombardamenti alleati verso la fine della seconda guerra mondiale l'avevano rasa al suolo.\nLa citt\u00e0 si sviluppa in parte sulle rive della Baia di Brunei (Sungai Brunei) su una direttrice nord-ovest, a est si trova infatti una zona di colline molto impervie.\nStoria.\nLa storia della citt\u00e0 risale al VII secolo, quando nell'area sorgeva un villaggio fluviale di palafitte (Kampong Ayer) non distante dall'attuale Kampong Kota Batu e dall'edificio del museo nazionale. Da allora la citt\u00e0 ha avuto fasi di sviluppo alterno e il centro urbano principale ha subito spostamenti in luoghi diversi nella baia a seconda della posizione ritenuta migliore per lo sviluppo dei traffici commerciali e della pesca. La prima sede fu a Kota Batu, poi a Kampong Ayer e la sede finale della citt\u00e0 \u00e8 quella dell'attuale Bandar Seri Begawan.\nMonumenti e luoghi d'interesse.\nTra i monumenti della citt\u00e0 vi sono l'Istana Nurul Iman, l'enorme palazzo del Sultano del Brunei aperto al pubblico solo in occasione della fine del Ramadan e la Moschea Omar Ali Saifuddien caratterizzata da un'enorme cupola dorata e costruita nel 1958 su una laguna artificiale nei pressi del fiume Brunei. Gli interni sono decorati con marmo di Carrara e preziosi tappeti.\nCaratteristica \u00e8 anche la zona di Kampong Ayer dove in un insieme di villaggi su palafitte vivono diverse migliaia di persone."}
{"id": "217417", "revid": "123718100", "url": "https://it.wikipedia.org/wiki?curid=217417", "title": "Statuto dei lavoratori", "text": "La legge 20 maggio 1970, n. 300 - meglio conosciuta come statuto dei lavoratori - \u00e8 una delle normative principali della Repubblica Italiana in tema di diritto del lavoro.\nIntrodusse importanti e notevoli modifiche sia sul piano delle condizioni di lavoro che su quello dei rapporti fra i datori di lavoro e i lavoratori, con alcune disposizioni a tutela di questi ultimi e nel campo delle rappresentanze sindacali; a oggi di fatto costituisce, a seguito di minori integrazioni e modifiche, l'ossatura e la base di molte previsioni ordinamentali in materia di diritto del lavoro in Italia.\nStoria.\nIl percorso politico e la promulgazione.\nLe prime istanze per un provvedimento coordinato sulla materia risalgono a quando il \"leader\" della CGIL, Giuseppe Di Vittorio, si pronunci\u00f2 apertamente nel 1952 a favore di una legge quadro che riformulasse l'intera materia, e lo fece parlandone proprio in termini di \"statuto\". \nPoco dopo iniziavano alla FIAT gli isolamenti degli operai pi\u00f9 attivi sul fronte delle rivendicazioni, trasferiti in impianti come l'OSR.\nPoliticamente, al principio degli anni sessanta, i diversi tentativi di rafforzare gli esperimenti governativi di centrosinistra si tradussero in un notevole impegno riformista primariamente a opera del PSI, il principale interessato a quella formula politica, ma anche della CGIL, che rimaneva lo strumento unitario delle diverse forze di sinistra, divise sul piano politico tra maggioranza e opposizione.\nGi\u00e0 avanzate in senso genericamente programmatico al tempo del primo governo Moro di \"centrosinistra organico\" (1963), nell'anno in cui si emanarono norme per la tutela delle donne lavoratrici (ad esempio vietando il licenziamento per causa di matrimonio o consentendo l'accesso delle donne ai pubblici uffici e alle professioni), molte delle riforme sulla cui proposizione andava condensandosi l'attenzione socialista furono di fatto \"congelate\" dopo i fatti del luglio 1964 (Piano Solo) e sarebbero riapparse con vigore qualche mese dopo.\nIl percorso che sarebbe sfociato nell'emanazione dello Statuto, in fondo, si lega principalmente a una paternit\u00e0 socialista \"a latere\" della quale si registrarono adesioni minori di altri partiti o di correnti interne ai partiti. Con ovvi obiettivi di consolidamento del seguito elettorale, e quindi di rafforzamento del proprio peso all'interno delle coalizioni, ma non senza effettiva determinazione a raggiungere una norma definitiva, fu il partito di Nenni a premere perch\u00e9 la regolamentazione si frapponesse come argine al dilagare del disordine di questa materia, e ne fece cavallo di battaglia reputando che potesse essere la via capace di condurlo alla guida del Paese.\nDopo il D.P.R. 30 giugno 1965, n. 1124 (\"Testo unico delle norme in materia di infortuni e malattie professionali\"), la legge 21 luglio 1965, n. 903 (che introduceva le pensioni di anzianit\u00e0 e istituiva la pensione sociale) e la legge 15 luglio 1966, n. 604 (che regolava la materia dei licenziamenti), quest'ultima frutto di un'azione unitaria di parlamentari di Partito comunista, Partito socialista e Psiup, vi era ancora da registrare normativamente la posizione guadagnata dai sindacati e la nuova figura di lavoratore che emergeva dalle loro elaborazioni; l'interessamento del PSI sarebbe stato anche strategicamente utile per \"scippare\" una tematica fondamentale al Partito Comunista, l'altro grande partito della sinistra rispetto a cui il PSI era in quella fase diversamente collocato, il quale nel 1967, primo firmatario il capogruppo alla Camera Pietro Ingrao, present\u00f2 una proposta di legge (n. 4227) \u201cper la tutela della libert\u00e0 e della dignit\u00e0 dei lavoratori e per l\u2019esercizio dei diritti costituzionali all\u2019interno dei luoghi di lavoro\u201d.\nParallelamente, perci\u00f2, ad azioni sul fronte della previdenza sociale e su fronti di altra prevedibile rilevanza nazionale, come ad esempio la campagna per il divorzio, i socialisti esercitarono fortissime pressioni perch\u00e9 le azioni normative in materia agraria (1964), peraltro anch'esse oggetto di animate (e animose) polemiche, venissero corroborate da analoghe azioni sul lavoro in generale.\nLe lotte sindacali.\nFu con l'autunno caldo che il tema si ripropose, stavolta pi\u00f9 incisivamente che ai tempi di Di Vittorio o a quelli del governo di centro-sinistra del 1963 di Aldo Moro. \nLe rappresentanze sindacali erano fortemente politicizzate e ciascuna di esse aveva un suo Partito politico di riferimento: si distinsero, in particolare, la CGIL, la CISL e la UIL (tecnicamente ormai divenute delle confederazioni), le quali sempre pi\u00f9 spesso iniziarono a operare in sintonia tra loro sino a essere collettivamente definite come \"triplice alleanza\" o \"tout-court\" \"la Triplice\". \nIn posizione distinta la Cisnal, legata al MSI.\nNel marzo 1969 le principali compagini sindacali furono audite in Senato dalla X Commissione Lavoro, nel corso di una indagine conoscitiva avviata da questa sulla situazione dei lavoratori nelle aziende, in particolare nella Olivetti.\nLa posizione delle aziende.\nLa classe imprenditoriale dichiarava che alla forza lavoro non si poteva concedere di prendere parte alle decisioni su politiche e strategie aziendali, considerando qualsiasi proposta in materia di gestione del personale (comprese le fasi di assunzione e licenziamento) che non fosse unicamente determinata dagli organi direttivi aziendali, come un'ingerenza non giustificata da alcuna ragione sociale. \nLe ventilate formule di \"democratizzazione\", per le quali comitati di operai avrebbero potuto censurare le decisioni economiche e produttive, parvero agli industriali strumentali manovre per il rafforzamento di un gi\u00e0 cospicuo potere dei sindacati di condizionare da un lato le attivit\u00e0 economico-imprenditoriali e dall'altro quelle del governo. \nLo slogan \"partecipare alla elaborazione dei programmi produttivi\" fu considerato e stigmatizzato come un indebito tentativo di sottomettere l'azione imprenditoriale a quella di alcune forze politiche, dalla quale l'attivit\u00e0 delle tre confederazioni era scopertamente ispirata, e se ne segnal\u00f2 la supposta perniciosit\u00e0 nella parte in cui, proprio poco dopo la stabilizzazione di un vero e proprio mercato internazionale, avrebbe posto pesanti limitazioni alla capacit\u00e0 produttiva (a tutto vantaggio di competitori stranieri) con effetti negativi sulle esportazioni. \nFurono anche fatte circolare non documentate \"veline\", in una delle quali si sospettava che taluni sindacalisti stranieri avessero sollecitato gravi azioni di protesta, tradottesi in cali produttivi, per averne ricevuta remunerata istruzione da parte di industriali statunitensi.\nI protagonisti politici.\nGiacomo Brodolini, sindacalista socialista che fu Ministro del lavoro e della previdenza sociale, leg\u00f2 il suo nome sia alla riforma del 1969 proprio della previdenza sociale (la cosiddetta \"riforma delle pensioni\", passate dal sistema \"a capitalizzazione\" a quello \"a ripartizione\"), sia all'abolizione delle cosiddette \"gabbie salariali\", sia all'impulso pi\u00f9 determinante per la codificazione della materia del lavoro: Brodolini richiese infatti l'istituzione di una commissione nazionale per la redazione di una bozza di statuto (da lui chiamato \"Statuto dei diritti dei lavoratori)\", alla cui presidenza chiam\u00f2 Gino Giugni, anch'egli socialista, allora un semplice docente universitario, seppure gi\u00e0 noto, e un comitato tecnico di notevole spessore. \nIl maggior promotore dello Statuto, Brodolini, non lo vide venire alla luce, poich\u00e9 mor\u00ec poco dopo l'istituzione, l'11 luglio 1969, della Commissione tecnica presieduta da Giugni, che port\u00f2 a compimento il progetto. Resta Giugni la figura pi\u00f9 nota e rappresentativa di tutta l'operazione, anzi \u00e8 comunemente chiamato \"padre\" dello statuto.\nS'impegn\u00f2 fortemente per l'approvazione della legge il successore di Brodolini, il democristiano Carlo Donat-Cattin (ex-sindacalista della CISL torinese, e quindi con un'attenzione tutta particolare verso la FIAT), considerato il politico pi\u00f9 \"ruvido\" della DC.\nSecondo il Corriere della Sera, il discorso alla Camera del ministro Donat Cattin \u00e8 stato \u00ab\"permeato di asprezze polemiche. Gli imprenditori e le forze politiche moderate\u00a0\u2013 non escluse quelle che militano nella Dc\u00a0\u2013 sono state i bersagli delle ripetute tirate del ministro\"\u00bb\n\u00ab\"I rilievi mossi allo Statuto risentono in gran parte di una mentalit\u00e0 privatistica dei rapporti sindacali ispirata da Dossetti\"\u00bb, dice Donat Cattin, e riflettono un punto di vista \u00ab\"talvolta esasperato fino a visioni di tipo americanistico che vedevano il sindacato come libero agente operante nella societ\u00e0 al di fuori di ogni regolazione giuridica\"\u00bb. \nLa punta avanzata della dura azione del padronato \u00e8 stata rappresentata dalla Fiat, con \u00ab\"massicci licenziamenti di carattere politico e antisindacale\"\u00bb.\nL'approvazione.\nLo Statuto votato al Senato, fu approvato dalla Camera con 217 voti a favore (la maggioranza di centro sinistra \u2013 DC, PSI e PSDI (nel PSI-PSDI Unificati), PRI \u2013 con l'aggiunta del PLI, al tempo all'opposizione); si orientarono per l'astensione PCI, PSIUP e MSI e si registrarono dieci voti contrari.\nLa legge non ricevette l'avallo dei comunisti: \u00ab\"Il Pci si \u00e8 astenuto per sottolineare le serie lacune della legge e l'impegno a urgenti iniziative che rispecchino la realt\u00e0 della fabbrica\"\u00bb, scrisse l'Unit\u00e0 del 15 maggio a pagina 2, \u00ab\"il testo definitivo contiene carenze gravi e lascia ancora molte armi, sullo stesso piano giuridico, al padronato\"\u00bb. Alla Camera intervenne Gian Carlo Pajetta, che sottoline\u00f2 i punti pi\u00f9 negativi del provvedimento ad avviso del PCI: l'esclusione dalle garanzie previste dalla legge nei confronti dei lavoratori delle aziende fino a 15 dipendenti, la mancanza di norme contro i licenziamenti collettivi di rappresaglia.\n\"\"Lo statuto dei lavoratori \u00e8 legge\" titol\u00f2 a tutta pagina l'\u201c\"Avanti!\"\u201d del 22 maggio 1970 e afferm\u00f2 nell'occhiello: \"Il provvedimento voluto dal compagno Giacomo Brodolini \u00e8 stato definitivamente approvato dalla camera\"\". Il giornale ricord\u00f2 il ruolo di impulso svolto dal Ministro del lavoro socialista, prematuramente scomparso, considerato il vero \"padre politico\" dello Statuto, e attacc\u00f2 \u00ab\"l'atteggiamento dei comunisti, ambiguo e chiaramente elettoralistico\"\u00bb.\nL'articolo di fondo del quotidiano socialista proclamava: \"La Costituzione entra in fabbrica\", sottolineando \u00ab\"il riconoscimento esplicito di una nuova realt\u00e0 che, dopo le grandi lotte d'autunno, nel vivo delle lotte per le riforme sociali, vede la classe lavoratrice all'offensiva, impegnata nella costruzione di una societ\u00e0 pi\u00f9 democratica\"\u00bb.\nIl contenuto.\nIl testo della legge contiene norme relative a numerose previsioni specifiche, su alcune delle quali si sofferma in modo dettagliato. Si divide in un titolo dedicato al rispetto della dignit\u00e0 del lavoratore, in due titoli dedicati alla libert\u00e0 e all'attivit\u00e0 sindacali, in un titolo sul collocamento e in uno sulle disposizioni transitorie.\nI diritti dei lavoratori.\nLa norma sancisce anzitutto la libert\u00e0 di opinione del lavoratore (), che non pu\u00f2 quindi essere oggetto di trattamento differenziato in dipendenza da sue opinioni politiche o religiose e che, per un successivo verso, non pu\u00f2 essere indagato per queste nemmeno in fase di selezione per l'assunzione. Questi passi trovano una loro spiegazione di migliore evidenza segnalando che, nel secondo dopoguerra in Italia, si verificarono numerosi casi di licenziamento di operai che conducevano attivit\u00e0 politica o che, anche indirettamente, si rivelavano militanti di forze politiche o sindacali non gradite alle aziende.\nI divieti di controllo dell'attivit\u00e0 lavorativa.\nL'attivit\u00e0 lavorativa, l'apporto operativo del lavoratore, \u00e8 poi svincolata da alcune forme di controllo che la norma giudica improprie e che portano lo Statuto a formulare specifici divieti quali, ad esempio:\nAnche le visite personali di controllo sul lavoratore, ovvero le perquisizioni all'uscita del turno (principalmente effettuate per verificare che il lavoratore non si sia appropriato di beni prodotti o di altro materiale di propriet\u00e0 dell'azienda), sono sottoposte a limitazioni di dettagliata rigorosit\u00e0.\nAl fine di limitare inoltre impropri eccessi del datore di retribuzione, eventualmente risultanti in indebite pressioni, sono vietati accertamenti diretti da parte del datore di lavoro sulla idoneit\u00e0 e sulla infermit\u00e0 per malattia o infortunio del lavoratore dipendente, delegando agli enti pubblici competenti tali accertamenti. Si prevedono poi appositi permessi per motivi di studio per coloro che frequentassero scuole primarie, secondarie, istituti di formazione professionale o anche universit\u00e0. \nLa reintegrazione nei casi di licenziamento.\nSulla base di quanto disposto dall' e dagli articoli dal 19 al 27, applicati ad aziende con \"...sede, stabilimento, filiale, ufficio o reparto autonomo che occupa pi\u00f9 di quindici dipendenti...\" (ridotti a cinque per le imprese agricole), si afferma la tutela dell'attivit\u00e0 sindacale e il principio del reintegro nel posto di lavoro in caso di licenziamento, nei casi previsti dall'articolo 18 dello statuto dei lavoratori. \nDopo la contrattualizzazione del pubblico impiego in Italia avvenuta negli anni 1990, l'applicabilit\u00e0 della norma fu estesa anche ai dipendenti pubblici italiani.\nReferendum abrogativo del 1995.\nCon referendum abrogativo, proposto da Partito Radicale, CGIL e PRI per arginare la crescita in quegli anni dei Comitati di Base, \u00e8 stato modificato l'articolo 19, in merito alle rappresentanze sindacali. Con tale modifica le rappresentanze sindacali sono riservate ai sindacati firmatari di contratti nazionali e locali applicati nell'unit\u00e0 produttiva, e non pi\u00f9 ai sindacati pi\u00f9 rappresentativi in generale. Venne inoltre abrogato l'art. 26 comma 2 della legge, che sanciva il prelievo forzoso dalla busta paga dei lavoratori di contributi a favore dei sindacati, secondo le modalit\u00e0 stabilite dai CCNL.\nLa Corte costituzionale, il 4 luglio 2013, su ricorso della FIOM, ha dichiarato incostituzionale l'art.19 dello Statuto \u00abnella parte in cui non prevede che la rappresentanza sindacale aziendale sia costituita anche nell'ambito di associazioni sindacali che, pur non firmatarie di contratti collettivi applicati nell'unit\u00e0 produttiva, abbiano comunque partecipato alla negoziazione relativa agli stessi contratti quali rappresentanti dei lavoratori\u00bb.\nReferendum abrogativo del 2000.\nNel 2000 si \u00e8 svolto un referendum per abolire le garanzie previste dall'articolo 18 ai lavoratori delle aziende con pi\u00f9 di 15 dipendenti. Ha votato solo il 32,00% degli elettori (quindi non \u00e8 stato raggiunto il quorum), e il s\u00ec comunque non ha avuto la maggioranza dei voti validi (33,40%).\nReferendum abrogativo del 2003.\nNel 2003 si \u00e8 svolto un referendum per estendere le garanzie previste dall'articolo 18 ai lavoratori delle aziende con meno di 15 dipendenti. Ha votato solo il 25,50% degli elettori (quindi non \u00e8 stato raggiunto il quorum), e il s\u00ec ha avuto l'86,70% dei voti validi."}
{"id": "217420", "revid": "287204", "url": "https://it.wikipedia.org/wiki?curid=217420", "title": "Giulio Ossequente", "text": "Biografia.\nNulla si sa della vita di Giulio Ossequente, a partire dall'epoca, che, per ragioni stilistiche, \u00e8 stata collocata all'inizio del III secolo, mentre altri lo hanno inserito nel quarto. Il suo stesso \"nomen\" riconduce alla \"gens Iulia\" e, di conseguenza, a Roma, mentre resta oscuro il \"cognomen\" Obsequens.\n\"De Prodigiis\".\nNella sua opera, \"Libro dei Prodigi\" (\"De prodigiis\"), Ossequente descrive eventi anomali avvenuti a Roma e nei suoi domini, definiti \"prodigia\", tutti tratti da Tito Livio o forse da una sua successiva epitome. L'opera si inserisce nella tendenza alle epitomi tipica del IV secolo d.C., con autori come Eutropio o Ampelio, al quale ultimo Ossequente pu\u00f2 essere accostato per la focalizzazione monografica della sua epitome liviana.\nLa parte del libro di Ossequente che comprendeva i primi secoli di Roma \u00e8 perduta e ci\u00f2 che rimane si estende dal consolato di Lucio Scipione e C. Lelio a quello di P. Fabio e Quinto Elio, vale a dire dall'anno 562 fino anno 741 di Roma. Comunque, ci sono altre lacune nella seconda parte.\nIl libro contiene molti avvenimenti insoliti come: bimbi nati a quattro braccia, buoi parlanti, sangue che esce dal terreno, foreste possedute (quando Mitridate Vi di Ponto da fuoco ad una Foresta sacra agli d\u00e8i maligni viene udita una strana risata), piogge di sangue, terra, latte, etc, etc., statue che sudano, voltano il busto, piangono, lasciano le armi, pianti di bambini dall'interno di templi dove erano stati rinchiusi anche quattro giorni prima, ecc.\nL'opera \u00e8 scritta in uno stile semplice e puro, con una narrazione vivace, veloce, con chiari sviluppi e riflessioni, utile anche per aver riportato alcuni fatti dei quali nessun altro scrittore ha parlato e con grande attenzione alla paradossografia anche antropologica."}
{"id": "217422", "revid": "1543377", "url": "https://it.wikipedia.org/wiki?curid=217422", "title": "Hanoi", "text": "Hanoi (in scrittura Ch\u1eef Qu\u1ed1c Ng\u1eef: \"H\u00e0 N\u1ed9i\"; in scrittura Ch\u1eef H\u00e1n: ) \u00e8 la capitale del Vietnam. Situata nel nord del Paese sulla riva destra del fiume Rosso e a circa 130\u00a0km dalla sua foce nel golfo del Tonchino, ha una popolazione di circa otto milioni di abitanti nel 2019, che la rende la seconda citt\u00e0 del Vietnam per numero di abitanti dopo la citt\u00e0 di Ho Chi Minh, situata a 1760\u00a0km verso sud. Il paesaggio urbano di Hanoi \u00e8 caratterizzato dalla presenza di numerosi laghi (come il centrale lago della Spada restituita) cos\u00ec come di diversi edifici religiosi, principalmente confuciani e taoisti (il Tempio della Letteratura ed il tempio Ngoc Son) ma anche cattolici (come la cattedrale di San Giuseppe). La sua citt\u00e0 vecchia conta inoltre un gran numero di pagode buddiste.\nDal 1010 sino al 1802 Hanoi rimase il pi\u00f9 importante centro politico del Vietnam, per poi essere eclissata da Hu\u00e9, la capitale imperiale del Vietnam sotto la dinastia Nguy\u1ec5n (1802\u20131945). Conquistata dai francesi nel 1873, tra il 1883 e il 1945 serv\u00ec come centro amministrativo della colonia dell'Indocina francese. I francesi costruirono una moderna citt\u00e0 europea a sud della citt\u00e0 vecchia, creando ampi viali alberati su cui affacciavano chiese, teatri, edifici governativi e lussuose ville.\nDal 1940 al 1945 Hanoi, cos\u00ec come la maggior parte dell'Indocina francese e del sud-est asiatico, venne occupata dall'Impero giapponese. In seguito alla proclamazione, il 2 settembre 1945, della Repubblica democratica del Vietnam (il Vietnam del Nord) da parte di Ho Chi Minh, l'assemblea nazionale vietnamita deliber\u00f2, il 6 gennaio 1946, di rendere Hanoi la capitale del Paese. La citt\u00e0 fu capitale del Vietnam del Nord dal 1954 al 1976, divenendo infine capitale di un Vietnam riunificato nel 1976, dopo la vittoria del Nord nella guerra del Vietnam. Nell'ottobre 2010 si sono svolti i festeggiamenti per celebrare i mille anni dalla sua fondazione.\nNel corso dell\u2019intero XX secolo Hanoi ha conosciuto un\u2019esplosione demografica ed un forte sviluppo economico che ne fanno al giorno d\u2019oggi una metropoli emergente. Numerosi grattacieli vi sono stati edificati, tra cui la torre Keangnam (il pi\u00f9 alto edificio del Vietnam fino al luglio 2018), mentre nel 2010 sono iniziati i lavori di costruzione della metropolitana. Centro universitario e culturale, Hanoi conta tra l\u2019altro i principali musei del Paese, tra cui il Museo nazionale di storia vietnamita ed il museo di belle arti del Vietnam.\nOrigine del nome.\nIl nome della citt\u00e0 \u00e8 cambiato innumerevoli volte nel corso dei secoli: \"Kecho\", \"Dai La\", \"Thang Long\", \"Dong Kinh\" (dal cinese \u6771\u4eac (\"dong jing\"), che vuol dire \"capitale dell'Est\"), latinizzato poi in \"Tonkin\" (da cui l'italiano \"Tonchino\", oggi indicante la regione circostante Hanoi). Il nome \"Th\u0103ng Long\" \u00e8 invece ancora oggi utilizzato in letteratura e in poesia per designare la citt\u00e0; esso significa \"volo del drago\", in opposizione a Ha Long (\"discesa del drago\"). Il nome attuale della citt\u00e0 si scompone in \"h\u00e0\" (\"corso d'acqua\") e \"\u0146\u00f4i\" (\"in mezzo\"), pertanto \"Hanoi\" significherebbe \"\"\"[la citt\u00e0] tra i corsi d'acqua\".\nStoria.\nIl sito di Hanoi risulta frequentato almeno dal 3.000 a.C. La cittadella di C\u1ed5 Loa nel distretto di \u0110\u00f4ng Anh fu la capitale del regno di \u00c2u L\u1ea1c, fondata da An D\u01b0\u01a1ng V\u01b0\u01a1ng dopo la sua conquista di V\u0103n Lang avvenuta nel 208 a.C. Nel 179 a.C. il regno di \u00c2u L\u1ea1c venne annesso da Nanyue, dando inizio a pi\u00f9 di un millennio di dominio cinese sulla regione. Verso la met\u00e0 del V secolo d.C. la Dinastia Liu Song fece costruire un nuovo distretto (\u7e23, huy\u1ec7n) nel centro di Hanoi, chiamato Songping (Tong Binh), poi diventato una comanderia (\u90e1, qu\u1eadn), comprendente i quartieri di Yihuai (\u7fa9\u61f7) e Suining (\u7d8f\u5be7) a sud del fiume rosso, gli attuali distretti di T\u1eeb Li\u00eam e Ho\u00e0i \u0110\u1ee9c) mentre il centro cittadino si trovava nella zona della citt\u00e0 vecchia. Nel 679, durante la dinastia Tang, il nome della regione venne cambiato in Annan (sud pacificato) con Songpin come capitale.\nPer scoraggiare e sconfiggere rivolte locali nella seconda met\u00e0 dell'VIII secolo il vicer\u00e9 Zhang Boyi (\u5f35\u4f2f\u5100) costru\u00ec la cittadella di Luocheng (\u7f85\u57ce) nell'attuale distretto di Ba Dinh. All'inizio del secolo successivo la cittadella venne ulteriormente fortificata e divenne nota come Jincheng (\u91d1\u57ce). Nell'863 forze del regno di Nanzhao assediarono la cittadella, uccidendo 150.000 abitanti. Nell'866 la citt\u00e0 venne riconquistata dalle forze del governatore militare cinese Gao Pian che ne cambi\u00f2 il nome in Daluocheng (\u5927\u7f85\u57ce), ulteriormente rinforzandone le difese. La citt\u00e0, di circa 400.000 abitanti divenne un importante centro commerciale della dinastia Tang, soprattutto dopo il saccheggio di Canton durante la rivolta di Huang Chao.\nNel 1010 l'imperatore L\u00fd Th\u00e1i T\u1ed5, della dinastia L\u00fd, spost\u00f2 la capitale del \u0110\u1ea1i Vi\u1ec7t nella zona della cittadella \u0110\u1ea1i La. Sostenendo di aver visto un drago che si alzava in volo dal fiume rosso, cambi\u00f2 il nome della citt\u00e0 in Th\u0103ng Long (\u6607\u9f8d, \"dragone che si alza in volo\u201d). La citt\u00e0 rimase capitale del regno fino al 1397, quando venne trasferita a Thanh H\u00f3a, allora nota come T\u00e2y \u0110\u00f4 (\u897f\u90fd), la \"capitale occidentale\". Th\u0103ng Long divenne quindi \u0110\u00f4ng \u0110\u00f4 (\u6771\u90fd), la \"capitale orientale\".\nNel 1408 la dinastia Minh attacc\u00f2 ed occup\u00f2 il Vietnam, rinominando la citt\u00e0 Dongguan in cinese (\u6771\u95dc), \"porta orientale\" o \u0110\u00f4ng Quan in sino-vietnamita. Nel 1428 i cinesi vennero sconfitti dai vietnamiti guidati da L\u00ea L\u1ee3i, fondatore della dinastia L\u00ea che cambi\u00f2 in nome della citt\u00e0 in \u0110\u00f4ng Kinh (\u6771\u4eac), o Tonchino. Con la fine della dinastia T\u00e2y S\u01a1n e l'espansione vietnamita verso sud la citt\u00e0 divenne nota come B\u1eafc Th\u00e0nh (\u5317\u57ce) \"cittadella del nord\".\nNel 1802, la ristabilita Dinastia Nguy\u1ec5n trasfer\u00ec la capitale a Hu\u1ebf. Nel 1831 l'imperatore Minh Mang rinomin\u00f2 la citt\u00e0 H\u00e0 N\u1ed9i (\u6cb3\u5185, traducibile come \"tra i fiumi\"). Occupata dai francesi nel 1873, fu resa capitale dell'Indocina francese nel 1902; per marcare l'evento, nello stesso anno la citt\u00e0 ospit\u00f2 l'Esposizione internazionale di Hanoi. Nel 1940 venne occupata dall'esercito del Giappone, espulso poi nel 1945, quando Ho Chi Minh, leader del movimento indipendentista Viet Minh, proclam\u00f2 ufficialmente l'indipendenza della Repubblica Democratica del Vietnam, il 2 settembre. Rioccupata dai colonialisti francesi nel 1946, fu riconquistata definitivamente nel 1954 alla fine della guerra d'Indocina, divenendo la capitale della Repubblica Democratica Popolare del Vietnam (Vietnam del Nord). Durante la guerra del Vietnam sub\u00ec pesanti bombardamenti americani, che danneggiarono soprattutto ponti e ferrovie. Con la vittoria del nord e la riunificazione del Paese avvenuta nel 1976, Hanoi divenne ufficialmente la capitale del Vietnam.\nCon le riforme economiche note come \u0110\u1ed5i M\u1edbi, approvate nel 1986, che avevano l'obiettivo di trasformare l'economia pianificata di stampo comunista in una \"economia socialista orientata al mercato\", il governo vietnamita e le istituzioni municipali iniziarono ad aprire la citt\u00e0 ad investimenti internazionali. Dopo alcuni anni di scarsa attivit\u00e0 la citt\u00e0 entr\u00f2 in un periodo di crescita accelerata, visibile anche nel numero di nuovi edifici commerciali e grattacieli in costruzione. Dopo un breve periodo di recessione dopo la crisi finanziaria asiatica del 1997, la citt\u00e0 riprese a crescere velocemente. \nIl 29 maggio 2008 venne approvata la creazione dell'area metropolitana di Hanoi: con effetto dal 1 agosto 2008 le provincie di H\u00e0 T\u00e2y e V\u0129nh Ph\u00fac, il distretto di M\u00ea Linh e quattro comuni del distretto di L\u01b0\u01a1ng S\u01a1n vennero uniti per creare la nuova entit\u00e0 amministrativa, con un'area totale di 334.470 ettari e 29 suddivisioni interne. La popolazione dell'area metropolitana era 6.232.940, il triplo di quella precedentemente parte della capitale. La regione capitale di Hanoi (\"V\u00f9ng Th\u1ee7 \u0111\u00f4 H\u00e0 N\u1ed9i\"), che comprende la citt\u00e0 e le sei provincie confinanti per una superficie di 13.436 chilometri quadrati ha circa 15 milioni di abitanti. \nIl recente boom nel settore delle costruzioni ha comportato l'aumento di edifici moderni e grattacieli al di fuori della citt\u00e0 vecchia. Gli edifici pi\u00f9 alti sono l'Hanoi Landmark 72 e l'Hanoi Lotte Center. A seguito di proteste degli abitanti del centro citt\u00e0 il governo ha vietato la costruzione di grattacieli attorno al lago Ho\u00e0n Ki\u1ebfm e nel distretto di Ba \u0110\u00ecnh.\nGeografia fisica.\nHanoi si trova sulla riva destra del fiume Rosso le cui acque scorrono verso il golfo del Tonchino, in cui sfocia con un ampio delta. La citt\u00e0 si trova per\u00f2 a un'altitudine inferiore a quella del mare, fatto che la rende vulnerabile alle inondazioni. Il territorio di Hanoi \u00e8 inoltre caratterizzato dalla presenza di innumerevoli laghi tra cui il centralissimo lago della Spada restituita e il vasto lago dell'Ovest, il pi\u00f9 esteso della citt\u00e0.\nLa citt\u00e0 ha conosciuto un'elevatissima crescita demografica nel corso del XX secolo e ha contribuito con il suo dinamismo economico alla trasformazione di un Vietnam essenzialmente agricolo in un Vietnam industriale e terziario. L'urbanizzazione e l'industrializzazione hanno tuttavia esercitato una crescente pressione sugli ecosistemi intorno e interni alla citt\u00e0, di cui uno degli esempi \u00e8 l'alto inquinamento delle acque del fiume To Lich, affluente del fiume Rosso oggetto di studi del geografo Yves Duch\u00e8re.\nMonumenti e luoghi d'interesse.\nLa citt\u00e0 \u00e8 ricca di edifici religiosi e di edifici e strutture in stile coloniale, lascito del colonialismo francese. Vanno ricordati:\nCultura.\nIstruzione.\nUniversit\u00e0.\nHanoi, in qualit\u00e0 di capitale dell'Indocina francese, ha ospitato le prime universit\u00e0 in stile occidentale dell'Indocina, tra cui:\n- Indochina Medical College (1902) - ora Hanoi Medical University\n- Indochina University (1904) - ora Hanoi National University (la pi\u00f9 grande)\n- \u00c9cole Sup\u00e9rieure des Beaux-Arts de l'Indochine (1925) - ora Universit\u00e0 di Belle Arti di Hanoi.\nDopo che il Partito Comunista del Vietnam prese il controllo di Hanoi nel 1954, furono costruite molte nuove universit\u00e0, tra cui l'Universit\u00e0 della Tecnologia di Hanoi (Hanoi University of Science and Technology - HUST), che \u00e8 ancora la pi\u00f9 grande universit\u00e0 tecnica del Vietnam. Recentemente l'Universit\u00e0 di Lingue e Studi Internazionali (University of Languages and International Studies - ULIS) \u00e8 stata valutata come una delle migliori universit\u00e0 nel sud-est asiatico per le lingue e gli studi linguistici a livello universitario.\nHanoi \u00e8 il pi\u00f9 grande centro di istruzione in Vietnam. Si stima che il 62% degli scienziati in tutto il paese viva e lavori ad Hanoi. L'ammissione agli studi universitari avviene attraverso esami condotti annualmente e aperti a chiunque abbia completato con successo la propria istruzione secondaria. La maggior parte delle universit\u00e0 di Hanoi \u00e8 pubblica, anche se negli ultimi anni sono iniziate le attivit\u00e0 di alcune universit\u00e0 private.\nGeografia antropica.\nSuddivisioni amministrative.\nDal punto di vista amministrativo, Hanoi funge da citt\u00e0-provincia autonoma in seno alla Repubblica Socialista del Vietnam. Hanoi \u00e8 dunque divisa in 12 distretti urbani, 1 cittadina e 17 distretti rurali.\nInfrastrutture e trasporti.\nStrade.\nLa citt\u00e0 \u00e8 al centro di un programma infrastrutturale teso a favorire lo sviluppo del corridoio economico Kunming-Hanoi-Haiphong. \u00c8 collegata alla frontiera cinese dall'autostrada N\u1ed9i B\u00e0i-L\u00e0o Cai e alla citt\u00e0 portuale di Haiphong dall'autostrada Hanoi-Haiphong.\nNel decennio 2010- 2020 la capitale ha visto una notevole accelerata nella costruzione della propria rete autostradale con il completamento della 3\u00aa tangenziale ed lavori per altre sette autostrade. Qua sotto la tabella con le autostrade al servizio dell'area metropolitana di Hanoi:\nFerrovie.\nLa citt\u00e0 \u00e8 il capolinea di molte tratte ferroviarie gestite dalle ferrovie del Vietnam. La stazione principale si trova nel distretto di Ho\u00e0n Ki\u1ebfm, nel centro della citt\u00e0. Da qui partono i treni per Ho Chi Minh (Espresso della riunificazione) nel sud del paese che servono i principali centri abitati del paese ed impiegano poco pi\u00f9 di 30 ore a coprire l'intera tratta di 1.726 chilometri. La stazione di Hanoi \u00e8 anche capolinea di servizi per il porto di Haiphong e le citt\u00e0 di Lao Cai e \u0110\u1ed3ng \u0110\u0103ng sul confine cinese.\nMobilit\u00e0 urbana.\nTrasporti di superficie.\nGli autobus sono attualmente l'unico mezzo di trasporto pubblico ad Hanoi, comprendendo pi\u00f9 di 100 linee gestite dalla Transerco di propriet\u00e0 statale e da diverse compagnie private che servono il centro citt\u00e0 e le citt\u00e0 nell'area metropolitana di Hanoi e collegano Hanoi con le province limitrofe.\nMetropolitana.\nDue linee di metropolitana sono attualmente in costruzione, parte del progetto di rete metropolitana che arriver\u00e0 a contare otto linee una volta completato.\nAeroporti.\nLa citt\u00e0 \u00e8 servita dall'Aeroporto internazionale Noi Bai, situato nel distretto di Soc Son, circa 15 chilometri a nord di Hanoi. Il nuovo terminal internazionale T2, aperto nel 2015 ha comportato un importante aumento di capacit\u00e0 e qualit\u00e0 dei servizi aeroportuali. Una nuova autostrada e un nuovo ponte sul fiume rosso sono stati inaugurati allo stesso tempo rendendo pi\u00f9 facili e diretti i collegamenti con il centro citt\u00e0. L'aeroporto \u00e8 servito da taxi e varie linee di autobus cittadine."}
{"id": "217423", "revid": "112756526", "url": "https://it.wikipedia.org/wiki?curid=217423", "title": "Tobin tax", "text": "La Tobin tax, dal nome del Premio Nobel per l'economia James Tobin, che la propose nel 1972, \u00e8 una tassa che prevede di colpire tutte le transazioni sui mercati valutari per stabilizzarli (penalizzando le speculazioni valutarie a breve termine quando a quei tempi non esistevano ancora gli strumenti derivati), e contemporaneamente per procurare entrate da destinare alla comunit\u00e0 internazionale.\nL'aliquota proposta sarebbe tra lo 0,05% e l'1%. I suoi sostenitori affermano che ad un tasso dello 0,1% la tassa Tobin garantirebbe ogni anno all'incirca 166 miliardi di dollari, il doppio della somma annuale necessaria per sradicare dal mondo la povert\u00e0 estrema.\nI suoi detrattori sostengono che la cifra realmente incassata sarebbe minore, visto che il grosso delle transazioni finanziarie sono fatte per lucrare sulle micro variazioni dei prezzi e sarebbero insostenibili con la tassa. Si cita l'esempio del tentativo svedese effettuato nel 1984 di applicazione di una tassa simile che port\u00f2 ad incassi inferiori del 75% di quanto preventivato a causa della diminuzione del numero di transazioni. La Svezia cancell\u00f2 la tassa nel 1992.\nNel 1972, poco dopo lo scandalo Watergate in cui rimase invischiata l'amministrazione Nixon, e poco dopo che Nixon aveva ritirato gli Stati Uniti dal sistema di Bretton Woods, Tobin sugger\u00ec un nuovo sistema per la stabilit\u00e0 valutaria internazionale, e propose che tale sistema includesse una tassa internazionale sulle transazioni in valuta straniera. Tobin ricevette in seguito il Premio Nobel per l'economia nel 1981, e il suo nome rimase legato per sempre a questa proposta, che rimase dormiente per pi\u00f9 di 20 anni. Nel 1997 Ignacio Ramonet, redattore di \"Le Monde diplomatique\", rinnov\u00f2 il dibattito attorno alla Tobin tax con l'editoriale \"Disarmare i mercati\". Ramonet propose di creare un'associazione per l'introduzione di questa tassa, che venne chiamata ATTAC (\"Associazione per la Tassazione delle Transazioni finanziarie per l'Aiuto dei Cittadini\").\nProgetti per la Tobin tax nel mondo.\nPoich\u00e9 una nazione che agisse da sola troverebbe molto difficile applicare questa tassa, si sostiene che sarebbe meglio gestirla, mediante un'istituzione internazionale, come una \"tassa globale\" da applicare a tutti i mercati finanziari (regolamentati e non) nei quali queste transazioni hanno luogo. Una tassazione globale eviterebbe una fuga degli investitori e degli speculatori verso i mercati a tassazione pi\u00f9 favorevole, e fenomeni di arbitraggio per trarre beneficio dai differenti regimi fiscali dei vari Paesi.\nLa gestione di questa tassa da parte delle Nazioni Unite risolverebbe il problema e darebbe all'ONU una grande fonte di sovvenzionamento, indipendente dalle donazioni degli stati membri. Ci sono state comunque iniziative a livello nazionale riguardanti la tassa.\nL'idea della Tobin tax \u00e8 stata oggetto di molte discussioni in Europa nell'estate del 2001. Il 15 giugno 2004, la Commissione Finanze e Bilancio del Parlamento Federale Belga approv\u00f2 l'implementazione della \"Spahn tax\" (versione della Tobin tax proposta da Paul Bernd Spahn). In base a questa decisione il Belgio introdurr\u00e0 la Tobin tax se tutte le nazioni dell'eurozona introdurranno una legge simile.\nIn Canada \u00e8 stata ampiamente rianimata grazie agli sforzi degli attivisti canadesi negli anni 1990, e nel marzo 1999 la Camera dei Comuni canadese pass\u00f2 una risoluzione diretta al governo per \"promulgare una tassa sulle transazioni finanziarie in concerto con la comunit\u00e0 internazionale.\"\nNel Sud America la Tobin tax \u00e8 stata appoggiata dal presidente brasiliano Luiz In\u00e1cio Lula da Silva, e da quello venezuelano Hugo Ch\u00e1vez, prima di morire annunci\u00f2 la volont\u00e0 di introdurre la Tobin Tax in Venezuela. La sua \u00e8 tuttavia rimasta soltanto una dichiarazione senza seguito legislativo, complice anche il decesso dello stesso Ch\u00e1vez.\nIn Italia, l'associazione ATTAC raccolse 180.000 firme a favore di una legge di iniziativa popolare per l'introduzione di un'imposta sulle transazioni valutarie. La proposta, redatta con il contributo dell'economista Emiliano Brancaccio, venne depositata in Parlamento nel luglio 2002. \u00c8 entrata in vigore venerd\u00ec 1\u00ba marzo 2013 in modo pi\u00f9 limitato rispetto alle indicazioni della Unione europea.\nAd aprile del 2011 mille economisti di varie nazionalit\u00e0 pubblicano su \"The Guardian\" un appello rivolto al G20 a favore dell'introduzione della Tobin tax.\nL'idea originale e il movimento antiglobalizzazione.\nIn un'intervista pubblicata nel luglio 2001 a Radio Popolare James Tobin prese le distanze dal movimento antiglobalizzazione.\nQuesta presa di posizione di Tobin venne citata dall'allora ministro degli Esteri italiano Renato Ruggiero nel corso di un dibattito parlamentare alla vigilia del vertice G8 di Genova, il 12 luglio 2001. Successivamente Tobin ribad\u00ec le sue distanze dal movimento antiglobalizzazione anche in un'intervista rilasciata a Der Spiegel nel settembre 2001. Comunque Tobin continu\u00f2 a sostenere la validit\u00e0 della sua proposta (anche se alcuni oppositori della tassa sostennero il contrario):\nTobin osserv\u00f2 che, mentre la sua proposta originale aveva il solo scopo di \"porre un freno al traffico in valuta estera\" il movimento antiglobalizzazione aveva evidenziato \"le entrate da tasse con cui volevano finanziare i loro progetti per migliorare il mondo\". Egli si dichiar\u00f2 non contrario all'uso di queste entrate da tassazione, ma sottoline\u00f2 che non era l'aspetto importante della tassa.\nATTAC e altre organizzazioni hanno riconosciuto ci\u00f2, e mentre considerano ancora come supremo l'obiettivo originale di Tobin, pensano che la tassa potrebbe produrre fondi disponibili per i bisogni di sviluppo del sud del mondo, e permettere ai governi, e quindi ai cittadini, di reclamare parte dello spazio democratico concesso ai mercati finanziari.\nDibattito sulla tassa e critiche.\nLe opinioni sono divise tra chi ritiene che la Tobin tax migliorer\u00e0 l'economia delle nazioni che sono danneggiate dalla speculazione finanziaria e i difensori degli obiettivi della globalizzazione, che credono che essa vincoler\u00e0 la globalizzazione in modi che sono in conflitto con le politiche di istituzioni economiche come l'Organizzazione Mondiale del Commercio e la Banca Mondiale, e che quindi deve essere rigettata. Altri sostengono che la tassa promuover\u00e0 la globalizzazione ma ne limiter\u00e0 gli effetti negativi.\nFra gli stessi economisti non \u00e8 ancora chiaro quanto l'idea della Tobin Tax sia appoggiata o meno. In tal senso spicca la netta posizione a favore dell'imposta fatta dall'economista Avinash Persaud.\nUn sostegno inatteso alla Tobin tax \u00e8 arrivato dallo speculatore multimilionario George Soros, il quale ha dichiarato che, mentre la tassa va contro i suoi interessi personali, crede che la sua introduzione avr\u00e0 effetti positivi sull'economia mondiale.\nLa rubrica \"City Notebook\" del quotidiano britannico \"The Guardian\" del 30 agosto 2001, pose il caso contro tale tassa in termini diretti. In essa si diceva che gli speculatori sulle valute sono \"\"un gruppo eccezionalmente utile, lavorando giorno e notte, rischiando il loro benessere per fornire una cosa chiamata liquidit\u00e0. Senza liquidit\u00e0, i mercati si prosciugano, i prezzi diventano volatili e i beni diventano difficili da muovere.\" Con la Tobin tax in vigore, continuava l'editoriale, quell'utile lavoro non verrebbe conseguito. \"Il risultato netto \u00e8 che tutti i soggetti coinvolti \u2014 produttori, contrattatori, acquirenti \u2014 diventano pi\u00f9 poveri, non pi\u00f9 ricchi\"\".\nHigh frequency trading.\nAltra critica riguarda la concreta applicabilit\u00e0 di una tassa all'\"High frequency trading\", un sistema di transazioni che avvengono in tempi di millesimi di secondo. Tuttavia, la tassa \u00e8 gi\u00e0 applicata da anni in mercati dove si pratica l'HFT (a partire dalla Borsa di Londra).\nUn limite pu\u00f2 risiedere, nel caso specifico, nel modo in cui la tassa viene congegnata: per essere efficace contro l'High frequency trading, la tassa deve colpire tutte le transazioni intermedie e non solo le transazioni a fine di un determinato periodo. Inoltre, bisogna tenere conto del fatto che gli effetti perturbativi prodotti sul mercato dal trading ad altra frequenza sono determinati non solo dalle transazioni concluse ma anche dalle proposte di transazione prodotte inserite, con alta frequenza, nel sistema dei mercati dai software HFT.\nL'attuale disciplina italiana (legge 228/2012 e il suo decreto attuativo del 21/02/2013) prevede un meccanismo, da molti considerato facilmente eludibile, per colpire l'HFT con un'aliquota pari allo 0,02%."}
{"id": "217424", "revid": "18323", "url": "https://it.wikipedia.org/wiki?curid=217424", "title": "Angelo Michele Iorio", "text": "Ex sindaco di Isernia, \u00e8 eletto per la prima volta in consiglio regionale nel 1990, e confermato nelle successive tornate, diventando cos\u00ec il pi\u00f9 longevo consigliere della ventesima regione. Ha assunto la presidenza della Giunta Regionale del Molise la prima volta dal 1998 al 1999. Candidatosi cinque volte alla carica di Presidente della Regione Molise, perde nel 2000 ma, nelle successive elezioni conseguenza di un suo ricorso che ha portato alla scioglimento del consiglio, \u00e8 stato eletto nel 2001, confermato nel 2006 e nuovamente nel 2011, le cui elezioni sono state per\u00f2 annullate per la seconda volta dal TAR in data 17 maggio 2012 l'annullamento confermato dal Consiglio di Stato in data 29 ottobre 2012. Si ricandida nel 2013, ma non viene eletto.\nBiografia.\nNato il 17 gennaio 1948 a Morrone del Sannio, in provincia di Campobasso, si trasferisce da giovanissimo, insieme alla sua famiglia, ad Isernia dove, dopo aver conseguito la laurea in medicina presso l'Universit\u00e0 degli Studi di Roma \"La Sapienza\", svolge l'attivit\u00e0 di chirurgo presso l'Ospedale Civile di Isernia.\nNel 1975 aderisce alla Democrazia Cristiana (DC), dove oltre a ricoprire incarichi di partito (componente della Direzione Provinciale, Vicesegretario e componente della Direzione Regionale), tra il 1980 e il 1990 riveste diverse cariche presso le amministrazioni locali: assessore ai lavori pubblici della provincia di Isernia, assessore all'urbanistica e sindaco del comune di Isernia.\nConsigliere regionale del Molise.\nViene candidato alle elezioni regionali in Molise del 1990 dalla DC venendo eletto in consiglio regionale del Molise.\nSuccessivamente viene nominato assessore all'urbanistica, poi assessore ai lavori pubblici e infine assessore alla sanit\u00e0; assume inoltre il ruolo di vicepresidente della giunta regionale dal 1990 al 1995, ruolo che ricopre durante le giunte democristiane dei presidenti Enrico Santoro, Luigi Di Bartolomeo e Giovanni Di Giandomenico.\nNel 1994, dopo lo scioglimento della DC, aderisce alla rinascita del Partito Popolare Italiano (PPI) di Mino Martinazzoli, nelle cui liste \u00e8 rieletto in occasione delle elezioni regionali del 1995 consigliere regionale.\nAlle elezioni politiche del 1996, \u00e8 candidato alla Camera dei deputati per la coalizione di centro-sinistra de L'Ulivo; la candidatura, prevista nel collegio uninominale di Isernia, viene tuttavia esclusa a causa di un vizio di forma.\nNel febbraio del 1998 Iorio abbandona il PPI con il quale era stato eletto per aderire a Forza Italia. Successivamente si fa promotore di una maggioranza diversa da quella scaturita dalle elezioni del 1995: sostituisce quindi il presidente ulivista Marcello Veneziale e assume la presidenza della regione Molise.\nIn vista della convocazione delle elezioni regionali in Molise del 2000, Iorio viene candidato alla presidenza della Regione, venendo sostenuto della coalizione di centro-destra \"Casa delle Libert\u00e0\" (FI-AN-CCD-CDU-Partito Socialista - Socialdemocrazia). Alla tornata elettorale Michele Iorio ottiene 101.295 voti (47,8%), ma risulta sconfitto per soli 930 contro Giovanni Di Stasi (50,2%), deputato alla Camera per i Democratici di Sinistra, che viene quindi eletto Presidente.\nElezione a deputato.\nAlle elezioni politiche del 2001 viene eletto alla Camera dei Deputati nelle liste di Forza Italia, ricoprendo l'incarico sino al 15 gennaio 2003, quando si dimette per incompatibilit\u00e0.\n\u00c8 stato membro della Commissione Bilancio e poi Finanze, quando viene dichiarato decaduto dal seggio parlamentare a causa dell'incompatibilit\u00e0 con la carica di presidente della giunta regionale (sar\u00e0 sostituito da Riccardo Tamburro nel 2005).\nPresidente della Regione Molise.\n2\u00b0 Mandato.\nNel 2001, a causa di alcuni vizi di forma nella presentazione delle liste, le elezioni molisane dell'anno prima vengono invalidate. Con le nuove elezioni regionali che si tengono nel novembre 2001, viene ricandidato come presidente di Regione, e questa volto Iorio riesce ad imporsi nettamente con il 58,2% pari a 115.714 voti contro sempre Giovanni Di Stasi, Presidente del Molise da meno di un anno, per il centrosinistra che crolla al 41,8% pari a 83.089 voti. \nNel 2002 Iorio \u00e8 nominato Commissario straordinario per il terremoto del Molise verificatosi nell'ottobre 2002. Nello stesso anno diventa inoltre vicepresidente della Conferenza Stato-Regioni.\n3\u00b0 Mandato.\nAlle elezioni politiche del 2006 viene eletto senatore per Forza Italia, ricoprendo anche la carica di membro della Commissione Ambiente e membro della Commissione di Vigilanza RAI. Deve cos\u00ec affrontare nuovamente la questione dell'incompatibilit\u00e0 tra la carica di parlamentare e la presidenza della regione (gli subentra come senatore l'ex Governatore del Molise Luigi Di Bartolomeo). Ricandidato alle elezioni regionali del 2006 per la Casa delle Libert\u00e0, sconfigge il candidato de L'Unione, l'ex Vicepresidente del Molise durante la breve Giunta Di Stasi Roberto Ruta riconfermandosi alla Presidenza della Regione con un margine pi\u00f9 ristretto: 111.881 a 95.246 ovvero 54% a 46%.\n4\u00b0 Mandato.\nGrazie a un vantaggio sullo sfidante di centrosinistra Paolo Di Laura Frattura di appena lo 0,79% pari a 1.505 voti nelle elezioni regionali dell'ottobre 2011 Michele Iorio \u00e8 rieletto, per il terzo mandato consecutivo, alla presidenza della Regione Molise con il sostegno de Il Popolo della Libert\u00e0 con il 46,94% contro il 46,15% (89.142 Iorio contro 87.637 Frattura) e di altre sei liste.\nIl 17 maggio 2012 il TAR del Molise ha annullato le elezioni regionali del 2011, con conseguente ritorno alle urne per la scelta del nuovo presidente di regione. Il Consiglio di Stato, che ha analizzato i ricorsi, il 29 ottobre dello stesso anno, ha confermato la sentenza del TAR.\nIorio si ricandida per la quinta volta in 13 anni alla guida della Regione. Alle elezioni regionali in Molise del 2013, la coalizione che sostiene Iorio (PdL, UDC, Grande Sud, Progetto Molise e La Destra) ottiene solo il 25,80% pari a 49.567 voti (perdendo in meno di un anno oltre 40.000 voti) e viene sconfitta dalla coalizione del centro-sinistra, guidata sempre da Paolo Di Laura Frattura, che diventa Presidente della Regione Molise con il 44,70% dei voti pari a 85.881 voti.\nDopo la presidenza della Regione.\nNel gennaio 2017 aderisce a Direzione Italia di Raffaele Fitto abbandonando Forza Italia e a settembre annuncia la propria ricandidatura in vista delle Regionali del 2018.\nAlle politiche del 2018 \u00e8 candidato al Senato della Repubblica nel collegio uninominale di Campobasso sostenuto dalla coalizione di centro-destra (in quota Noi con l'Italia) ma viene nettamente sconfitto dal grillino Luigi Di Marzio (71.067 voti a 49.294).\nAlle elezioni regionali molisane del 22 aprile 2018, dopo aver rinunciato a una possibile sesta candidatura consecutiva a presidente, viene eletto per l'ottava volta consigliere regionale nella lista \"Iorio per il Molise-Noi con l'Italia\" con 2106 preferenze. Quasi subito per\u00f2, si porta in opposizione al presidente Donato Toma, e due anni dopo, aderisce a Fratelli d'Italia.\nVita privata.\n\u00c8 sposato e ha tre figli: Raffaele e Luca sono medici, mentre Nicola \u00e8 un economista. Sua sorella Rosa, avvocatessa, si era candidata sindaco di Isernia alle elezioni amministrative del 2012, ma \u00e8 stata battuta al ballottaggio da Ugo De Vivo.\nProvvedimenti giudiziari.\nIl 18 gennaio 2008 si apprende che Michele Iorio \u00e8 indagato dalla Procura della Repubblica di Campobasso per concussione e abuso d'ufficio. In autunno, sar\u00e0 di nuovo indagato, dalla procura di Larino, nello scandalo \"Black Hole\".\nIl 22 settembre 2009 cade l'accusa di concussione, ma resta quella per abuso d'ufficio, per cui \u00e8 rinviato a giudizio.\nIl 6 dicembre 2010 Iorio \u00e8 nuovamente indagato nell'ambito dello smaltimento rifiuti per la nomina di Antonio Del Torto, presidente del Cosib, Consorzio per lo Sviluppo Industriale della Valle del Biferno, arrestato nella stessa inchiesta.\nIl 22 febbraio 2012 \u00e8 stato condannato in primo grado ad un anno e 6 mesi per abuso di ufficio, indebita percezione di erogazioni in danno dello Stato, concorso formale per reato reiterato. La sentenza \u00e8 stata emessa dai giudici del tribunale di Campobasso al termine del processo per la vicenda Bain&amp;Co. All'epoca commissario delegato, avrebbe esteso abusivamente l'area del cratere \"non avendone la competenza, n\u00e9 la legittimazione\". Dopo la conferma in appello, la Cassazione ha poi dichiarato prescritto il reato.\nSotto accusa per abuso d'ufficio in relazione alla cessione delle quote societarie dell\u2019ex Zuccherificio del Molise, il 25 gennaio 2018 la Corte d'Appello di Campobasso lo condanna a 6 mesi di reclusione con interdizione dai pubblici uffici per un anno con pena sospesa ribaltando cos\u00ec la sentenza di assoluzione di primo grado del 20 ottobre 2016; per effetto della Legge Severino decade da consigliere regionale."}
{"id": "217427", "revid": "2194416", "url": "https://it.wikipedia.org/wiki?curid=217427", "title": "Produzione", "text": "La produzione in economia \u00e8 l'insieme delle operazioni attraverso cui beni e risorse primarie (es. materie prime) vengono trasformati o modificati, con l'impiego di risorse materiali (es. macchine) e immateriali (ad es. energia e lavoro umano), in beni e prodotti finali a valore aggiunto in modo da renderli utili o pi\u00f9 utili cio\u00e8 idonei a soddisfare, in seguito alla loro distribuzione sul mercato, la domanda e il consumo da parte dei consumatori finali.\nLa definizione \u00e8 applicabile pressoch\u00e9 a qualunque attivit\u00e0 umana e non, in qualunque disciplina, anche non tecnica. A causa della generalit\u00e0 della sua definizione, il termine \"produzione\" assume sfumature diverse a seconda del tipo di risorse trattate, dei risultati ottenuti, e del contesto in cui \u00e8 utilizzata. A livello macroeconomico al livello di produzione, che rappresenta l'offerta, \u00e8 collegato il livello di consumo o domanda ed livello di occupazione. Produzione e consumo tendono all'equilibrio in risposta all'equilibrio tra domanda e offerta.\nIl costo di produzione indica invece la somma del costo relativo ai fattori impiegati nella produzione di un bene economico.\nDescrizione.\nL'obiettivo della produzione \u00e8 quello di creare un \"prodotto\" che diventi un \"bene\" o un servizio per il mercato del consumo o per un'azienda o ente committente. Spesso con il termine \"produzione\" si allude alla quantit\u00e0 ed al costo (ad esempio: numero dei pezzi, tonnellate, fatturato). In realt\u00e0 il termine \"produzione\" fa riferimento anche alla qualit\u00e0 del prodotto, che \u00e8 un parametro fondamentale nella scelta da parte del cliente di un prodotto, un bene, un servizio o un fornitore. I costi variabili sono quelli sostenuti per l'acquisizione dei fattori produttivi che vengono interamente utilizzati e trasformati nella produzione (energia). I costi fissi sono sostenuti per l'acquisizione dei fattori produttivi che danno la loro utilit\u00e0 per pi\u00f9 processi produttivi, quindi che si deteriorano gradualmente (macchinari ed immobili). La produzione \u00e8 una delle funzioni essenziali di qualsiasi organizzazione, sia essa un'impresa privata o una istituzione pubblica. Questo non significa che sia pi\u00f9 importante di altre funzioni quali le vendite, il marketing, la contabilit\u00e0 o la finanza. Produrre \u00e8 sinonimo di \"fare\" quindi se un'organizzazione fa, allora \"produce\".\nBisogna in proposito ricordare il significato di due aggettivi derivati da produzione e di uso pressoch\u00e9 universale:\nFissato questo concetto va subito detto che la funzione di produzione non pu\u00f2 esistere da sola.Vi sono altre tre funzioni fondamentali che si occupano, rispettivamente:\nQueste, insieme alla produzione, sono presenti in qualsiasi organizzazione, sia privata che pubblica, sia che produca beni o servizi. Altri aspetti tipici della produzione sono:\nIn un'economia globalizzata (e, in particolare, per un Paese povero di risorse come l'Italia), il differenziale competitivo con altri paesi con politiche commerciali pi\u00f9 aggressive e con costi di produzione notevolmente pi\u00f9 bassi (estremo oriente) dipendono dalla qualit\u00e0 e dall'innovazione tecnologica dei processi produttivi.\nQuando si ha una trasformazione materiale del bene si parla di produzione diretta. Si dice indiretta quando avviene il trasferimento dei beni nello spazio e nel tempo.\nLe fasi.\nLa produzione in senso economico comprende:\nI soggetti coinvolti.\nLa produzione viene attuata da particolari unit\u00e0 economiche dalle imprese, in particolare presso le aziende\nI soggetti fondamentali interessati nelle attivit\u00e0 di produzione sono:\nTra questi due soggetti nasce un rapporto diretto o indiretto, esplicito o implicito ma comunque regolamentato. Il fornitore \u00e8 tenuto a rispettare obblighi, clausole, prestazioni previste in un contratto, in un capitolato, in una convenzione o nelle carte dei servizi. Nel caso di un mezzo di trasporto pubblico il servizio di trasporto \u00e8 regolamentato dal biglietto.\nI fattori produttivi.\nI fattori della produzione che vengono utilizzati nell'attivit\u00e0 di produzione dei beni sono suddivisi in quattro categorie:\nLe risorse naturali.\nSono costituite dall'insieme dei beni disponibili come tali in natura. Alcune di queste risorse si riproducono ciclicamente senza l'intervento dell'uomo e possono esaurirsi solo se il loro utilizzo non tiene conto di questi cicli naturali.\nAltre non sono riproducibili e quindi si dicono esauribili. La ricerca scientifica punta oggi sulla ricerca di nuove fonti energetiche e sulla scoperta di nuovi metodi per sfruttarle che siano pi\u00f9 economici e che preservino l'ambiente.\nIl lavoro.\nIl lavoro \u00e8 l'attivit\u00e0 umana, fisica ed intellettuale, svolta a fini produttivi. Il lavoro si dice dipendente quando \u00e8 svolto in modo subordinato e alle dipendenze di un'altra persona. Il lavoro si dice autonomo quando \u00e8 svolto senza vincoli di subordinazione.\nIl capitale.\nIl capitale \u00e8 l'insieme dei beni che vengono impiegati nella produzione. I beni che vengono utilizzati una sola volta costituiscono il capitale circolante, mentre i beni utilizzati in modo durevole costituiscono il capitale fisso.\nSpesso il capitale \u00e8 riconducibile al bilancio dell'impresa: la parte attiva (denaro, sostanza fissa, materiale diverso, scorte, ecc.) e la parte del finanziamento passivo (capitale di terzi a breve termine: fornitori di merce e materiali, debiti o prestiti a breve termine / capitale di terzi a lungo termine: debiti ipotecari, debiti obbligazionari, prestiti a lungo termine / capitale proprio: capitale azionario).\nEnergia.\n\u00c8 il fattore di produzione che spesso non viene considerato. \u00c8 il fattore di produzione, spesso naturale (per questo sovente questo fattore non viene scisso dal fattore delle risorse naturali) che \u00e8 utilizzato per il funzionamento dei macchinari e dei beni di produzione. La sua caratteristica \u00e8 sicuramente che pu\u00f2 essere a carattere naturale (v. primo fattore di produzione analizzato) o prodotto dall'uomo tramite l'utilizzo del fattore naturale.\nOggetto.\nBeni e servizi.\nI beni e i servizi rappresentano entrambi il risultato di un'attivit\u00e0 di produzione.\nI concetti di bene e servizio si differenziano tra loro in quanto:\nNonostante le differenze, i beni e i servizi richiedono per la loro produzione una gestione con molti punti in comune:\nBene pi\u00f9 servizio.\nTranne alcuni casi, l'attivit\u00e0 di produzione fornisce \"un qualcosa\" che non \u00e8 bene puro o servizio puro, ma un mix di entrambi, in proporzioni che tendono pi\u00f9 o meno lentamente a spostarsi verso il servizio.\nLe regole di mercato insegnano che pi\u00f9 il bene \u00e8 \"indifferenziato\" (rispetto ad altri della stessa categoria), pi\u00f9 \u00e8 importante il servizio che lo \"riveste\", per battere la concorrenza.\nI beni e i servizi possono essere classificati in:\nProdotti e beni.\nIl \"prodotto\" \u00e8 in stretta relazione con il processo di trasformazione che lo ha creato, costruito, fatto.\nAd esempio:\nIl \"bene\" \u00e8 invece in relazione con il soggetto o l'ambito che ne ha il possesso, lo usa, o presso il quale risiede o semplicemente esiste.\nAd esempio:\nIn altri termini, finch\u00e9 l'automobile resta presso il fabbricante \u00e8 un prodotto; una volta consegnata al cliente diventa un bene posseduto da quest'ultimo. Lo stesso vale per il pane, che passa dal panificio al consumatore. L'acqua, come la sabbia, il carbone, il petrolio grezzo e tutte le materie prime esistenti in natura, \u00e8 gi\u00e0 un bene materiale, in quanto il processo di trasformazione che l'ha generata \u00e8 lontano nel tempo e nello spazio.\nIl valore aggiunto.\nLa locuzione di valore aggiunto associata alle attivit\u00e0 di produzione sottolinea il fatto che il risultato della produzione ha \"maggior valore delle risorse utilizzate per produrlo\", e sottintende che l'attivit\u00e0 di produzione \u00e8 (o dovrebbe essere) \"remunerativa\". Il valore, naturalmente, \u00e8 quello del \"momento\", dettato sia dal mercato che dai costi delle risorse utilizzate. Si pensi ad un manufatto in legno. In un ambiente pieno di foreste o boschi la materia prima \u00e8 l\u00ec, in quantit\u00e0 quasi illimitata, basta tagliarla e lavorarla; non costa nulla.\nDiverso \u00e8 quando si iniziano a produrre milioni di pezzi, e magari un incendio (naturale) ha causato una drammatica deforestazione o disboscamento). A quel punto sar\u00e0 impossibile ottenere un valore aggiunto e bisogner\u00e0 cambiare materia prima o ridurre drasticamente la produzione e orientarla verso prodotti destinati ad una clientela elitaria disposta a pagarli a peso d'oro. Il termine valore aggiunto si \u00e8 diffuso ben al di l\u00e0 dell'ambito industriale ed oggi si utilizza molto anche nei servizi e in opere dell'intelletto, per indicare, ad esempio conoscenze o idee immesse in un servizio, che rendono il servizio stesso pi\u00f9 remunerativo o pi\u00f9 gradito al cliente.\nNon va dimenticato, peraltro, che il valore aggiunto \u00e8 la base imponibile per la determinazione dell'IVA, ossia \"Imposta sul Valore Aggiunto\".\nEsempi.\nAlcuni esempi pratici di produzione sono i seguenti:"}
{"id": "217428", "revid": "57342", "url": "https://it.wikipedia.org/wiki?curid=217428", "title": "Augusto (nome)", "text": "Origine e diffusione.\nRiprende il titolo onorifico romano \"Augusto\", in latino \"Augustus\"; etimologicamente, si basa sul verbo \"augere\" (\"aumentare\", \"accrescere\"), quindi significa \"grande\", \"venerabile\".\n\u00c8 particolarmente noto per essere stato adottato dall'imperatore romano Ottaviano, che \u00e8 quindi principalmente noto come Augusto. Il nome Agostino \u00e8 un patronimico derivante da Augusto, anche se spesso viene considerato un suo diminutivo.\nCominci\u00f2 ad essere usato come nome proprio di persona nel XVI secolo, e nel XVIII venne reso celebre dal casato di Hannover. Va notato che in inglese, la forma \"August\" viene usata sempre pi\u00f9 frequentemente con riferimento al mese di agosto (appunto \"August\" in tale lingua).\nOnomastico.\nL'onomastico si pu\u00f2 festeggiare in memoria di diversi santi e beati, ricordati alle date seguenti:"}
{"id": "217431", "revid": "1632387", "url": "https://it.wikipedia.org/wiki?curid=217431", "title": "Cardiff", "text": "Cardiff (in gallese: Caerdydd) \u00e8 una citt\u00e0 del Regno Unito, capitale e pi\u00f9 importante centro del Galles. \u00c8 l'undicesima citt\u00e0 del Regno Unito. Situata sulla baia di Bristol alla foce del Taff, nel sud-est del Galles e vicino alla frontiera con l'Inghilterra. Come principale centro commerciale del Galles, Cardiff \u00e8 la base per la maggior parte delle istituzioni culturali ed \u00e8 la sede del parlamento gallese. Cardiff fa parte della rete Eurocities delle pi\u00f9 grandi citt\u00e0 europee.\nCardiff \u00e8 la citt\u00e0 della storica contea di Glamorgan e, nel 1974, South Glamorgan. Una piccola citt\u00e0 fino all'inizio del XIX secolo, la sua importanza come porto principale per il trasporto del carbone in seguito all'arrivo dell'industria nella regione contribu\u00ec alla sua ascesa come citt\u00e0 principale. Nel 1905, Cardiff divenne una citt\u00e0 e proclam\u00f2 la capitale del Galles nel 1955. Nel censimento del 2011, la popolazione era di . L'area edificata di Cardiff copre un'area leggermente pi\u00f9 ampia al di fuori del confine della contea e comprende le citt\u00e0 di Dinas Powys e Penarth. Dagli anni '80, Cardiff ha visto uno sviluppo significativo. Una nuova area sul lungomare di Cardiff Bay ospita l'edificio Senedd, sede del Parlamento gallese e del complesso artistico del Millennium Centre del Galles. Gli sviluppi attuali includono il proseguimento della riqualificazione della baia di Cardiff e delle aree del centro citt\u00e0 con progetti vari progetti per strutture sportive e culturali e un nuovo quartiere degli affari nel centro della citt\u00e0.\nLe sedi sportive della citt\u00e0 includono il Principality Stadium, lo stadio nazionale e la sede della squadra nazionale di rugby del Galles, Sophia Gardens (la casa del Glamorgan County Cricket Club), il Cardiff City Stadium (la sede del Cardiff City e della nazionale di calcio del Galles), Cardiff International Sports Stadium (la casa del Cardiff Amateur Athletic Club), Cardiff Arms Park (sede delle squadre di rugby Cardiff Blues e Cardiff RFC) e Ice Arena Wales (la casa della squadra di hockey su ghiaccio di Cardiff Devils). La citt\u00e0 ospit\u00f2 i giochi del 1958 dell'Impero britannico e del Commonwealth. Cardiff \u00e8 stata insignita della Citt\u00e0 Europea dello Sport per il suo ruolo nell'ospitare importanti eventi sportivi internazionali nel 2009 e di nuovo nel 2014. Il Principality Stadium ha ospitato 11 partite di calcio nell'ambito delle Olimpiadi estive del 2012, tra cui l'evento di apertura dei giochi e la partita di medaglia di bronzo maschile.\nGeografia fisica.\nIl centro di Cardiff \u00e8 relativamente pianeggiante ed \u00e8 delimitato da colline alla periferia a est, nord e ovest. La sua posizione ha influenzato il suo sviluppo come il pi\u00f9 grande porto di carbone del mondo, in particolare la sua vicinanza e un facile accesso ai giacimenti di carbone delle valli del Galles del sud. Il punto pi\u00f9 alto nell'area \u00e8 Garth Hill, a 307 metri ( piedi) sul livello del mare.\nCardiff \u00e8 costruita su una palude bonificata su un letto di pietre triassiche; questa palude bonificata si estende da Chepstow alla foce del fiume Ely, che \u00e8 il confine naturale di Cardiff e della Valle di Glamorgan. Le classiche rocce marnose, sabbia e conglomerati del Triassico sono utilizzate prevalentemente a Cardiff come materiali da costruzione. Molte di queste rocce triassiche sono violacee, in particolare la marna costiera trovata vicino a Penarth.\nCardiff \u00e8 delimitata a ovest dal distretto rurale della Vale of Glamorgan, a est dalla citt\u00e0 di Newport; a nord dalle valli del Galles meridionale; e a sud dall'estuario del Severn e dal canale di Bristol. Il fiume Taff si snoda attraverso il centro della citt\u00e0 e insieme al fiume Ely sfocia nel lago di acqua dolce della baia di Cardiff. Un terzo fiume, il Rhymney, scorre attraverso l'est della citt\u00e0 direttamente nell'estuario di Severn. Cardiff si trova vicino alla Glamorgan Heritage Coast, che si estende verso ovest da Penarth e Barry - citt\u00e0 pendolari di Cardiff - con scogliere giurassiche a strisce giallo-blu. La costa di Glamorgan \u00e8 l'unica parte del Mar Celtico che ha esposto la geologia giurassica. Questo tratto di costa, con alte scogliere frastagliate e banchi di sabbia, la rendono ostile alla navigazione; durante l'era industriale molte navi che navigavano in questa zona per raggiungere Cardiff andarono distrutte.\nGeografia antropica.\nSuddivisioni amministrative.\nLa citt\u00e0 di Cardiff \u00e8 suddivisa nelle seguenti 34 comunit\u00e0: \nInfrastrutture e trasporti.\nFerrovie\nLa stazione ferroviaria di Cardiff Central \u00e8 la pi\u00f9 grande stazione ferroviaria del Galles con nove piattaforme, attraverso le quali passano oltre 12,5 milioni di passeggeri all'anno. [162] [163] Fornisce servizi diretti a Bridgend e Newport; servizi a lunga distanza, attraverso il Galles, per Wrexham, Holyhead, Bristol, Birmingham, Manchester e Londra. La stazione ferroviaria di Cardiff Queen Street \u00e8 la seconda pi\u00f9 trafficata del Galles ed \u00e8 l'hub per le rotte attraverso i servizi Valley Lines che collegano le valli del Galles del Sud e la periferia di Cardiff con il centro della citt\u00e0 nell'ex sito di Temperance Town. Si trova all'estremit\u00e0 orientale del centro citt\u00e0 e offre anche servizi per la baia di Cardiff.\nCardiff ha un sistema ferroviario suburbano noto come Valleys &amp; Cardiff Local Routes, che \u00e8 gestito da Transport for Wales. Ci sono otto linee che servono 20 stazioni in citt\u00e0, 26 nell'area urbana pi\u00f9 ampia (compresi Taffs Well, Penarth e Dinas Powys) e pi\u00f9 di 60 nelle valli del Galles del Sud e nella Valle di Glamorgan.\nAeroporti\nCollegamenti aerei nazionali e internazionali per Cardiff e il Galles meridionale e occidentale sono forniti dall'aeroporto di Cardiff (CWL), l'unico aeroporto internazionale del Galles. L'aeroporto si trova nel villaggio di Rhoose, a a ovest della citt\u00e0. Ci sono servizi di autobus regolari che collegano l'aeroporto con la stazione degli autobus di Cardiff Central e un servizio ferroviario dalla stazione ferroviaria di Rhoose Cardiff International Airport a Cardiff Central.\nAutostrade\nL'autostrada M4 collega Cardiff con Swansea a ovest e Newport e Londra a est.\nBus\nCardiff ha una rete di autobus completa, con fornitori che includono la compagnia di autobus municipale Cardiff Bus (rotte all'interno della citt\u00e0 e per Newport, Barry e Penarth), Gruppo NAT (interurbano e per l'aeroporto di Cardiff), Stagecoach South Wales (verso le valli del Galles del Sud) e First Cymru (a Cowbridge e Bridgend). National Express offre servizi diretti per le principali citt\u00e0 come Bristol, Londra, Newcastle upon Tyne e Manchester.\nWaterbus\nIl servizio di taxi acquatico parte ogni ora tra il centro citt\u00e0 (Taff Mead Embankment) e Cardiff Bay (Mermaid Quay) e tra Cardiff Bay e Penarth. Tra marzo e ottobre le barche partono dalla baia di Cardiff per portare i visitatori a Flat Holm Island e verso varie destinazioni nel canale di Bristol\nEducazione.\nCardiff ospita quattro importanti istituti di istruzione superiore: l'Universit\u00e0 di Cardiff, la Cardiff Metropolitan University, dell'Universit\u00e0 del Galles del Sud e del Royal Welsh College of Music &amp; Drama.\nL'Universit\u00e0 di Cardiff \u00e8 stata fondata da uno statuto reale nel 1883 come University College of South Wales e Monmouthshire, [169] \u00e8 un membro del Russell Group di importanti universit\u00e0 guidate dalla ricerca, con la maggior parte del suo campus a Cathays e nel centro della citt\u00e0.\nLa Cardiff Metropolitan University (precedentemente UWIC) ha campus nelle aree di Llandaff, Cyncoed e del centro citt\u00e0 e fa parte dell'Universit\u00e0 confederale del Galles.\nIl Royal Welsh College of Music &amp; Drama \u00e8 un conservatorio istituito nel 1949 e si trova nel parco del castello di Cardiff.\nIl numero totale di studenti dell'istruzione superiore in citt\u00e0 \u00e8 di circa .\nAmministrazione.\nGemellaggi.\nCardiff ha gemellaggi con:\nIn precedenza era gemellata anche con Baltimora, USA."}
{"id": "217432", "revid": "122969637", "url": "https://it.wikipedia.org/wiki?curid=217432", "title": "Bilancio partecipativo", "text": "Il bilancio partecipativo (o partecipato) \u00e8 una forma di partecipazione diretta dei cittadini alla vita politica della propria citt\u00e0, consistente nell'assegnare una quota di bilancio dell'Ente locale alla gestione diretta dei cittadini, che vengono cos\u00ec messi in grado di interagire e dialogare con le scelte delle Amministrazioni per modificarle a proprio beneficio.\nA partire dagli anni novanta del Novecento, esso si \u00e8 venuto affermando - su scala globale - come pratica antonomastica della democrazia partecipativa, per poi essere gradualmente affiancato, negli anni recenti, dalla famiglia dei \"bilanci orientati\" (sociale, di genere, di pari opportunit\u00e0, etc.) e ad altre forme di partecipazione tematica pi\u00f9 mirate e meno comprensive.\nDescrizione.\nL'esperienza pi\u00f9 celebre di bilancio partecipativo si \u00e8 avuta a Porto Alegre (Brasile), citt\u00e0 di 1,3 milioni di abitanti. L'esperienza di Porto Alegre ha avuto inizio nel 1989. Il fine era quello di permettere ai cittadini di partecipare attivamente allo sviluppo ed alla elaborazione della politica municipale.\nIn un BP, di regola la partecipazione si realizza innanzitutto su base territoriale: la citt\u00e0 \u00e8 suddivisa in circoscrizioni o quartieri. Nel corso di incontri pubblici (che possono avere forma fisica o virtuale, e tutta una gamma di diversi gradi di inclusivit\u00e0 e rappresentativit\u00e0, dall'assemblea alla giuria di cittadini estratti a sorte) la popolazione di ciascuna circoscrizione \u00e8 invitata a precisare i suoi bisogni e a stabilire delle priorit\u00e0 in vari campi o settori (governo del territorio, ambiente, educazione, salute...). A questo si aggiunge talvolta una partecipazione complementare organizzata su base tematica attraverso il coinvolgimento di categorie professionali o lavorative (sindacati, imprenditori, studenti..), ci\u00f2 che permette di avere una visione pi\u00f9 completa della citt\u00e0, attraverso il coinvolgimento dei suoi \"attori economici\". L'Ente locale di riferimento - Municipalit\u00e0 o Comune, ma anche un Ente di livello territoriale superiore come le Province o le Regioni - \u00e8 presente a tutte le riunioni circoscrizionali e a quelle tematiche attraverso un proprio rappresentante, che ha il compito di fornire le informazioni tecniche, legali e finanziarie necessarie alla formalizzazione delle decisioni e di avviare una fase di negoziazione con le proposte emerse, attento, per\u00f2, a non influenzare o prevaricare le decisioni dei partecipanti.\nAlla fine ogni gruppo territoriale o tematico presenta le sue priorit\u00e0 all'Ufficio competente, il quale stila un progetto di bilancio che tenga conto delle priorit\u00e0 indicate dai gruppi territoriali o tematici. In caso positivo, il Bilancio viene infine approvato dal Consiglio dell'Ente.\nNel corso dell'anno seguente, attraverso apposite riunioni, la cittadinanza valuta la realizzazione dei lavori e dei servizi decisi nel bilancio partecipativo dell'anno precedente.\nDi solito le amministrazioni comunali, visti anche i vincoli di bilancio cui sono tenuti per legge, riconoscono alle proposte avanzate dai gruppi di cittadini la possibilit\u00e0 di incidere su una certa percentuale del bilancio comunale. Nel caso di Porto Alegre si \u00e8 partiti dal 10% del bilancio comunale, fino ad arrivare gradualmente al 25%.\nIl bilancio partecipativo nel mondo.\nIn Italia.\nL'Assemblea Regionale Siciliana, con la legge regionale 28 gennaio 2014, n.5, ha introdotto lo strumento del bilancio partecipato. Su iniziativa del gruppo parlamentare regionale del M5S, questa forma di democrazia partecipativa si \u00e8 via via affinata. Ai sensi del comma 1 dell'art. 6 della l.r. 5/2014, ai comuni isolani, che annualmente ricevono i trasferimenti dalla Regione Siciliana, \"\u00e8 fatto obbligo di spendere almeno il 2 per cento (...) con forme di democrazia partecipata, utilizzando strumenti che coinvolgano la cittadinanza per la scelta di azioni di interesse comune pena la restituzione nell'esercizio finanziario successivo delle somme non utilizzate secondo tali modalit\u00e0\". I successivi commi 1bis, 1ter e 1quater prescrivono che i comuni, dotati di un appropriato regolamento comunale, emettono un avviso pubblico entro il 30 giugno di ogni anno con cui espongono le modalit\u00e0 di partecipazione al bilancio partecipato da parte di \"ogni cittadino o gruppo di cittadini\", che presentano progetti appositi, la cui \"valutazione (...) spetta alla cittadinanza, che deve essere messa nelle condizioni di esprimere una preferenza\". Viene assicurata adeguata trasparenza dal momento che \"tutte le fasi del procedimento, esemplificate in raccolta dei progetti, valutazione, modalit\u00e0 di selezione, esito della scelta e liquidazione delle somme devono essere adeguatamente pubblicizzate sul sito istituzionale dell'ente\". E \"l'Assessorato regionale delle autonomie locali e della funzione pubblica vigila sul rispetto di quanto previsto dal presente articolo e relaziona annualmente sul raggiungimento degli obiettivi\".\nNel resto d'Italia, il Bilancio partecipato ha visto una decisa diffusione, soprattutto nei comuni dell'Italia centrale, a partire dalla fine degli anni novanta. In molte realt\u00e0 locali, per\u00f2, il Bilancio partecipato \u00e8 stato spesso anticipato o sostituito dal Bilancio sociale, che pur favorendo il contributo dei cittadini, ne limita la concreta incisivit\u00e0 poich\u00e9 spesso \u00e8 presentato a consuntivo. Del resto, nello stesso Brasile il Bilancio partecipato ha avuto sorte diversa a seconda delle citt\u00e0 in cui \u00e8 stato utilizzato. La buona riuscita di questo strumento, infatti, spesso necessita di una certa stabilit\u00e0 politico-amministrativa e di una volont\u00e0 di coinvolgimento che va ben oltre gli attori politici. In alcune citt\u00e0 brasiliane, infatti, dove non era altrettanto radicato un decentramento amministrativo e la partecipazione di associazioni di categoria o sindacali, la quota di bilancio decisa attraverso il sistema partecipativo non ha superato il 10%.\nI comuni che prevendono un bilancio partecipativo sono:\nAnche alcune scuole hanno intrapreso la via del Bilancio Partecipativo: tra queste l'Istituto Tecnico Commerciale e Turistico Vittorio Emanuele II di Bergamo."}
{"id": "217433", "revid": "114701912", "url": "https://it.wikipedia.org/wiki?curid=217433", "title": "Culture jamming", "text": "Il culture jamming, traducibile in italiano con \"sabotaggio culturale\" o \"interferenza culturale\", \u00e8 una pratica contemporanea che mira alla contestazione dell'invasivit\u00e0 dei messaggi pubblicitari veicolati dai mass media nella costruzione dell'immaginario della mente umana.\nLa pratica del culture jamming consiste nella decostruzione dei testi e delle immagini dell'industria dei media attraverso la tecnica dello straniamento e del \"d\u00e9tournement\", cio\u00e8 lo spostamento di immagini e oggetti dalla loro collocazione abituale per inserirli in un diverso contesto semantico dove il loro significato risulti mutato, se non capovolto. Il risultato \u00e8 in genere la trasmissione di un messaggio di critica radicale del sistema economico che avviene per mezzo dello stravolgimento del suo apparato ideologico-pubblicitario, nel tentativo di liberare l'individuo dal ruolo di ricevente passivo e indurlo a un consumo critico e consapevole del linguaggio dei media.\nLe pratiche del culture jamming affondano le proprie origini nelle azioni di \"disturbo culturale\" messe in atto dai situazionisti sin dalla fine degli anni cinquanta e in seguito adottate da altre correnti culturali come i neoisti e i plagiaristi. Il termine \"culture jamming\" fu coniato dalla rock band statunitense dei Negativland, che a partire dal 1983 cre\u00f2 alcuni \"cut-up\" musicali che comprendevano frammenti di \"jingle\" pubblicitari, notiziari televisivi e \"talk-show\" allo scopo di conferire loro un nuovo significato paradossale.\nOggi alcune forme comuni di culture jamming si sviluppano attraverso i flash mob, il graffitismo, il teatro di strada, l'arte di strada, l'hacking (o \"cybersquatting\"), la \"design anarchy\" (cui prendono parte numerosi pubblicitari \"pentiti\").\nNel 1989 nasce in Canada la rivista \"Adbusters\", considerata \"la Bibbia del culture jamming\" per le sue provocatorie campagne che si scagliano contro le grandi corporation attraverso l'uso distorto del linguaggio della pubblicit\u00e0 e per iniziative come il \"Buy Nothing Day\", la giornata di sciopero contro il consumo nata negli Stati Uniti e replicata in numerosi paesi, tra cui l'Italia. Del culture jamming si sono avvalsi alcuni collettivi di mediattivisti europei e nordamericani come RTMark, Luther Blissett, etoy, le telestreet, Ermes Maiolica e molti altri gruppi che hanno agito sulla scena cyberculturale internazionale degli ultimi due decenni."}
{"id": "217436", "revid": "1005847", "url": "https://it.wikipedia.org/wiki?curid=217436", "title": "Gaspare Finali", "text": "Fu deputato, senatore, ministro, presidente della Corte dei Conti.\nA Cesena il quartiere di Case Finali deve il nome al fatto che Gaspare Finali avesse diverse propriet\u00e0 immobiliari disseminate sul suo territorio.\nBiografia.\nCospiratore mazziniano, sfugge alla polizia austriaca che lo cerca per arrestarlo (1855), si rifugia per due mesi a Cesena nel Palazzo del marchese Alessandro VI Ghini. La famiglia Ghini ha ospitato per due mesi in clandestinit\u00e0 nel palazzo Ghini di via Chiaramonti (quello sito esattamente di fronte al palazzo Chiaramonti) il patriota Gaspare Finali in fuga dall'esecuzione. L\u00e0 due volte si rec\u00f2 a salutarlo il padre e il fratello Amilcare (anch'egli fuggiasco) e la madre. A sapere che si nascondeva a palazzo, vi erano solo il marchese Ghini di cui era amico e che ricord\u00f2 in diverse opere, e la cameriera personale della marchesa che si prendeva cura di lui. Uscirono da Cesena per Porta Trova allora sorvegliata da finanzieri pontifici e guardie austriache. Gaspare Finali, che si era fatto crescere la barba di due mesi, riusc\u00ec grazie alle figure rispettabilissime e vicine al Papa e all'Austria dei marchesi Ghini moglie e marito in carrozza a uscire dalla citt\u00e0 e a incontrare a Capo di Colle Andrea Maltoni di Meldola. Ci\u00f2 salv\u00f2 Gaspare Finali dall'esecuzione certa e gli permise, di riparare in Toscana e Piemonte, dove fu accolto come sostenitore del Re.\nNel 1859 viene eletto deputato all'Assemblea delle Romagne, fu nominato segretario del Governatore Leonetto Cipriani (settembre-novembre), poi fu eletto al Parlamento del Regno di Sardegna.\nSegretario di Valerio nelle Marche, fu deputato e ministro dell'agricoltura, dell'industria e del commercio nel secondo Governo Minghetti (dal 1873 al '76), ministro dei lavori pubblici nel secondo Governo Crispi e ministro del tesoro nel Governo Saracco.\nNominato consigliere della Corte dei Conti nel 1869 da Quintino Sella, ne divenne poi presidente di sezione nel 1891 e primo presidente dal 1893 al 1907.\nVenne nominato senatore il 9 novembre 1872, ed \u00e8 stato vicepresidente del Senato; nel 1893 fu a capo della Commissione d'inchiesta sullo scandalo della Banca Romana, e nel 1905 presiedette la Commissione sul problema del riscatto delle linee ferroviarie gestite dalla Societ\u00e0 italiana per le strade ferrate.\nTradusse le commedie di Plauto, scrisse un volume di ricordi politici delle Marche (1896) ripubblicati recentemente e varie monografie sul Risorgimento.\nDa lui ha preso nome una zona di Cesena (chiamata appunto \"Case Finali\"), citt\u00e0 della quale \u00e8 stato sindaco nel 1892.\nHa vissuto gli ultimi anni della sua vita presso la Villa di Gruffieto (tra Palazzuolo sul Senio e Marradi)\n\u00c8 stato sepolto in una cappella al cimitero monumentale di Cesena."}
{"id": "217437", "revid": "641795", "url": "https://it.wikipedia.org/wiki?curid=217437", "title": "Palazzo Senatorio", "text": "Palazzo Senatorio \u00e8 un edificio storico di Roma, municipio della citt\u00e0 a partire dal 1144, fatto che lo rende il pi\u00f9 antico municipio al mondo. Costruito tra il XII e il XIII secolo sulle rovine del Tabularium e del tempio di Veiove, fu ristrutturato nel corso del XVI secolo sotto la supervisione di Michelangelo Buonarroti e successivamente di Giacomo Della Porta.\nSito in piazza del Campidoglio, sull'omonimo colle, \u00e8 affiancato dai rinascimentali Palazzo dei Conservatori e Palazzo Nuovo, che costituiscono il complesso dei Musei Capitolini. Fino all'annessione di Roma al Regno d'Italia nel 1870, \u00e8 stato la sede del Senatore di Roma.\nStoria.\nDopo la caduta dell'Impero romano d'Occidente l'amministrazione di Roma pass\u00f2 sotto mano pontificia fino a dei moti insurrezionali che portarono alla nascita del Comune di Roma nel 1143-1144. Il Campidoglio, sul quale sorgeva il Tabularium, un edificio dell'et\u00e0 repubblicana adibito anche durante l'epoca imperiale ad archivio di Stato, divenne il centro dell'amministrazione cittadina dopo la demolizione di una roccaforte della famiglia Corsi, sorta nel X secolo e distrutta nel 1105 ad opera di papa Pasquale II.\nLa costruzione vera e propria di un palazzo da adibire a municipio, sulle rovine del tempio di Veiove e del Tabularium stesso, inizi\u00f2 tra la seconda met\u00e0 del XII e la prima met\u00e0 del XIII secolo, utilizzando la robusta struttura degli edifici preesistenti come rinforzo e terrazzamento per compensare il dislivello presente tra le pendici meridionali del Campidoglio e il Foro Romano. Nel corso del XIV e del XV secolo il palazzo sub\u00ec alcuni interventi di fortificazione come la chiusura di alcune arcate del loggiato e l'edificazione di svariate torri con funzione di contrafforti.\nSotto il pontificato di Paolo III, nel 1537, si opt\u00f2 per il restauro dell'intero complesso capitolino e il progetto fu assegnato all'architetto Michelangelo Buonarroti, i cui disegni furono ripresi alla sua morte da Giacomo della Porta. Buonarroti in particolare realizz\u00f2 la monumentale scalinata che conduceva all'aula senatoriale, mentre Della Porta, basandosi sui suoi disegni ma proponendo significative varianti, disegn\u00f2 la facciata principale del palazzo, che fu conclusa solamente tra il 1593 e il 1598, e un\u00ec gli ambienti dell'aula del Senatore con quelli della sala superiore, dando vita a quella che divenne successivamente l'aula Giulio Cesare. L'assetto della piazza secondo il progetto michelangiolesco, compresa la pavimentazione, fu terminato tra il XVII e il XIX secolo.\nIn un'aula del palazzo sono stati ritrovati affreschi, per lungo tempo rimasti nascosti e pi\u00f9 volte danneggiati nel corso dei secoli, risalenti agli anni venti o trenta del XIV secolo. Le pitture ritraggono un \"Cristo trionfante\", i \"santi Pietro e Paolo\" e tracce di un'aureola che apparteneva a una Vergine Maria. Alcuni storici dell'arte ritengono che possano essere stati realizzati dalla bottega di Pietro Cavallini, altri pensano al lavoro di Filippo Rusuti. Considerato il luogo del ritrovamento e che al tempo il palazzo costituiva la sede della massima autorit\u00e0 amministrativa della citt\u00e0, appare verosimile che quest'ultima si valesse della maestria di alcuni fra i migliori artisti del comune. La presenza di un simbolo nobiliare rappresentante una colonna, accanto alla figura di San Pietro, ha fatto pensare alla committenza della famiglia Colonna. Il mecenate \u00e8 stato individuato da alcuni studiosi nella persona del cardinale Pietro Colonna. Questo, tuttavia, farebbe retrodatare l'opera alla fine del XIII secolo, al periodo fra il 1288 e il 1297.\nDescrizione.\nEsterni.\nFacciata.\nLa facciata del palazzo \u00e8 rivolta verso piazza del Campidoglio e presenta un unico ingresso, raggiungibile tramite la doppia scalinata monumentale, e due ordini di finestre. Ai lati sono ancora visibili le due torri-contrafforti mentre sul prospetto posteriore si pu\u00f2 notare la torre di Niccol\u00f2 V (1451), che ospita lo studio del sindaco.\nLa doppia scalinata disegnata da Michelangelo \u00e8 decorata da un gruppo scultoreo composto da: una statua della dea Roma, inizialmente raffigurante Minerva seduta, posta al centro sulla cima di una fontana, e ai lati due statue monumentali raffiguranti il Nilo (sinistra) e il Tevere (destra), queste ultime due provenienti dal tempio di Serapide sul Quirinale. Sul bordo sono presenti due vasche mistilinee che con la statua della dea Roma simboleggiano il rimasuglio di un progetto voluto da papa Sisto V e abbandonato dopo la sua morte.\nSul lato sinistro, verso via di San Pietro in Carcere scendendo verso il Foro Romano, \u00e8 presente l'ingresso secondario contrassegnato da una colonna con capitello ionico sormontata da una copia della Lupa Capitolina.\nTorre della Patarina.\nSulla sommit\u00e0 dell'edificio \u00e8 posta la torre della Patarina, costruita tra il 1578 e il 1582 su progetto di Martino Longhi il vecchio per sostituire la precedente torre di origine medievale e alta pi\u00f9 di 35 metri, distrutta da un fulmine intorno alla met\u00e0 del Cinquecento. La struttura a pianta quadrata in laterizio \u00e8 articolata in tre ordini sovrapposti, di cui due chiaramente visibili. Questi ultimi sono decorati con quattro archi (uno per ciascuna facciata) che racchiudono le celle campanarie occupate da due campane in bronzo risalenti al 1804 e al 1805. In cima vi \u00e8 posta una replica di una statua raffigurante Minerva-Roma e un parafulmine a protezione della struttura. Sul fronte principale fu trasferito nel 1806 l'orologio originariamente posto sulla facciata della vicina basilica di Santa Maria in Aracoeli.\nL'epiteto deriva dalla \"patarina\", nome con cui fu ribattezzata una campana proveniente da Viterbo come bottino di guerra. Il capoluogo della Tuscia prest\u00f2 infatti rifugio ai patarini, un movimento sorto nella chiesa milanese e considerato eretico dalla chiesa romana. Tale campana fu fusa pi\u00f9 volte a partire dal 1506 anche se non \u00e8 chiaro quale sia stato il suo destino.\nLe campane della torre suonano abitualmente in occasione dell'elezione del sindaco e del Natale di Roma, anche se non sono mancati dei rintocchi straordinari, come quelli in occasione dell'abdicazione di Benedetto XVI il 28 febbraio 2013.\nInterni.\nAula Giulio Cesare.\nL'aula Giulio Cesare, nota anche come aula consiliare, ospita le sedute dell'Assemblea Capitolina e nella sua storia ha mantenuto invariata la funzione di sala riunioni per i vari organi collegiali che si sono avvicendati nell'amministrazione di Roma.\nIn alto sulle pareti laterali sono poste le bandiere dei 22 rioni di Roma mentre sono visibili alcune colonne della loggia del palazzo originario oltre che alcuni stemmi marmorei precedentemente posti sulla facciata dell'edificio. Ai due antipodi della sala, lungo i lati pi\u00f9 piccoli, sono poste una statua loricata raffigurante Gaio Giulio Cesare, da cui il nome della sala, e un'altra, del I secolo, raffigurante un navarco romano non identificato. Sul pavimento al centro della sala \u00e8 posto un mosaico del II secolo proveniente da una villa in zona Casal Morena.\nLa scultura da cui prende nome la sala \u00e8 di grandi dimensioni (\u00e8 alta pi\u00f9 di 3,1 m) e forse proviene dal Foro di Cesare. Risale al I secolo a.C. ed \u00e8 in marmo grechetto. Nel 1936, dalla statua \u00e8 stata tratta una replica bronzea che poi \u00e8 stata collocata in via dei Fori Imperiali. Altre repliche bronzee sono state poste negli stessi anni a Rimini e ad Aosta.\nSala dell'Arazzo.\nUtilizzata per riunioni di vario genere, essa prende il nome dal pregevole arazzo fiammingo databile alla seconda met\u00e0 del XVI secolo. Oltre a quest'ultimo la sala ospita due dipinti: \"I Progenitori\", di un pittore veneto del XVIII secolo, e \"La fucina di Vulcano\" (XVII secolo), di Leandro Bassano, oltre che i busti dei triumviri della Repubblica Romana: Carlo Armellini, Giuseppe Mazzini e Aurelio Saffi.\nSala delle Bandiere.\nRicavata negli ambienti della torre di Martino V, deve il nome alla conservazione di svariate bandiere tra cui le 14 della guardia civica voluta da Pio IX nel 1847, quelle dei rioni, quella dei Giochi Olimpici del 1960 e della pirofregata \"Roma\", con la quale fu avvolto il feretro del re Umberto I di Savoia, oltre che il gonfalone di Roma.\nNella sala si riunisce la giunta capitolina attorno ad uno storico tavolo in ebano realizzato nel 1842 e utilizzato in varie occasioni storiche come la riunione del primo consiglio comunale della citt\u00e0 convocato da Pio IX nel 1847 e del triumvirato composto da Armellini, Mazzini e Saffi durante la Repubblica Romana.\nSala del Carroccio.\nLa sala \u00e8 intitolata al \"Carroccio\" i cui resti furono inviati come monito da Federico II di Svevia dopo la vittoria nella battaglia di Cortenuova (1237) contro la Lega Lombarda. Ad esso \u00e8 accompagnata un'iscrizione traducibile cos\u00ec:\nNella stessa sala, utilizzata principalmente per convegni, sono custodite anche diverse iscrizioni e frammenti marmorei di arredi altomedievali provenienti dalla vicina basilica di Santa Maria in Aracoeli e dagli ambienti demoliti durante la costruzione del Vittoriano.\nStudio del Sindaco.\nLo studio del sindaco, sito nella torre di Niccol\u00f2 V (1451), \u00e8 articolato in due stanze contigue. La prima ospita lo studio vero e proprio mentre la seconda \u00e8 adibita a saletta per le riunioni e quest'ultima si affaccia sul celebre balconcino visibile dall'esterno della torre.\nLa prima stanza \u00e8 adornata da una statua e sei dipinti. La statua, ritraente una donna panneggiata non identificata, sembrerebbe risalire al I secolo e fu rinvenuta nel 1953 nella zona occupata dal tempio del Sole voluto dall'imperatore Aureliano nel III secolo. Il ricco abbigliamento suggerisce una possibile identificazione o con la Fortuna o con una regina con sembianze da dea.\nI dipinti invece sono: una copia ad opera di un pittore toscano del \"Ritratto di Michelangelo Buonarroti\" (XVI secolo) di Iacopino del Conte, \"Parabola del fattore infedele\", di Domenico Fetti, \"Cristo e la Veronica\" (XVII secolo), opera di un anonimo pittore emiliano, \"Battaglia\" (XVII secolo), di un anonimo pittore italiano, e due \"Paesaggi\" di due anonimi pittori italiani."}
{"id": "217438", "revid": "125300920", "url": "https://it.wikipedia.org/wiki?curid=217438", "title": "Fabio Filzi", "text": "Biografia.\nNacque in Istria, secondo dei quattro figli maschi di Giovanni Battista e Amelia Ivancich. Il padre era originario di Borgo Sacco, presso Rovereto, ma lavorava come insegnante di filologia classica nei licei di Pisino e Capodistria. Nel 1892 ottenne la cattedra al liceo-ginnasio di Rovereto e torn\u00f2 in Trentino, portando con s\u00e9 la famiglia. Filzi, di conseguenza, cominci\u00f2 gli studi liceali a Capodistria e li termin\u00f2 brillantemente a Rovereto nel 1902. Entr\u00f2 in contatto con gli ambienti irredentisti trentini nel 1901-1903.\nNel 1904, all'inaugurazione della facolt\u00e0 italiana di giurisprudenza dell'universit\u00e0 di Innsbruck, si erano verificati degli scontri fomentati dai tedeschi che avevano provocato un morto, vari feriti e numerosi arresti fra gli italiani, fra cui Cesare Battisti; in seguito a questi avvenimenti, Filzi fu a capo del movimento di protesta roveretano. Nello stesso anno fu chiamato ad assolvere il servizio di leva, venendo inquadrato nel 4\u00ba reggimento cacciatori di Salisburgo. Nel novembre fin\u00ec sotto inchiesta con l'accusa di aver favorito la diserzione di un commilitone italiano; fu assolto, ma al momento del congedo venne bollato come \"politicamente sospetto\". Negli anni successivi venne richiamato tre volte, come da prassi, per lo svolgimento di esercitazioni militari e in una di queste occasioni sfid\u00f2 a duello un ufficiale che aveva pronunciato ingiurie contro l'Italia; solo l'intervento del comandante scongiur\u00f2 lo scontro.\nNel 1905, alla presenza di alcuni ginnasti trevigiani in visita a Rovereto, recit\u00f2 un violento discorso contro l'impero austro-ungarico e promise il suo impegno per la causa degli italiani nelle terre irredente. Nel frattempo attendeva agli studi universitari, iscrivendosi contemporaneamente a Graz alla facolt\u00e0 di giurisprudenza e a Trieste presso la scuola commerciale \"Revoltella\". Nella citt\u00e0 giuliana prese parte attiva alla Lega nazionale, alla Societ\u00e0 degli studenti trentini e alla Giovine Trieste.\nNel novembre 1906 si rec\u00f2 con il fratello Ezio a Graz per unirsi agli studenti italiani che, chiedendo maggiori concessioni in ambito scolastico al governo, avevano bloccato le attivit\u00e0 universitarie. Entrambi rimasero feriti durante gli scontri con elementi di etnia tedesca. Dopo la laurea in giurisprudenza presso l'universit\u00e0 di Graz nel 1910, torn\u00f2 dapprima a Trieste e poi a Rovereto, dove si dedic\u00f2 alla professione di avvocato presso lo studio legale di Antonio Piscel.\nDisert\u00f2 l'esercito austro-ungarico per combattere, come volontario per l'Italia, nella prima guerra mondiale. Il 10 luglio 1916 il Battaglione \"Vicenza\", formato dalle Compagnie 59\u00aa, 60\u00aa, 61\u00aa e da una Compagnia di marcia comandata dal tenente Cesare Battisti, di cui il sottotenente Filzi era subalterno, ricevette l'ordine di occupare il Monte Corno (m. 1765) sulla destra del Leno in Vallarsa.\nCattura e condanna a morte.\nVenne fatto prigioniero assieme a Cesare Battisti lo stesso 10 luglio 1916 e riconosciuto subito dopo il suo superiore. Quasi certamente gli austriaci erano informati da alcuni giorni della presenza nella zona di Battisti, ma non di quella di Filzi. Nell'episodio venne coinvolto l'alfiere trentino Bruno Franceschini, militare austriaco, presente durante le ore della cattura dei due irredentisti. Con Battisti fu condotto a Trento, processato e condannato a morte per alto tradimento. La sentenza fu eseguita tramite impiccagione alle 19.30 del 12 luglio 1916 nella fossa del Castello del Buon Consiglio. \nAd Arzignano, paese del quale fu ospite prima di partire per il fronte, gli \u00e8 stato dedicato un monumento alla memoria.\nNel settembre del 1916, in seguito all'esecuzione, Fausto Filzi decise di raggiungere l'Italia dall'Argentina, luogo dove si trovava a lavorare, per vendicare il martirio del fratello. Giunto al comando di Verona il 21 ottobre si arruol\u00f2 volontario nel 9\u00ba reggimento Artiglieria da Fortezza con il grado di sottotenente. Mor\u00ec l'8 giugno 1917 sul Monte Zebio in un'impresa di guerra che gli valse la medaglia d'argento al valor militare.\nI suoi resti sono conservati a Rovereto nel Sacrario militare di Castel Dante.\nOnorificenze.\nPer il suo eroismo in combattimento e il suo coraggio nel supremo sacrificio, gli viene concessa la Medaglia d'oro al valor militare con la seguente motivazione:\n\"Fabio Filzi - Sottotenente 6\u00ba reggimento della 2\u00aa compagnia del battaglione \"Vicenza\"\""}
{"id": "217442", "revid": "4175", "url": "https://it.wikipedia.org/wiki?curid=217442", "title": "Vallardi", "text": "Vallardi pu\u00f2 riferirsi a:"}
{"id": "217443", "revid": "125692851", "url": "https://it.wikipedia.org/wiki?curid=217443", "title": "Ruggiero Bonghi", "text": "Biografia.\nFecondo scrittore e versatile giornalista moderato, ebbe contatti con vari esponenti della cultura italiana del XIX secolo, tra i quali Antonio Rosmini e Alessandro Manzoni.\nFigliastro del poeta e letterato purista Saverio Baldacchini, fu attivo negli ambienti liberali neoguelfi napoletani. Nel 1848 pubblic\u00f2 con il patrigno e con Carlo Troya, allora presidente del governo costituzionale delle Due Sicilie, il quotidiano \"Il Tempo\".\nIl colpo di mano di Ferdinando II delle Due Sicilie del 15 maggio 1848, con il quale cessava l'esperimento di democrazia costituzionale, lo colse a Roma, dove era stato inviato dal Troya a trattare con Pio IX la costituzione di una lega italiana contro l'Austria; Bonghi prefer\u00ec non ritornare a Napoli, scegliendo l'esilio dapprima a Roma, in seguito a Firenze, dove frequent\u00f2 il Gabinetto Viesseux. Espulso da Firenze su richiesta del governo delle Due Sicilie, fu esule in varie capitali europee (Parigi, Londra, Torino) e in gravi difficolt\u00e0 economiche. Nel 1855 a Stresa incontr\u00f2 Manzoni, che lo convinse che il fiorentino dovesse essere il modello dell'italiano. Scrisse sedici lettere al direttore de \u00abLo Spettatore\u00bb Celestino Bianchi, nelle quali, rispondendo alle critiche di Alessandro D'Ancona apparse sullo stesso periodico, in realt\u00e0 interveniva sul tema della lingua; le lettere vennero poi pubblicate in volume con il titolo \"Perch\u00e9 la letteratura italiana non sia popolare in Italia\".\nNel 1859 ottenne la cattedra di Logica all'Universit\u00e0 di Pavia. Fu professore di letteratura latina e di storia antica e moderna nelle Universit\u00e0 di Firenze, Roma e Torino, dove nel 1862 fond\u00f2 \u00abLa Stampa\u00bb (da non confondere con l'omonimo quotidiano attuale).\nTrasferitosi a Milano, dal 1866 al 1874 diresse il quotidiano \u00abLa Perseveranza\u00bb e collabor\u00f2 alla \u00abNuova Antologia\u00bb e al \u00abPolitecnico\u00bb. Nel 1881 fond\u00f2 la rivista \u00abLa Cultura\u00bb. Agli anni milanesi risale la sua definizione della citt\u00e0 di Milano quale \"capitale morale d'Italia\", che poi ebbe molta fortuna nei decenni seguenti.\nFu deputato (1860 - 1895), eletto nei collegi di Agnone e di Lucera, e Ministro dell'Istruzione Pubblica (1874 - 1876).\nRiordin\u00f2 l'Accademia della Crusca (1875), fond\u00f2 la \"Direzione generale degli scavi e dei Musei\" (1875), istitu\u00ec la \"Biblioteca Vittorio Emanuele II\" a Roma (1875), e fond\u00f2 il \"Collegio Convitto\" di Assisi per gli orfani dei maestri e quello di Anagni per le orfane.\nOpere principali.\nOltre a varie traduzioni di opere classiche, quali la \"Metafisica\" di Aristotele (Milano: F.lli Bocca,1942) l\"'Eutidemo\" e \"Protagora\" di Platone, alcuni titoli della sua attivit\u00e0 letteraria sono:"}
{"id": "217444", "revid": "124634741", "url": "https://it.wikipedia.org/wiki?curid=217444", "title": "Giovanni Battista Piatti", "text": "Ingegnere milanese, fu inventore delle perforatrici ad aria compressa (precorritrici del martello pneumatico) le quali, con lievi modifiche, si adoperarono nel Traforo ferroviario del Frejus. Il 12 febbraio 1853 concep\u00ec come affrontare l'opera di scavo, basandosi sull'applicazione dell'aria compressa, e pubblic\u00f2: \"Proposta per la strada ferrata tra Susa e Modane di un nuovo sistema di propulsione ad aria compressa da motori idraulici (sistema esperimentato in Inghilterra) e abbozzo di progetto pel traforamento delle Alpi\".\nFu disconosciuto in vita, dato che l'invenzione fu brevettata da Germain Sommeiller, ma la sua opera fu rivendicata, adoperandovisi specialmente l'architetto Luca Beltrami e grazie agli ammiratori che costruirono un monumento a lui dedicato a Milano, in Largo La Foppa, ricordando che: \u00abnel febbraio 1853 fu il primo a proporre per il traforo del Moncenisio originali e pratiche applicazioni dell'aria compressa rendendosi benemerito dell'ardua impresa\u00bb."}
{"id": "217445", "revid": "599013", "url": "https://it.wikipedia.org/wiki?curid=217445", "title": "Oleg Salenko", "text": "Biografia.\nNato a Leningrado (odierna San Pietroburgo) da padre ucraino e madre russa, Salenko si \u00e8 sempre definito \u00absovietico\u00bb anche dopo la cessazione formale dell'URSS avvenuta nel 1991.\nCarriera.\nClub.\nEsord\u00ec nel campionato sovietico nel 1986 con il club della sua citt\u00e0, lo , con la quale segn\u00f2 11 gol in due stagioni.\nNel 1989 pass\u00f2 alla , club con cui rimase per quattro stagioni e segn\u00f2 48 reti; nella transizione tra Unione Sovietica e l'indipendenza delle sue quindici ex-repubbliche, fu affiliato alla federazione ucraina potendo scegliere, per provenienza familiare, tra questa e quella russa.\nNel 1992 lasci\u00f2 l'ex URSS per trasferirsi in Spagna al con la nuova affiliazione russa, dove trascorse due stagioni per un totale di 23 reti totali.\nA inizio 1994 fu invece al (9 reti).\nAl ritorno dal Mondiale, per\u00f2, il rapporto con il Valencia si deterior\u00f2, e solo pochi mesi dopo, nel gennaio del 1995, Salenko si trasfer\u00ec in Scozia al , con cui segn\u00f2 7 reti.\nOrmai in rotta anche con il pubblico britannico, si trasfer\u00ec in Turchia all'\u0130stanbulspor, dove segn\u00f2 13 reti (11 in campionato, 2 in Coppa di Turchia).\nNel marzo del 1997, per\u00f2, un serio infortunio al ginocchio lo costrinse ad una difficile operazione, che segn\u00f2 l'inizio della fine della sua carriera.\nPer due anni, infatti, fu inattivo.\nNel 1999 venne richiamato in Spagna per un provino con il , che per\u00f2 si risolse in un nulla di fatto.\nGioc\u00f2 la sua ultima stagione, 2000-01, in Polonia nel Pogon Stettino. Nel 2002 si trasfer\u00ec a Kiev, in attesa di un'offerta da parte di un club ucraino, offerta che per\u00f2 non arriv\u00f2. Nel frattempo si dedic\u00f2 al beach soccer, e nel 2003 ricopr\u00ec la carica di allenatore della Nazionale ucraina di tale sport. Nel corso dei Mondiali nippo-coreani del 2002 si occup\u00f2 delle telecronache per la televisione ucraina.\nNazionale.\nA livello internazionale Salenko rappresent\u00f2 l'URSS in categoria giovanile; il suo esordio seniores fu nel 1992 con la neonata formazione dell' che all'Avanhard di U\u017ehorod disputava la sua prima partita in assoluto: contro l' perse 1-3.\nFu, quella, l'unica partita disputata con la nazionale ex-sovietica, prima di passare nel 1992 a un'altra erede dell'URSS, la , con cui esord\u00ec il 17 novembre 1993 ad Atene contro la in un incontro di qualificazione al campionato mondiale di calcio 1994, cui prese successivamente parte.\nNonostante l'eliminazione russa al primo turno, in 3 incontri disputati, per 215 minuti effettivi di gioco, Salenko marc\u00f2 in totale 6 goal, 5 dei quali nell'ultima partita del girone contro il del 28 giugno.\nLe cinque segnature giunsero al 15', 41', 44' (su rigore), 72' e 75' e, insieme a quella realizzata in precedenza nell'incontro perso 1-3 contro la portarono il totale a 6 che lo resero il capocannoniere di tale edizione bench\u00e9 in coabitazione con il bulgaro Hristo Stoi\u010dkov.\nQuelli segnati nel campionato mondiale negli Stati Uniti furono gli unici goal marcati da Salenko in tutta la sua carriera internazionale, che si chiuse proprio in quella partita contro il ; con la maglia russa Salenko vanta nell'arco di 7 mesi una media goal di 0,75 a incontro, avendo disputato 8 partite e segnato 6 goal.\nIntervistato vent'anni dopo avere stabilito il suo \u2014 a oggi insuperato \u2014 record, Salenko disse che gran parte del merito della sua impresa fu il fatto di avere giocato contro il , \u00abbuona squadra\u00bb ma \u00abcon problemi di tattica\u00bb e \u00abpresa dalla frenesia di attaccare una volta passata in svantaggio\u00bb, cosa questa che apr\u00ec il gioco ai contropiede russi, pur manifestando ancora rammarico per l'eliminazione al primo turno, bench\u00e9 giunta in un gruppo che comprendeva anche e , rispettivamente campione del mondo e terza classificata alla fine del campionato.\nPer quanto riguarda la prematura fine della sua attivit\u00e0 internazionale, terminata in quel campionato del mondo a neppure 25 anni di et\u00e0, Salenko la attribuisce all'intenzione dell'allora C.T. russo Oleg Romancev di non dare spazio a giocatori che godevano di maggior fama rispetto a lui stesso; quando a Romancev succedette il nuovo C.T. Boris Ignat'ev Salenko era indisponibile per infortunio e quindi sfum\u00f2 qualsiasi progetto di ritorno in nazionale."}
{"id": "217447", "revid": "1543377", "url": "https://it.wikipedia.org/wiki?curid=217447", "title": "Bentivoglio (famiglia)", "text": "I Bentivoglio (in latino \"Bentivolius\") furono una famiglia feudale insediatasi a Bologna nel XIV secolo.\nFurono signori della citt\u00e0, fra alterne vicende e spesso in contrasto con il potere papale, dal 1401 al 1506, quando papa Giulio II li costrinse all'esilio. I figli dell'ultimo signore di Bologna, Giovanni II Bentivoglio, furono protagonisti di un effimero governo tra 1511 e 1512, approfittando dell'appoggio dei francesi durante le guerre della Lega di Cambrai. \nOrigini.\nSecondo la tradizione, il casato vantava di discendere da re Enzo di Sardegna, figlio dell'Imperatore e Re di Sicilia Federico II. Fra le numerose leggende popolari nate in merito, una narra che capostipite della casata Bentivoglio fosse un omonimo \"Bentivoglio\", figlio naturale di Enzo (prigioniero a Bologna nel famoso e omonimo palazzo) e di una contadina, Lucia di Viadagola. Al bambino venne dato il nome dalle parole che Enzo solea ripetere a Lucia: \"Amor mio, ben ti voglio\".\nStoria.\nLa presenza della famiglia nella citt\u00e0 emiliana \u00e8 attestata per la prima volta nel 1323, imparentandosi sin dall'inizio con alcune antiche famiglie bolognesi che detenevano il governo della citt\u00e0 per mezzo del collegio degli Anziani. Il Carrati, nelle sue genealogie, conservate nella biblioteca dell'Archiginnasio, ne menziona il legame con la famiglia dalle Olle.\nLa supremazia della famiglia inizi\u00f2 nel 1401 dopo la cacciata del Legato Pontificio, quando Giovanni I Bentivoglio si alle\u00f2 con i Visconti di Milano e divenne Signore di Bologna, Gonfaloniere di Giustizia a vita il 14 marzo 1401, e si attest\u00f2 con Sante Bentivoglio (1445-1462) e soprattutto con Giovanni II Bentivoglio (1462-1506).\nGiovanni I Bentivoglio perse la vita il 26 giugno 1402 nella Battaglia di Casalecchio contro l'esercito del duca di Milano Gian Galeazzo Visconti e dei suoi alleati, tra i quali i Gonzaga di Mantova.\nQuando in citt\u00e0 si riaccesero le discordie tra le famiglie Bentivoglio e Canetoli, Anton Galeazzo Bentivoglio, figlio di Giovanni I e che come il padre aspirava a conquistare la signoria della citt\u00e0, riusc\u00ec a fare cacciare i Canetoli i quali per\u00f2, con l'appoggio del Papa, lo costrinsero all'esilio.\nIl Cardinale Legato Scotti favor\u00ec per\u00f2 il ritorno di Anton Galeazzo che venne accolto dai bolognesi con entusiasmo. Successivamente, per il timore che l'autorit\u00e0 pontificia nella citt\u00e0 di Bologna fosse danneggiata, il Cardinale attir\u00f2 in un'imboscata Anton Galeazzo e lo fece giustiziare immediatamente il 23 dicembre 1435.\nLa riconquista del potere.\nPapa Eugenio IV giunse a Bologna in occasione del Concilio di Ferrara: i bolognesi, salassati dalle tasse pontificie imposte con la scusa delle alte spese conciliari, guidati dagli amici dei Bentivoglio, nella notte del 21 maggio 1438 presero le armi e aprirono le porte a Niccol\u00f2 Piccinino, capitano dei Visconti in guerra contro la Chiesa. Il Cardinal Scotti venne cacciato e Annibale I Bentivoglio, figlio naturale di Anton Galeazzo (la madre, Lina Canigiani, era incerta della paternit\u00e0 di Annibale) entr\u00f2 a Bologna accolto dal popolo festante.\nLa presenza di Annibale, tuttavia, sconvolse i progetti del Piccinino, che aveva lasciato in citt\u00e0 il figlio Francesco. Con l'inganno, Francesco attrasse il rivale ad un convito fuori citt\u00e0 e lo imprigion\u00f2 nel castello di Varano presso Parma. Galeazzo Marescotti, insieme a quattro amici, raggiunse la rocca di Varano e liber\u00f2 Annibale, che fece ritorno a Bologna e condusse alla vittoria la rivolta contro Francesco Piccinino nella battaglia di San Giorgio di Piano (15 agosto 1443).\nLa fortuna dei Bentivoglio rinfocol\u00f2 l'inimicizia dei Canetoli e durante una festa, il 24 giugno 1445, organizzata per rinsaldare la pace fra le due casate, Annibale venne ucciso.\nGaleazzo Marescotti chiam\u00f2 il popolo a vendicarlo: il cuore trafitto di Battista Canetoli, inchiodato sulla porta del palazzo di Annibale fu il macabro segnale della vittoria dei Bentivoglio.\nLa Bologna rinascimentale.\nCome nuovo signore della citt\u00e0, venne chiamato da Firenze un figlio illegittimo di Ercole Bentivoglio, cugino di Annibale, Sante Bentivoglio, sostenuto da Cosimo de' Medici. Nominato Gonfaloniere di Giustizia e tutore del piccolo Giovanni, Sante Bentivoglio si dimostr\u00f2 all'altezza del compito rispondendo felicemente alle aspettative dei bolognesi cui garant\u00ec un lungo periodo di pace.\nAlla sua morte, nel 1462, l'erede della famiglia, il ventenne Giovanni II Bentivoglio divenne signore di Bologna per quarant'anni. La citt\u00e0 conobbe un nuovo prestigio e rinomanza politica, grazie anche al collegamento diplomatico con gli altri stati italiani, un nuovo patrimonio artistico, e un nuovo impulso alle attivit\u00e0 e al progresso civili. Il Rinascimento sbocci\u00f2 a Bologna, lo Studio si ravviv\u00f2 e la declinante importanza del diritto venne compensata dall'incremento degli insegnamenti delle lettere greche e latine, della filosofia, della medicina, dell'astronomia, di cui grande rappresentante fu Girolamo Manfredi. Le trasformazioni edilizie, la costruzione di chiese e palazzi o l'ammodernamento di quelli preesistenti e il loro arricchimento con nuove preziose opere pittoriche, oltre a modificare radicalmente il volto di Bologna, le lasciarono un'impronta rinascimentale.\nStudiarono a Bologna in quel periodo, tra gli altri, Giovanni Pico della Mirandola e Niccol\u00f2 Copernico.\nNel 1503 venne portata a termine la costruzione di Palazzo Bentivoglio, giudicato allora fra i pi\u00f9 belli e i pi\u00f9 vasti d'Italia, nell'area oggi occupata dal Teatro Comunale e dal Giardino del Guasto che, come l'adiacente via del Guasto, ricorda nel nome la distruzione del palazzo avvenuta nel 1507 a furor di popolo.\nAffluivano a Bologna gli artisti della Scuola ferrarese, mentre Niccol\u00f2 dell'Arca completava l'arca marmorea che raccoglie i resti di San Domenico alla quale collabor\u00f2 anche Michelangelo con tre statue; Francesco Francia coniava medaglie e dipingeva soavi Madonne e ritratti, cos\u00ec come il pittore di corte Amico Aspertini; Sabadino degli Arienti componeva \"le Porrettane\", l'ingegnoso architetto Aristotele Fioravanti, a cui si deve il portico del Palazzo del Podest\u00e0 e che fu in grado di spostare torri mediante imbragature ingegneristicamente futuristiche, era richiesto da papi, imperatori, re e sultani oltre che dallo stesso Zar di Russia.\nLa corte Bentivolesca insomma, non solo gareggiava ma primeggiava fra le corti rinascimentali italiane.\nIl declino e la cacciata.\nGiovanni II Bentivoglio, sotto l'influenza della moglie Ginevra Sforza, commise molti errori negli ultimi tempi della sua signoria, attuando una politica tirannica all'interno e anormale nei confronti degli altri Stati; i figli, inoltre, con la loro condotta dissoluta, prepotente e provocatoria, contribuirono ad aumentare l'ostilit\u00e0 dei cittadini verso l'intera famiglia.\nL'episodio che provoc\u00f2 definitivamente l'inimicizia dei nobili bolognesi nei confronti della casata fu la famigerata strage della famiglia Marescotti, ordinata da Giovanni II il quale temeva che Agamennone, loro prestigioso capo, intendesse soppiantarlo nel governo di Bologna.\nNell'eccidio perirono 240 persone e fino a quando la carneficina non fu compiuta si tennero chiuse le porte della citt\u00e0. A causa di questi fatti, quando papa Giulio II si attest\u00f2 con le sue truppe e gli spagnoli nel Frignano in attesa di occupare la citt\u00e0 nel 1506, i bolognesi aprirono le porte al papa e Giovanni II, insieme alla moglie Ginevra e ai figli, dovette cercare scampo nella fuga. Giovanni e la sua famiglia ripararono a Ferrara sotto la protezione di Alfonso I d'Este. Giovanni si rec\u00f2 poi nella Milano invasa dai francesi a chieder l'aiuto del re Luigi XII di Francia.\nNel 1507, dopo un fallito tentativo dei figli di Giovanni II Annibale II ed Ermes di riconquistare il potere, il popolo bolognese, aizzato da Ercole Marescotti, distrusse il magnifico Palazzo Bentivoglio. Giovanni II fu imprigionato a Milano e processato, ma dichiarato innocente. Mor\u00ec a Milano poco dopo, il 1\u00ba febbraio 1508.\nNel 1511 Annibale II Bentivoglio, figlio di Giovanni, tent\u00f2 nuovamente - questa volta con successo - di riprendere Bologna, divenendone signore sotto il protettorato dei francesi. Nell'occasione fu distrutto un altro capolavoro artistico inestimabile: la statua di Giulio II, unica opera bronzea di Michelangelo, il cui metallo venne fuso nel cannone giuliano da Alfonso D'Este. Annibale riusc\u00ec a resistere all'assedio lanciato del vicer\u00e9 di Napoli Raimondo di Cardona, grazie al supporto di Gastone di Foix. Una nuova insurrezione dei bolognesi e il ripiegamento francese costrinsero Annibale II a lasciare Bologna. Alla morte di Giulio II nel 1513 Annibale tent\u00f2 nuovamente di riottenere il controllo su Bologna, ma senza successo. Un ultimo tentativo di riprendere la signoria bolognese fu intrapreso da Annibale nel 1522, con un attacco respinto per\u00f2 dalle difese della citt\u00e0.\nCon la cacciata dei Bentivoglio, Bologna rimase per quasi tre secoli (fino al termine del Settecento) stabilmente inglobata nello stato della Chiesa.\nMembri principali.\nIl cognome della famiglia \u00e8 associato al toponimo della cittadina Bentivoglio nella citt\u00e0 metropolitana di Bologna.\nLa famiglia Bentivoglio nella tela di Lorenzo Costa.\nNella Cappella Bentivoglio, all'interno della chiesa di San Giacomo Maggiore a Bologna, ove i Bentivoglio erano soliti pregare, si trova la tela dipinta da Lorenzo Costa nell'agosto del 1488 e raffigurante la famiglia di Giovanni II. In primo piano si trovano Ginevra Sforza gi\u00e0 vedova di Sante Bentivoglio e poi sposa di suo cugino Giovanni II Bentivoglio, e alcuni dei loro 16 figli, di cui cinque morirono in tenera et\u00e0.\nTra quelli ritratti nell'affresco, ricordiamo Camilla e Isotta, che furono monache nel convento del Corpus Domini; Francesca Bentivoglio, sposata a Galeotto Manfredi e macchiatasi di uxoricidio; Ermes Bentivoglio, bambino all'epoca del ritratto, descritto in seguito da un cronista bolognese come iracondo e perverso, addirittura \"bestiale\", in riferimento alla strage da lui compiuta, nel 1501, ai danni della famiglia Marescotti; Antongaleazzo Bentivoglio, ritratto in abito da prelato, protonotario apostolico, che non ottenne l'agognato cappello cardinalizio, onore che il papa gli rifiut\u00f2; Annibale II Bentivoglio, sposato con Lucrezia d'Este, che dopo la morte di Giovanni II e l'esilio subito dalla sua famiglia, tent\u00f2 invano, insieme al fratello Ermes, di rientrare a Bologna.\nGli altri figli ritratti sono: Eleonora Bentivoglio, Laura Bentivoglio, Violante Bentivoglio (futura sposa di Pandolfo IV Malatesta ultimo signore di Rimini), Bianca Bentivoglio e Alessandro Bentivoglio. Alcuni sulla base della sorprendente somiglianza con la figura ritratta nella tela del Costa identificano in Violante Bentivoglio il ritratto di dama conservato nella Pinacoteca Ambrosiana di Milano e solitamente attribuito a Giovanni Ambrogio de Predis. In quel caso per\u00f2 l'attribuzione sarebbe alquanto dubbia."}
{"id": "217450", "revid": "1982", "url": "https://it.wikipedia.org/wiki?curid=217450", "title": "Isole Turks e Caicos", "text": ""}
{"id": "217453", "revid": "1543377", "url": "https://it.wikipedia.org/wiki?curid=217453", "title": "Alojz Rebula", "text": "Biografia.\nAlojz Rebula nacque il 21 luglio 1924 a San Pelagio in provincia di Trieste da genitori sloveni. Nel 1949 si laure\u00f2 in filologia classica presso l'Universit\u00e0 di Lubiana in Slovenia. Fu professore di latino e greco antico nelle scuole superiori con lingua di insegnamento slovena di Trieste. Visse e lavor\u00f2 dividendosi tra Opicina e Loka pri Zidanem Mostu nella Bassa Stiria insieme alla moglie Zora Tav\u010dar, anch'essa scrittrice e traduttrice slovena, dalla quale ebbe tre figlie (la maggiore \u00e8 la scrittrice e poetessa Alenka Rebula, la minore la scrittrice e pittrice Marjanka Rebula).\nRebula \u00e8 ritenuto uno dei pi\u00f9 importanti intellettuali cattolici sloveni del dopoguerra. Oltre alla sua opera letteraria riscuotono un ampio eco i suoi interventi nella pubblicistica, in particolar modo gli articoli d'opinione nel settimanale cattolico di Lubiana, \"Dru\u017eina\" (\"Famiglia\").\nRebula fu amico del celebre poeta sloveno Edvard Kocbek. Nel 1975, pubblic\u00f2 a Trieste, assieme allo scrittore Boris Pahor, il libro-intervista \"Edvard Kocbek - testimone del nostro tempo\" (\"Edvard Kocbek - pri\u010devalec na\u0161ega \u010dasa\"), nella quale Kocbek condann\u00f2 le esecuzioni dei prigionieri di guerra collaborazionisti dopo la seconda guerra mondiale. Il libro provoc\u00f2 una durissima reazione del regime comunista iugoslavo.\nScrisse numerosi romanzi, racconti e opere teatrali, tradotti in varie lingue. Sono stati inoltre pubblicati i suoi diari."}
{"id": "217458", "revid": "436907", "url": "https://it.wikipedia.org/wiki?curid=217458", "title": "By the Way (album Red Hot Chili Peppers)", "text": "By the Way \u00e8 l'ottavo album in studio del gruppo musicale statunitense Red Hot Chili Peppers, pubblicato il 9 luglio 2002 dalla Warner Bros. Records.\nSi tratta del loro terzo lavoro per vendite (8 milioni di copie), dopo \"Californication\" e \"Blood Sugar Sex Magik\". Negli Stati Uniti \u00e8 stato premiato con due dischi di platino.\nIl disco.\nDopo il grande successo di \"Californication\", il gruppo decide di incidere un disco nettamente diverso rispetto ai precedenti continuando comunque l'evoluzione \"mainstream\" e melodica iniziata con \"Californication\": cos\u00ec, nel 2002, esce \"By The Way\", la prima edizione in vinile in 2 LP e poi successivamente verr\u00e0 masterizzato in Compact Disc.\nAnthony scrive nella sua autobiografia \"Scar Tissue\": \"Scrivere \"By the Way\", il nostro album seguente fu un'esperienza totalmente diversa da \"Californication\". John era tornato se stesso e traboccava fiducia.\"\nL'album riscuote ancora una volta un gran successo di pubblico, come dimostrano i passaggi radio della stessa title track o di \"The Zephyr Song\", ma scontenta i vecchi fan, ancora radicati al vecchio stile funk del gruppo (peraltro ancora presente, in versione modernizzata e meno ruvida, in brani come \"Can't Stop\" , \"Throw Away Your Television\", o con contaminazioni ska \"On Mercury\" e psichedeliche \"This is the place\").\nLe sonorit\u00e0 meno ruvide sono scaturite da un momento di forte crisi affettiva di Anthony Kiedis, appena uscito da una lunga relazione sentimentale. Inoltre, pi\u00f9 forte \u00e8 stata l'influenza del chitarrista John Frusciante per la creazione delle sonorit\u00e0 del disco. Tirando le somme \"By The Way\" \u00e8 un album valido dal punto di vista tecnico. Il pop-rock inconcepibile nei primi album per una band che della fisicit\u00e0 e del crossover faceva la sua forza, ha qui trovato la sua evoluzione tecnica che era nata a partire dal pi\u00f9 convincente \"Californication\". L'album \u00e8 stato sicuramente influenzato dal sound dei '70 tanto amato da Frusciante, che si rende ancora una volta protagonista grazie ai cori e alla sua chitarra, dalla quale riesce a sprigionare melodie semplici ma allo stesso tempo molto efficaci.\nEd \u00e8 proprio qui che sta l'abilit\u00e0 di John, un musicista completo che si offre nell'uso di sintetizzatori e tastiere (Warm Tape). \nL'edizione giapponese di \"By The Way\" contiene anche l'inedita \"Time\".\nLa copertina, l'artwork e le fotografie dell'album sono opera del pittore e fotografo Julian Schnabel. La figura femminile rappresentata sulla copertina \u00e8 sua figlia Stella, all'epoca fidanzata con Frusciante.\nTour promozionali.\nPer promuovere l'album, il gruppo intraprese il By the Way World Tour nel 2002 e nel 2003 e il Roll on the Red Tour nel 2004.\nPrima dell'inizio del primo tour, Flea intuiva che c'erano dei problemi con John, pensando che il chitarrista volesse lasciare la band per seguire un suo progetto solista. La band si radun\u00f2 per chiarire i problemi e tutto si risolse, infatti John non aveva alcuna intenzione di lasciare la formazione. Le date significative, tra le altre, furono: Fuji Rock Festival, Coachella Valley Music and Arts Festival, un concerto al Madison Square Garden di NY e il Rock am Ring festival verso la fine del tour. Da questo tour venne pubblicato il DVD \"Live at Slane Castle\", ripreso in Irlanda il 23 agosto 2003 davanti a 80.000 persone."}
{"id": "217461", "revid": "4175", "url": "https://it.wikipedia.org/wiki?curid=217461", "title": "Chi\u0219in\u0103u", "text": "Chi\u0219in\u0103u (IPA: ; , IPA: ) \u00e8 la capitale della Moldavia della quale, con i suoi abitanti stimati al 2019, \u00e8 anche il centro pi\u00f9 popoloso.\nSorge sul fiume B\u00eec, nella parte centromeridionale del Paese.\nGeografia fisica.\nLa citt\u00e0 si trova sul B\u00eec, affluente del Dnestr.\nHa una superficie di (l'intero distretto municipale ha una superficie di ).\nSi trova a un'altitudine media di \nEtimologia.\nL'origine del nome viene attribuita alla coesione di due parole dell'antico rumeno: \"chi\u0219la nou\u0103\" ossia \"sorgente nuova\".\nSecondo una delle varie leggende fondative, la sorgente d'acqua fu trovata da alcuni monaci ortodossi che nei suoi pressi vi edificarono una chiesa.\nLa presenza della sorgente sarebbe stata l'incentivo alla fondazione del centro abitato.\nA lungo, durante il periodo imperiale e, successivamente, sovietico, Chi\u0219in\u0103u fu chiamata con l'esonimo russo di \"Ki\u0161in\u00ebv\"; in tedesco la citt\u00e0 \u00e8 nota come \"Kischinau\", in gagauzo come \"Ki\u015fin\u00f6v\" e in polacco come \"Kiszyni\u00f3w\".\nStoria.\nChi\u0219in\u0103u sorse nel 1436 come villaggio di un monastero del principato di Moldova che, dall'inizio del XVI secolo cadde sotto l'influenza dell'Impero ottomano. All'inizio del XIX secolo era un piccolo villaggio di 7.000 abitanti. Nel 1812 fu ceduta dai turchi all'Impero russo che la rese il centro del Governatorato della Bessarabia. Nel corso del XIX secolo la sua popolazione crebbe sensibilmente, passando dai 92.000 abitanti del 1862 ai 125.787 del 1900.\nIl 28 agosto 1871 Chi\u0219in\u0103u fu unita con una ferrovia alla citt\u00e0 di Tiraspol, mentre nel 1873 venne aperto il collegamento ferroviario con Corne\u0219ti. Quattro anni dopo venne aperta, in preparazione alla guerra russo-turca, la ferrovia per la citt\u00e0 rumena di Ia\u0219i.\nNel tardo XIX secolo, specialmente a causa del crescente antisemitismo in Russia e Polonia, molti Ebrei scelsero di stabilirsi in citt\u00e0, fino a divenire nell'anno 1900 ben il 43% della sua popolazione. Il 6\u20137 aprile del 1903 Chi\u0219in\u0103u fu teatro di un violento pogrom contro la popolazione ebraica della citt\u00e0. Circa 49 persone rimasero uccise, 500 furono ferite e centinaia di propriet\u00e0 di ebrei andarono saccheggiate e distrutte. Il 19\u201320 ottobre del 1905 si verific\u00f2 in citt\u00e0 un altro pogrom che cost\u00f2 la vita a 19 ebrei.\nDopo la prima guerra mondiale la citt\u00e0 pass\u00f2 sotto il controllo del Regno di Romania. Per colmare il ritardo non solo economico, ma anche culturale della Bessarabia, lo stato romeno inizi\u00f2 ad investire nella regione realizzando nuove infrastrutture e avviando campagne di alfabetizzazione. In quanto capoluogo del neo-acquisito territorio Chi\u0219in\u0103u venne interessata da una serie di lavori pubblici che cambiarono il volto della citt\u00e0. Nel 1933 fu inaugurata l'Universit\u00e0 Agraria, mentre sei anni dopo apr\u00ec il Museo d'Arte.\nIl 28 luglio 1940 fu occupata dall'Armata Rossa a seguito del Patto Molotov-Ribbentrop e riannessa all'URSS, divenendo la capitale della Repubblica Socialista Sovietica Moldava, una delle sue quindici repubbliche costitutive.\nIl 10 novembre dello stesso anno Chi\u0219in\u0103u venne pressoch\u00e9 rasa al suolo da un terremoto di magnitudo 7.3 della scala Richter.\nIl 16 luglio 1941 a seguito dell'Operazione Barbarossa le truppe romene, coadiuvate da quelle tedesche, rioccuparono la citt\u00e0. A seguito di quest'evento gran parte della comunit\u00e0 ebraica cittadina, circa 10.000 persone, venne sommariamente giustiziata nelle campagne circostanti. Nell'agosto 1944 i sovietici libereranno definitivamente la citt\u00e0 a seguito di una grande offensiva lanciata dall'Armata Rossa contro la Romania. Durante la seconda guerra mondiale, Chi\u0219in\u0103u venne quasi interamente rasa al suolo dai bombardamenti e dai combattimenti.\nNel dopoguerra, la citt\u00e0 venne ricostruita secondo il progetto dell'architetto Aleksej Viktorovi\u010d \u0160\u010dusev. La popolazione crebbe in maniera rapida e l'amministrazione sovietica inizi\u00f2 ad edificare numerosi edifici pubblici e privati in stile stalinista. Negli anni sessanta vennero costruiti numerosi blocchi di abitazioni popolari che ancora oggi dominano le periferie di Chi\u0219in\u0103u. Nel 1977 venne danneggiata da un violento terremoto.\nDal 1991 Chi\u0219in\u0103u \u00e8 capitale della Repubblica Moldava indipendente dall'URSS.\nGeografia antropica.\nSuddivisioni amministrative.\nChi\u0219in\u0103u \u00e8 suddivisa in 1 municipio (a sua volta suddiviso in 5 quartieri, \"sector\" in rumeno), 6 citt\u00e0 e 12 comuni.\nSociet\u00e0.\nEtnie e minoranze straniere.\nIn base ai dati del Censimento della Moldavia del 2014, la popolazione \u00e8 cos\u00ec divisa dal punto di vista etnico:\nEconomia.\nMolto pi\u00f9 ricca e con un tenore di vita decisamente superiore rispetto al resto del paese, Chi\u0219in\u0103u \u00e8 un centro primario per l'industria e i servizi. Le sue industrie principali includono beni di consumo ed elettrodomestici, materiali da costruzione, macchinari, gomma e tessuti. I principali campi di servizi sono quello bancario e commerciale.\nInfrastrutture e trasporti.\nFerrovie.\nChi\u0219in\u0103u dispone di una stazione ferroviaria che offre collegamenti diretti con Bucarest, Kiev, Leopoli, Minsk, Mosca, Odessa, Samara, San Pietroburgo e Varna.\nDal 2006, a causa della guerra di Transnistria e dell'indipendenza della Pridnestrovie, i collegamenti ferroviari con l'Ucraina sono stati temporaneamente sospesi fino al 2011 quando \u00e8 stato riaperto il collegamento.\nAeroporti.\nLa citt\u00e0 \u00e8 servita da un aeroporto internazionale che collega la Moldavia alle principali citt\u00e0 europee e asiatiche.\nL'aeroporto \u00e8 il principale hub di Air Moldova, compagnia aerea di bandiera della Moldavia.\nMobilit\u00e0 urbana.\nIl trasporto pubblico della capitale moldava \u00e8 suddiviso in: autobus, filobus e minibus. La tranvia che serviva la citt\u00e0 \u00e8 stata chiusa nel 1961.\nL'autobus \u00e8 un mezzo poco diffuso nella citt\u00e0, tant'\u00e8 che le linee sono approssimativamente 30, operate con l'utilizzo di circa un centinaio di mezzi. Ben pi\u00f9 utilizzata, e pi\u00f9 economica, \u00e8 la filovia, che conta 30 linee gestite dalla Regia Transport Electric Chi\u0219in\u0103u (RTEC). In citt\u00e0 sono diffuse anche le cosiddette \"Rutierele\", ossia minibus e pullmini privati utilizzati per il trasporto pubblico e che seguono i tracciati delle linee regolari, essendo tuttavia pi\u00f9 economici.\nIstruzione.\nLa citt\u00e0 \u00e8 sede di dodici universit\u00e0 pubbliche ed undici universit\u00e0 private, dell'Accademia delle Scienze di Moldavia e di un gran numero di istituti che offrono sia istruzione secondaria che primaria.\nFin dall'epoca dell'Unione Sovietica, la citt\u00e0, che diede i natali al docente, attore e regista russo Aleksandr Pavlovi\u010d Lenskij, \u00e8 divenuta una capitale simbolo del benessere e del socialismo economico.\nSport.\nChi\u0219in\u0103u ospita tre societ\u00e0 calcistiche: lo Zimbru Chi\u0219in\u0103u, il Dacia Chi\u0219in\u0103u e l'Academia Chi\u0219in\u0103u. Il principale impianto sportivo cittadino \u00e8 lo Stadio Zimbru, costruito nel 2006.\nAmministrazione.\nGemellaggi.\nChi\u0219in\u0103u \u00e8 gemellata con:"}
{"id": "217469", "revid": "33689", "url": "https://it.wikipedia.org/wiki?curid=217469", "title": "Sesto Aurelio Vittore", "text": "Biografia.\nAfricano, nacque da una famiglia di umili origini e sal\u00ec la scala sociale grazie ai suoi assidui studi; Ammiano Marcellino lo definisce \u00abuomo degno d'essere imitato per la sobriet\u00e0 di vita\u00bb.\nConobbe a Sirmio l'imperatore Giuliano, il quale proprio nel 360 contese il regno al cugino Costanzo II; nel 361, morto Costanzo, Giuliano fece venire Vittore da Sirmio a Naisso, dove gli confer\u00ec l'incarico consolare della Pannonia secunda, oltre a onorarlo con una statua di bronzo.\nNel 389 fu \"praefectus urbi\" di Roma.\nOpere.\nIl \"Liber de Caesaribus\", noto anche con il titolo di \"Historiae abbreviatae\", composto nel 361 circa, \u00e8 una storia imperiale da Augusto a Costanzo II. L'opera \u00e8 da identificarsi con la \"Historia\" (\"Storia romana\"), di cui attorno al 377 Girolamo chiese una copia a Paolo di Concordia per le notizie che conteneva sulle persecuzioni. \nL'interpretazione dei fatti \u00e8 filtrata in Aurelio Vittore dalle posizioni conservatrici e anticristiane dell'aristocrazia romana con una sentita adesione alle posizioni filo-senatoriali. Proprio al Senato romano, l'organismo politico che fu simbolo della grandezza di Roma, anzi, egli si sente vicino, se non per origini, certo per comunanza di pensieri.\nLa tecnica stilistica mira a raggiungere la fusione di quella annalistica di Tito Livio con quella pi\u00f9 biografica di Svetonio.\nIl \"Liber de Caesaribus\" di Aurelio Vittore fu, in seguito, associato ad altri due scritti anonimi, ossia la \"Origo gentis Romanae\" e il \"De viris illustribus urbis Romae\", per creare una sorta di manuale di storia romana per biografie.\nEdizioni.\nIl \"De Caesaribus\", l\"'Origo gentis Romanae\", il \"De viris illustribus urbis Romae\" e un'anonima \"Epitome de Caesaribus\" sono stati generalmente pubblicati insieme con il nome di \"Historia Romana\". La prima edizione di tutti e quattro i libri fu quella di Andr\u00e9 Schott (2 volumi, Anversa, 1579). Una recente edizione del \"De Caesaribus\" \u00e8 di Pierre Dufraigne (Collection Bud\u00e9, 1975)."}
{"id": "217470", "revid": "1384479", "url": "https://it.wikipedia.org/wiki?curid=217470", "title": "Aurelio Vittore", "text": ""}
{"id": "217472", "revid": "135224", "url": "https://it.wikipedia.org/wiki?curid=217472", "title": "Du Fu", "text": "\u00c8 conosciuto anche come D\u00f9 Sh\u00e0ol\u00edng (\u675c\u5c11\u9675) o D\u00f9 G\u014dngb\u00f9 (\u675c\u5de5\u90e8). Il suo nome di cortesia era Z\u01d0 M\u011bi (\u5b50\u7f8e).\nCon Li Bai (\u674e\u767d \"L\u01d0 B\u00e1i\"), \u00e8 frequentemente denominato come il pi\u00f9 grande poeta cinese. La sua maggiore ambizione era migliorare il suo paese diventando un funzionario civile di successo, ma fu sovrastato dalla situazione: la sua vita, come il Paese intero, fu devastata dalla Ribellione di An Lushan del 755, e gli ultimi quindici anni per lui furono un periodo di costante attivit\u00e0.\nSebbene fosse stato inizialmente impopolare, i suoi lavori influenzarono fortemente la cultura cinese e giapponese. Della sua produzione poetica, circa 1 500 poesie si son conservate nel corso dei secoli. Fu denominato il \"Poeta Storiografo\" o il \"Poeta Saggio\" (\u8a69\u8056 \"Sh\u012b Sh\u00e8ng\") dai critici cinesi, mentre la sua opera letteraria gli permise di essere presentato ai lettori occidentali come \u00abil Virgilio, l'Orazio, lo Shakespeare, il Milton, il Burns, il Wordsworth, il B\u00e9ranger, l'Hugo o il Baudelaire cinese\u00bb.\nTrentanove delle sue poesie sono state inserite nell'antologia \"Trecento poesie Tang\", stilata nel 1763 da Sun Zhu (\u5b6b\u6d19).\nBiografia.\nTradizionalmente la critica letteraria cinese ha enfatizzato fortemente la conoscenza della biografia degli autori per l'interpretazione della loro opera, una pratica che Watson attribuisce agli \u00abstretti legami che il pensiero tradizionale cinese pone tra arte e moralit\u00e0\u00bb (p. xvii). Questo diventa di ancor maggiore importanza nel caso di uno scrittore quale Du Fu, nei cui poemi la moralit\u00e0 e la storia sono cos\u00ec rilevanti. Un'altra ragione, identificata dallo storico cinese William Hung, \u00e8 che i poemi cinesi sono tipicamente estremamente concisi e omettono fattori circostanziali che possono essere importanti, ma che possono essere ricostruiti da un contemporaneo. Per i lettori occidentali, invece, \u00abcon minor accuratezza si conosce il periodo, il luogo e le circostanze sullo sfondo, pi\u00f9 siamo capaci di immaginarli in maniera scorretta, e il risultato sar\u00e0 che potremo travisare il significato del poema o non comprenderlo del tutto\u00bb. Stephen Owen aggiunge un terzo fattore particolare a Du Fu, affermando che la variet\u00e0 della sua poesia richiedesse la valutazione della sua vita intera, piuttosto che le categorizzazioni \"riduttive\" usate per poeti meno eclettici.\nPrimi anni.\nGran parte delle notizie riguardo alla vita di Du Fu provengono dalle sue stesse poesie.\nCome molti altri poeti cinesi, nacque in una famiglia nobile (che si dichiarava discendere dall'imperatore Yao) caduta in relativa povert\u00e0 (sebbene Hung stimi che il reddito familiare fosse ancora undici volte quello di una famiglia media). Nacque nel 712, in vicinanza di Luoyang, nella provincia dello Henan (probabilmente nella campagna di Gong). Successivamente si consider\u00f2 appartenente alla capitale Chang'an, casa natale della sua famiglia.\nLa madre di Du Fu mor\u00ec subito dopo la nascita del futuro poeta, che fu cresciuto anche dalla zia. Aveva un fratello maggiore, che mor\u00ec in tenera et\u00e0. Inoltre, aveva tre fratellastri e una sorellastra, a cui si riferisce frequentemente nelle sue poesie, sebbene non menzioni mai la sua matrigna.\nCome figlio di un funzionario-letterato di importanza secondaria, durante l'infanzia studi\u00f2 per divenire un futuro funzionario civile, attraverso lo studio e la memorizzazione dei classici confuciani, della filosofia e della poesia. Successivamente dichiar\u00f2 di aver scritto poesie degne di nota nella sua infanzia, poi andate perdute.\nNei primi anni della decade 730-740, viaggi\u00f2 nella zona del Jiangsu/Zhejiang; la sua prima poesia giunta fino a noi, che descrive un agone poetico, potrebbe essere datata alla fine di questo periodo, intorno al 735. In quest'anno egli and\u00f2 a Chang'an per sostenere l'esame imperiale ma fu bocciato, con sua sorpresa e di critici successivi. Secondo Hung ci\u00f2 successe per via della sua prosa, in quel periodo troppo densa e oscura. Quindi egli continu\u00f2 a viaggiare, intorno allo Shandong e allo Hebei.\nSuo padre mor\u00ec intorno al 740. Du Fu avrebbe potuto entrare in servizio come funzionario grazie al rango del padre, ma si pensa abbia rinunciato al privilegio a favore di un suo fratellastro. Trascorse i successivi quattro anni nell'area di Luoyang, adempiendo i suoi doveri negli affari domestici.\nNell'autunno del 744 incontr\u00f2 Li Po per la prima volta, e divennero amici. David Young descrive questa amicizia coma \"l'elemento formativo pi\u00f9 significativo nello sviluppo artistico di Du Fu\" poich\u00e9 gli diede un esempio vivente della vita solitaria da poeta erudito da cui era attratto dopo il suo fallimento negli esami imperiali di reclutamento dei funzionari. Tuttavia tale amicizia era \"a senso unico\": Du Fu era di qualche anno pi\u00f9 giovane, mentre Li Po era gi\u00e0 un poeta famoso. Sono giunte sino a noi dodici poesie riguardanti Li Po o dedicate a lui scritte da Du Fu, ma solo una di Li Po dedicata a Du Fu. Si incontrarono di nuovo solo una volta, nel 745.\nNel 746 si trasfer\u00ec nella capitale per divenire funzionario civile. Partecip\u00f2 a un secondo esame l'anno seguente, ma tutti i candidati furono bocciati dal primo ministro (probabilmente per prevenire l'emergere di possibili rivali). Non tent\u00f2 mai di risostenere gli esami, piuttosto sollecit\u00f2 l'imperatore nel 751, nel 754 e probabilmente ancora nel 755. Si spos\u00f2 intorno al 752, e nel 757 la coppia aveva avuto cinque figli (tre maschi e due femmine), ma uno dei maschi mor\u00ec nel 755. Dal 754 inizi\u00f2 ad avere problemi polmonari (probabilmente asma), il primo di una serie di malanni che lo assillarono per il resto della vita. Fu in quegli anni che fu costretto a trasferire la sua famiglia a causa dei tumulti fomentati da una carestia dovuta alle devastanti inondazioni nella regione.\nNel 755 fu nominato cancelliere dell'ufficio del comandante del diritto del Palazzo del Principe della Corona. Sebbene questo fosse un impiego di basso livello, generalmente rappresentava per lo meno l'inizio di una carriera pubblica. Invece, prima che iniziasse a lavorare, la posizione fu cancellata dagli eventi.\nGuerra.\nLa Ribellione di An Lushan inizi\u00f2 nel dicembre 755 e non fu completamente sedata se non dopo otto anni. Caus\u00f2 enormi danni alla societ\u00e0 cinese: il censimento del 754 registrava 52,9 milioni di persone, quello del 764 soltanto 16,9 milioni, perch\u00e9 le restanti erano state uccise o trasferite. In questo periodo, Du Fu condusse una vita vagabonda, non potendo stabilirsi in nessun luogo a causa delle guerre, delle carestie associate e della volont\u00e0 imperiale. Questo periodo di infelicit\u00e0 permise per\u00f2 che Du Fu diventasse un poeta: Eva Shan Chou ha scritto: \u00abQuello che egli vide attorno a lui - le vite della sua famiglia, dei suoi vicini e degli stranieri -; quello che ascolt\u00f2 e quello che sper\u00f2 o temette al progredire di numerose campagne di guerra -; questi divennero i temi persistenti delle sue poesie\u00bb\". Anche quando apprese della morte del suo figlio pi\u00f9 piccolo, si rivolse alle sofferenze altrui invece di soffermarsi sulle sue disgrazie. Du Fu scrisse:\nNel 756 l'imperatore Xuanzong fu costretto ad abbandonare la capitale e abdicare. Du Fu, che era stato lontano dalla citt\u00e0, port\u00f2 la sua famiglia in un posto sicuro, in attesa di unirsi alla corte reale del nuovo imperatore, l'imperatore Suzong, ma fu catturato dai ribelli e condotto a Chang'an. In autunno nacque Du Zongwu (\"Piccolo Orso\"), l'ultimo dei suoi figli. Sembra che in questo periodo Du Fu abbia contratto la malaria.\nScapp\u00f2 da Chang'an l'anno successivo e gli fu assegnato il ruolo di sollecitatore quando si un\u00ec di nuovo alla corte in maggio 757. Questo posto consentiva di accedere all'Imperatore, ma era in gran parte cerimoniale. La coscienziosit\u00e0 di Du Fu lo costrinse a tentare di farne uso: ben presto caus\u00f2 guai a s\u00e9 stesso per aver protestato contro la rimozione del suo amico e patrono Fang Guan sulla base di un'accusa insignificante; venne arrestato, ma fu rilasciato in giugno. Gli fu data la facolt\u00e0 di recarsi in visita alla famiglia in settembre, ma si riun\u00ec presto alla corte e l'8 dicembre 757, ritorn\u00f2 a Chang'an con l'imperatore dopo la sua ricattura da parte delle forze governative. Tuttavia i suoi consigli continuarono a non venire apprezzati e nell'estate del 758 venne degradato alla posizione di Commissario all'Educazione a Huazhou. La posizione non gli piaceva; in un poema infatti scrisse\nSi trasfer\u00ec di nuovo nell'estate del 759; questo trasferimento \u00e8 stato tradizionalmente attribuito alla carestia, ma Hung crede che la frustrazione sia stata la ragione pi\u00f9 verosimile. In seguito pass\u00f2 circa sei settimane a Qinzhou (ora Tianshui, provincia del Gansu), dove scrisse oltre sessanta poemi.\nChengdu.\nNel dicembre del 759 stanzi\u00f2 brevemente a Tonggu (Gansu). Nel 24 dicembre 759 arriv\u00f2 a Chengdu (provincia del Sichuan), dove fu ospitato dal prefetto locale e compagno poeta Pei Di. Du si stabil\u00ec in Sichuan per la maggior parte dei successivi cinque anni. Durante l'autunno di quegl'anni ebbe problemi economici e invi\u00f2 poesie chiedendo aiuto ai vari conoscenti. Egli fu aiutato da Yen Wu, un amico ed ex collega che era stato nominato governatore generale a Chengdu. Nonostante i problemi economici, questo fu uno dei periodi pi\u00f9 felici e pacifici della sua vita. Molte delle sue poesie di questo periodo sono pacifici ritratti della sua vita nella \"capanna di paglia\".\nNel 762 lasci\u00f2 la citt\u00e0 per scappare da una ribellione, ma ritorn\u00f2 nell'estate del 764 e e fu nominato consigliere militare di Yen, che era coinvolto in campagne militari contro i tibetani.\nUltimi anni.\nLuoyang, la sua regione natale, fu riacquistata dalle forze del governo nell'inverno del 762, e nella primavera del 765 Du Fu e la sua famiglia percorsero lo Yangtze, apparentemente con l'intenzione di ritornare l\u00e0. Viaggiarono lentamente, bloccati dalla sua cattiva salute (oltre ai suoi precedenti disturbi questa volta vedeva poco, era sordo e aveva problemi generali legati alla vecchiaia). Rimasero a Kuizhou (ora Baidi, Chongqing) all'ingresso delle Tre Gole per quasi due anni a partire dalla tarda primavera del 766. Questo periodo fu l'ultima grande fioritura poetica di Du Fu, che scrisse quattrocento poesie nel suo stile denso e tardo.\nNell'autunno 766 Bo Maolin divenne governatore della regione: sostenne finanziariamente Du Fu e lo impieg\u00f2 come suo segretario non ufficiale.\nNel marzo 768 inizi\u00f2 di nuovo il suo viaggio e arriv\u00f2 fino alla provincia dello Hunan, dove mor\u00ec a Tanzhou (ora Changsha) nel novembre o dicembre 770, all'et\u00e0 di 59 anni. Sua moglie e i due figli vissero pi\u00f9 a lungo. Il suo ultimo discendente noto, un suo pronipote, richiese un'iscrizione sulla sua tomba da Yuan Zhen nel 813.\nHung riassume la sua vita concludendo che \u00abEgli appariva come un figlio rispettoso della piet\u00e0 filiale, un padre affettuoso, un fratello generoso, un marito fedele, un amico leale, un ufficiale ubbidiente e un personaggio patriottico\u00bb.\nSalute.\nDu Fu fu la prima persona a costituire il primo esempio storico registrato di paziente diabetico. Nei suoi ultimi anni soffr\u00ec di diabete e tubercolosi polmonare, e mor\u00ec a bordo di una nave sullo Yangzi, a 59 anni.\nOpere.\nLa critica delle opere di Du Fu ha sottolineato il suo forte senso storico, il suo impegno morale e il suo eccellere nella tecnica.\nStoria.\nDal periodo della dinastia Song Du Fu \u00e8 stato chiamato dai critici il \"poeta storico\". Le sue poesie pi\u00f9 strettamente storiche sono quelle che commentano tattiche militari o i successi e fallimenti del governo, o i poemi di consigli che scrisse all'imperatore. Indirettamente, scrisse sugli effetti che provava su s\u00e9 stesso dei tempi in cui viveva, e sulle persone comuni della Cina. Come nota Watson, questa \u00e8 un'informazione \u00abche si trova raramente nelle storie ufficiali compilate in quell'era\u00bb.\nI commenti politici di Du Fu son basati sull'emozione piuttosto che sul calcolo: le sue prescrizioni son parafrasate coll'imperativo \"Siamo meno egoisti, facciamo ci\u00f2 che dovremmo fare\". Dato che era impossibile non essere d'accordo, il truismo espresso con forza lo colloc\u00f2 tra le figure centrali nella storia della poesia cinese.\nImpegno morale.\nIl secondo epiteto preferito dai critici cinesi \u00e8 quello di \"sh\u012bsh\u00e8ng\" (\u8a69\u8056 \u2014 poeta santo, o poeta saggio), un equivalente del saggio filosofo Confucio. Una delle sue prime opere sopravvissute \"La canzone dei carri \" (750 circa), d\u00e0 voce alle sofferenze di un soldato coscritto nell'esercito imperiale, persino prima dell'inizio della ribellione; questa poesia fa venire fuori la tensione tra il bisogno di essere accettati e il compimento dei propri doveri, e una chiara coscienza della sofferenza che tutto questo pu\u00f2 portare. Questi temi sono continuamente articolati nelle poesie sulle vite sia dei soldati che dei civili che Du Fu ha scritto durante la sua carriera.\nSebbene i riferimenti frequenti di Du Fu alle sue difficolt\u00e0 possano dare l'impressione di un consumante solipsismo, Hawkes discute sul fatto che la sua \u00abfamosa compassione infatti include s\u00e9 stesso, se guardata in modo abbastanza oggettivo e quasi come un ripensamento\u00bb. Egli poi \u00abpresta grandezza\u00bb al ritratto pi\u00f9 ampio comparandolo alla \u00absua trivialit\u00e0 quasi comica\u00bb.\nLa compassione di Du Fu, per s\u00e9 stesso e per altri, era parte di un ampliamento dello scopo della poesia: dedic\u00f2 molte opere ad argomenti precedentemente considerati inadatti all'arte lirica. Zhang Jie scrisse che per Du Fu \"tutto ci\u00f2 che sta nel mondo \u00e8 poesia\". Du tratt\u00f2 estensivamente soggetti come la vita domestica, la calligrafia, la pittura, gli animali.\nEccellenza tecnica.\nIl lavoro di Du Fu \u00e8 rilevante soprattutto per la sua portata. I critici cinesi usano tradizionalmente il termine \u96c6\u5927\u6210 (j\u00edd\u00e0ch\u00e9ng - \"completa sinfonia\"), in riferimento alla descrizione di Mencio di Confucio. Yuan Zhen fu il primo a notare il respiro della conquista di Du Fu, scrivendo nell'813 che il suo predecessore \"un\u00ec nelle sue opere caratteristiche che gli uomini precedenti avevano trattato solo singolarmente\".\nAveva la padronanza di tutte le forme di poesia cinese: Chou dice che in ogni forma egli \u00abfaceva progressi notevoli o contribuiva con esempi eccezionali\u00bb. Inoltre le sue poesie utilizzano un'ampia gamma di registri, da quello diretto e colloquiale a quello allusivo e letterario, cosciente del proprio s\u00e9. \nTale variet\u00e0 si vede anche nelle opere singole: Owen identifica i \"rapidi cambi stilistici e tematici\" in poesie che consentono al poeta di rappresentare i differenti aspetti di una situazione, mentre Chou usa il termine \"giustapposizione\" come il maggior strumento analitico nel proprio lavoro. Du Fu si nota per aver approfondito la pittura pi\u00f9 di ogni altro suo scrittore contemporaneo. Scrisse 18 poesie solo sulla pittura pi\u00f9 di ogni altro poeta Tang. I suoi commenti apparentemente negativi sulle pregiate pitture di cavalli di Han Gan infiammarono una controversia che persiste ancora oggigiorno.\nIl tenore delle sue opere cambiava con lo svilupparsi del suo stile e l'adattarsi alle condizioni ambientali che lo circondavano (\u00absimile al camaleonte\u00bb secondo Watson): le sue prime opere sono in uno stile cortese e relativamente derivato, ma giunse al proprio stile durante gli anni della ribellione. Owen commenta la \u00abdecisa semplicit\u00e0\u00bb delle poesie Qinzhou, che rispecchia il paesaggio deserto; le opere del suo periodo a Chengdu sono \u00ableggere, spesso finemente rispettose\u00bb; mentre le poesie del tardo periodo Kuizhou hanno \u00abdensit\u00e0 e potere di visione\u00bb.\nSebbene scrisse in tutte le forme poetiche, Du Fu \u00e8 principalmente conosciuto per il suoi \"l\u01dcsh\u012b\" (\u5f8b\u8a69), un tipo di poesia con regole severe per la forma e il contenuto. Circa due terzi dei suoi 1500 lavori rimasti sono in questa forma, ed \u00e8 generalmente considerato il suo maggiore esponente. I parallelismi tipici dello \"sh\u012b\" nelle sue poesie migliori aggiungono un contenuto espressivo invece di apparire solamente come mere restrizioni tecniche. Hawkes commenta che \u00ab\u00c8 stupefacente che Tu Fu riesca ad utilizzare una forma cos\u00ec ampiamente stilizzata in un modo cos\u00ec naturale\u00bb.\nInfluenza.\nSecondo l\"'Encyclopaedia Britannica\", le produzioni di Du Fu son considerate da molti critici letterari essere tra le maggiori di tutti i tempi, e afferma \"il suo linguaggio denso e compresso fa uso di tutti i toni connotativi di una frase e di tutti i potenziali intonativi della singola parola, qualit\u00e0 che una traduzione non potr\u00e0 mai rivelare.\"\nDurante la sua vita, e immediatamente dopo la sua morte, Du Fu non fu molto apprezzato. In parte ci\u00f2 pu\u00f2 essere attribuito alle sue innovazioni stilistiche e formali, alcune delle quali sono ancora \u00abconsiderate dai critici cinesi estremamente audaci e bizzarre\u00bb. Ci furono pochi suoi riferimenti a lui coevi, ovvero undici poesie di sei scrittori che lo descrivono \nin termini di affetto, ma non come modello poetico o ideale. Inoltre, Du Fu era poco rappresentato nelle antologie poetiche di allora.\nTuttavia, come nota Hung, Du Fu \u00ab\u00e8 l'unico poeta cinese con un'influenza che \u00e8 cresciuta nel tempo\u00bb, e nel IX secolo inizi\u00f2 ad aumentare la popolarit\u00e0. I primi commenti positivi provennero da Bai Juyi, che lod\u00f2 i sentimenti morali di alcune opere di Du Fu (bench\u00e9 li trov\u00f2 solo in una piccola frazione di tutte le sue poesie) e da Han Yu, che difese Du Fu e Li Bai sul piano estetico da attacchi compiuti contro di loro. Entrambi gli scrittori mostrarono l'influenza che Du Fu esercit\u00f2 sulle loro opere poetiche. Dall'inizio del secolo X, Wei Zhuang costru\u00ec la prima replica della sua casa di paglia nel Sichuan.\nFu nel secolo XI, sotto i Song Settentrionali che la reputazione di Du Fu raggiunse il suo picco. In questo periodo prese luogo una rivalutazione globale dei poeti pi\u00f9 antichi, nella quale Wang Wei, Li Bai e Du Fu iniziarono a essere ritenuti rispettivamante i filoni buddhisti, daoisti e confuciani della cultura cinese. Allo stesso tempo, lo sviluppo del neoconfucianesimo assicur\u00f2 a Du Fu un posto di primaria importanza come esempio poetico.\nCon il passare del tempo, le sue innovazioni cominciarono a sembrare meno radicali, e con il senno di poi si \u00e8 potuto apprezzare l'aspetto storico delle sue poesie meglio di quanto avevano fatto i suoi contemporanei. La sua influenza \u00e8 stata aiutata dalla sua abilit\u00e0 nel conciliare opposti apparenti: in politica i conservatori erano attratti dalla sua lealt\u00e0 all'ordine stabilito, mentre i radicali abbracciavano il suo interesse per i poveri. In letteratura i conservatori potevano guardare alla sua abilit\u00e0 tecnica mentre i radicali erano ispirati dalle sue innovazioni. Dalla fondazione della Repubblica popolare cinese, la lealt\u00e0 di Du Fu allo Stato e il suo interesse per i poveri sono stati interpretati come socialismo e nazionalismo embrionali, e fu encomiato per il suo impiego del cinese parlato.\nLa popolarit\u00e0 di Du Fu crebbe a un tale livello che \u00e8 difficile misurare il suo grado di influenza cos\u00ec come quello di Shakespeare in Inghilterra: fu difficile per ogni poeta cinese \"non\" esserne influenzato. Mentre non ci fu mai un altro uguale a Du Fu, alcuni poeti seguirono le tradizioni di certi aspetti specifici delle sue opere: l'interesse per i poveri di Bai Juyi, il patriottismo di Lu You, e le riflessioni di Mei Yaochen sul quotidiano sono solo alcuni esempi. Pi\u00f9 ampiamente, l'opera di trasformazione di Du Fu sullo \"l\u01dcshi\", da mero gioco di parole a \u00abveicolo per una seria espressione poetica\u00bb apr\u00ec la strada ad ogni scrittore successivo in quel genere.\nAl di fuori della Cina Du Fu influenz\u00f2 molto la poesia giapponese, e in particolare quella di Matsuo Bash\u014d. Nel XX secolo era il poeta preferito di Kenneth Rexroth, che lo ha descritto come \u00abil miglior poeta non epico e non grammatico sopravvissuto di qualsiasi lingua\u00bb e commentando \u00abmi ha reso un uomo migliore, come un agente morale e come un organismo che percepisce\u00bb.\nTraduzione.\nCi sono state alcune notevoli traduzioni delle opere di Du Fu in inglese. I traduttori hanno avuto gli stessi problemi nell'esporre i limiti formali dell'originale senza farlo sembrare troppo elaborato per l'orecchio occidentale (soprattutto nella traduzione dei \"l\u01dcshi\"), e nell'esprimere le allusioni contenute soprattutto nelle ultime opere (Hawkes scrive che \u00able sue poesie raramente riescono bene in traduzione\u00bb \u2014 p. ix). Un esempio estremo per ognuna di queste questioni \u00e8 rappresentato da \"Cento poesie dal cinese\" di Kenneth Rexroth. Le sue sono libere traduzioni, che cercano di rivelare i parallelismi attraverso enjambement e l'espansione e contrazione del contenuto; il suo rimedio primario alle allusioni \u00e8 quello di omettere dalla sua antologia gran parte delle poesie che ne contengono e in secondo luogo \u201ctradurre\u201d i riferimenti in quelle opere che sceglie.\nUn esempio di approccio opposto \u00e8 \"Le poesie selezionate di Du Fu\" di Burton Watson. Watson segue i parallelismi abbastanza alla lettera, persuadendo il lettore occidentale di adattarsi alle poesie invece del contrario. In modo simile, esprime le allusioni delle ultime opere combinando la traduzione letterale a note aggiuntive.\nLe prime traduzioni italiane delle poesie di Du Fu si devono a Giorgia Valensin (1943), a Michele Leone Barbella (1987) e ad Alessandro Ramberti (2011)."}
{"id": "217482", "revid": "125771580", "url": "https://it.wikipedia.org/wiki?curid=217482", "title": "Tempio di Nettuno (Paestum)", "text": "Il Tempio cosiddetto di Nettuno (detto anche Tempio di Poseidone) \u00e8 il tempio pi\u00f9 grande dell'antica \"polis\" di Poseidonia (nota con il nome romano di \"P\u00e6stum\"), costruito intorno alla met\u00e0 del V secolo a.C., epoca di maggiore fioritura del centro. Si erge nel santuario meridionale urbano, poco a nord della c.d. Basilica, disposto parallelamente a questa. La cella, all'interno della quale era custodita l'immagine della divinit\u00e0 titolare del tempio, \u00e8 divisa in tre navate da due file di due ordini sovrapposti di sette colonne doriche, caratterizzati da un ininterrotto assottigliamento dei fusti dal basso verso l'alto.\nOggi si presenta con un'architettura straordinariamente integra, che lo rende uno dei templi greci meglio conservati in assoluto. L'eccellente stato di conservazione, che caratterizza tutti e tre i templi greci di Paestum, \u00e8 certamente dovuto anche allo stato di secolare abbandono del sito, verificatosi attorno al IX sec. d.C. successivamente all'impaludamento e all'arrivo della malaria.\nDescrizione.\nIl tempio \u00e8 un imponente periptero esastilo (con sei colonne sulle due fronti) di ordine dorico, con una peristasi di 6x14 colonne che si eleva su un crepidoma di tre gradini; le misure dello stilobate sono di 24,30 m e 60,00 m . L'edificio \u00e8 orientato verso est, in posizione praticamente parallela agli altri due templi greci di Poseidonia. \u00c8 fronteggiato da due altari, di cui il pi\u00f9 distante, venuto alla luce solamente durante gli scavi condotti nella met\u00e0 del secolo scorso da P.C. Sestieri, \u00e8 quello greco, coevo alla edificazione del tempio; l'altro \u00e8 invece di epoca romana.\nSpazi interni.\nL'interno \u00e8 costituito da un \"naos\" (cella) del tipo \"distilo in doppio antis\", dotato di pronao e opistodomo camera, entrambi incorniciati da due colonne (\"distili\"), allineate con le due centrali delle fronti, alle quali corrispondono due colonnati che attraversano la cella, dividendola in tre navate. Questi colonnati interni sono composti da sette colonne doriche ciascuno, disposte su due ordini sovrapposti, caratterizzati a un ininterrotto assottigliamento del fusto dal basso verso l'alto. Immediatamente dopo l'ingresso della cella, sopraelevata di 0,50 m rispetto al piano dello stilobate, vi erano, ai lati, due vani: solamente in quello a destra venne costruita una scala in pietra che conduceva al soffitto e della quale \u00e8 conservato un elemento.\nLa pavimentazione della cella \u00e8 composta da una successione di tre lastre litiche rettangolari affiancate: solamente all'altezza della quinta colonna dell'ordine inferiore le lastre sono due, ed \u00e8 presumibile che questa deviazione servisse a marcare il limite oltre il quale, nell'intimit\u00e0 della cella, era posizionata l'immagine di culto .\nParticolarit\u00e0 costruttive.\nStile.\nIl tempio, appartenente al periodo cosiddetto severo dell'arte greca, si caratterizza per la grandiosa imponenza degli elementi architettonici, che gli conferiscono un aspetto straordinariamente maestoso. Esso svolse un ruolo decisivo nella riscoperta dell'architettura greca accaduta, a partire dalla seconda met\u00e0 del XVIII secolo, nel contesto dei viaggi del Grand Tour, non solo per lo studio delle origini dell'architettura dorica e la verifica sperimentale delle teorie architettoniche ma anche come modello capace di ispirare future progettazioni.\nIl tempio presenta delle analogie stilistico-formali con il celebre tempio di Zeus ad Olimpia, edificato nello stesso periodo e considerabile il vero paradigma dell'architettura templare dorica; queste analogie ne hanno consentito la datazione, visto che l'anno di ultimazione del grande tempio olimpico \u00e8 ricavabile per via storiografica. Da esso per\u00f2 si distacca, oltre che per lo schema planimetrico (6 x 14 colonne invece di 6 x 13), a causa della assenza completa di decorazioni scultoree nelle metope e nei frontoni, e del differente dimensionamento proporzionale, governato da rapporti di pi\u00f9 difficile individuazione rispetto a quelli, di pi\u00f9 semplice lettura, espressi nell'altro tempio.\nColonnati.\nIl numero pari di colonne (costruite in marmo) sui fianchi, quattordici, rappresenta una deviazione rispetto alla disposizione canonica 6 x 13, affermatasi nell'architettura della madrepatria, e che culmin\u00f2 nel coevo tempio di Zeus ad Olimpia, rispetto al quale l'esastilo classico di Poseidonia \u00e8 in proporzione pi\u00f9 allungato. Lo schema 6 x 14, ancora di ispirazione arcaica, era caratteristico della tradizione architettonica siceliota, dove si era diffuso nel periodo immediatamente successivo al 480 a.C., quando, nella scia della vittoria dei Greci contro i Cartaginesi nella battaglia di Himera, la costruzione di grandi edifici templari ricevette un forte impulso nelle principali colonie siceliote.\nLa presenza di colonnati all'interno della cella, sconosciuta agli altri templi greco-occidentali (Magna Grecia e Sicilia), nei quali la cella consiste in una vera e propria sala priva di strutture interne, ricollega invece il tempio di Nettuno alla tradizione architettonica della madrepatria , dove si stava affermando l'impianto planimetrico con una cella attraversata da due colonnati e contenuta tra un pronaos e un opistodomo.\nLa mole delle colonne.\nAd imporsi all'osservatore, soprattutto nella vista frontale, \u00e8 innanzitutto la mole delle colonne esterne, alte 8.88 m e inusualmente massicce: quelle della fronte, pi\u00f9 spesse rispetto a quelle dei fianchi, hanno infatti un diametro di oltre 2.09 m alla base e di ca. 1,55 m alla sommit\u00e0 . La percezione della voluminosit\u00e0 dei fusti delle colonne \u00e8 certamente acuita dalle proporzioni volutamente poco slanciate, espresse nel rapporto di \"appena\" 1:4,21 tra il diametro alla base e l'altezza. La lieve entasi applicata ai fusti delle colonne, appena visibile, contrasta con quella, straordinariamente pronunciata, della vicina Basilica.\nProbabilmente per mitigare la sensazione ottica di pesantezza dei colonnati, le imponenti colonne esterne presentano un accorgimento, quasi privo di corrispondenti nell'architettura dorica: il notevole infittimento delle scanalature verticali, che dalle canoniche venti vengono incrementate fino al numero di ventiquattro. All'interno il numero delle scanalature subisce un decremento progressivo di quattro unit\u00e0: quelle delle ordine inferiore passano a venti, per divenire sedici nell'ordine superiore.\nLe colonne in antis del pronao e dell'opistodomo, che precedono e seguono la cella, pur essendo posizionate su un piano sopraelevato di 0,50 m rispetto a quello dello stilobate sul quale si ergono le colonne esterne, sono dimensionalmente identiche a quelle delle fronti (con la conseguenza di un accorciamento dell'altezza della trabeazione dei due porticati interni rispetto a quella della peristasi) . L'esatta ripetizione, sul piano interno sopraelevato, delle colonne frontali esterne, apparentemente incomprensibile, trova una spiegazione coerente nella volont\u00e0 di enfatizzare la fronte della cella, in quanto accesso al luogo pi\u00f9 intimo del tempio .\nL'ellitticit\u00e0 della sezione delle colonne angolari, asserita per la prima volta da F. Krauss, \u00e8 stata definitivamente smentita, in seguito ad accurati rilievi, da D. Mertens, che ha dimostrato la regolarit\u00e0 della loro forma.\nLa correzione ottica delle concavit\u00e0.\nAllo stilobate \u00e8 stata conferita una lieve convessit\u00e0 finalizzata a realizzare una piccola correzione ottica, secondo un noto procedimento architettonico, tipico di molte realizzazioni templari, tra cui il Partenone, che in ambiente magno-greco e siceliota trover\u00e0 un importante riscontro nel pi\u00f9 tardo esempio di Segesta.\nSoluzione del conflitto angolare.\nUno dei problemi che affliggeva l'architettura templare dorica di epoca classica fu il conflitto angolare dell'ordine dorico, determinato dalla impossibiit\u00e0 - causata dal notevole spessore dell'architrave in strutture litiche di cos\u00ec monumentali dimensioni - di collocare il triglifo angolare simultaneamente all'estremit\u00e0 dell'angolo e in posizione assiale sopra la sottostante colonna; il posizionamento del triglifo all'estremit\u00e0 del fregio implicherebbe infatti l'allungamento della metopa angolare e, dunque, l'impossibilit\u00e0 di trasmettere al fregio l'ordine realizzato nel sottostante colonnato. La soluzione pi\u00f9 avanzata di questo problema consiste nella contrazione angolare, ossia nella combinazione tra lo spostamento dell'ultimo triglifo all'angolo del fregio ed il corrispondente accorciamento dell'ultimo interasse (distanza tra gli assi di due colonne adiacenti), allo scopo di evitare l'allungamento della metopa angolare.\nNel tempio di Nettuno questa contrazione, singola sul lato breve, \u00e8 doppia sui lati lunghi, dove ad essere accorciati sono, su ciascuna delle due estremit\u00e0, gli ultimi due interassi. La contrazione angolare sulla fronte \u00e8 infatti di ca. 17,5 cm (interasse angolare di 4,30\u00a0m invece dei 4,475\u00a0m degli interassi \"normali\"); sui lati lunghi, la diminuzione \u00e8, rispettivamente, di ca. 17 cm e 28 cm (interassi, negli ultimi due intercolumni, rispettivamente di ca. 4,36 m e 4,22 m invece dei 4,50 m degli interassi \"normali\").\nAttribuzione culturale.\nLa denominazione corrente di \"Tempio di Nettuno\" risente del retaggio delle prime entusiastiche e fantasiose attribuzioni erudite nate all'epoca della riscoperta di Paestum, avvenuta nella seconda met\u00e0 del XVIII secolo, sulla base della convinzione che il tempio pi\u00f9 grande di Poseidonia dovesse essere dedicato al dio protettore della citt\u00e0, Nettuno-Poseidon.\nA causa dell'assenza di fonti scritte e della mancanza di dati archeologici risolutivi, l'attribuzione cultuale dell'edificio \u00e8 problematica. Tre sono le ipotesi in campo per la titolarit\u00e0 del tempio: Era, Zeus, Apollo.\nLa prima ipotesi, sostenuta in particolare da Pellegrino Claudio Sestieri, si basa su materiale votivo dedicato ad Era ritrovato nei pressi del tempio durante gli scavi condotti dall'archeologo attorno alla met\u00e0 del secolo scorso, ma che ad un'analisi pi\u00f9 attenta appare di incerta riferibilit\u00e0 all'edificio templare. La seconda fa leva sul ritrovamento, nelle vicinanze del tempio, di una statua arcaica di Zeus (di epoca anteriore alla costruzione del tempio ed ora esposta al Museo Archeologico Nazionale di Paestum) in frammenti e sull'attestazione di culti dedicati al dio; anche in questo caso, la riferibilit\u00e0 di questa statua ad un precursore arcaico del tempio classico, che avrebbe dunque ereditato la titolarit\u00e0 di Zeus, \u00e8 priva di prove. La terza ipotesi si fonda sull'esistenza, nel santuario meridionale, di culti salutiferi dedicati ad Apollo, dio della medicina."}
{"id": "217486", "revid": "709565", "url": "https://it.wikipedia.org/wiki?curid=217486", "title": "National Cycle Network", "text": "Il National Cycle Network (corrispettivo in inglese di \"Rete ciclistica nazionale\", abbr. NCN) \u00e8 una rete di piste ciclabili o strade adatte al trasporto in bicicletta o al cicloturismo che coprono gran parte del Regno Unito ed alcune isole della Scozia.\nI percorsi sono stati scelti per rendere minimo il contatto con il normale traffico stradale, usando ad esempio vecchi percorsi pedonali, ferrovie in disuso, strade minori, argini di corsi d'acqua o strade con poco traffico nei centri abitati.\nIl National Cycle Network \u00e8 stato creato dall'organizzazione benefica Sustrans (abbreviazione di \"Sustainable Transport\", trasporto sostenibile), e sovvenzionata dai proventi della Lotteria Nazionale per circa 60 milioni di Euro: l'obiettivo era di creare entro il 2000 una rete di oltre 8000 chilometri e, raggiunto questo obiettivo, di raddoppiare entro il 2005; missione che \u00e8 stata portata a compimento.\nLa rete ha una segnaletica particolare, il simbolo di una bicicletta bianca su sfondo blu accanto al numero del percorso in bianco in un quadrato rosso. \nPercorsi.\nEsistono oltre ai principali percorsi nazionali, diramazioni regionali della rete, che favoriscono la sua espansione verso centri minori: questi percorsi sono segnalati con numeri bianchi su sfondo blu.\nIl sistema \u00e8 stato organizzato sul modello della rete ciclabile danese.\nI principali percorsi nazionali sono:\nGli altri percorsi nazionali sono:\nAltre parti della rete:"}
{"id": "217487", "revid": "599013", "url": "https://it.wikipedia.org/wiki?curid=217487", "title": "Ncn", "text": ""}
{"id": "217488", "revid": "1522738", "url": "https://it.wikipedia.org/wiki?curid=217488", "title": "Avvocato", "text": "Lavvocato (al femminile avvocata o avvocatessa) \u00e8 un professionista esperto di diritto che presta assistenza in favore di una parte nel giudizio, operando da consulente e da rappresentante legale, sia giudiziale che stragiudiziale, per conto del suo cliente.\nIl nome deriva dal latino \"advocatus\", propriamente participio passato di \"advocare\", \"chiamare presso\", nel latino imperiale \"chiamare a propria difesa\", e con uso assoluto \"assumere un avvocato\".\nStoria.\nAntica Roma.\nNella storia del diritto romano la professione di avvocato era molto ambita per le implicazioni che aveva in campo politico e molti celebri personaggi, come Quinto Ortensio Ortalo e Marco Tullio Cicerone, si distinsero nelle aule dei tribunali.\nLa lex Cincia del 204 a.C. si occup\u00f2 delle parcelle degli avvocati, stabilendo che nessun avvocato potesse ricevere doni prima di trattare una causa, probabilmente con lo scopo di evitare che il costo delle prestazioni forensi divenisse eccessivo per i ceti pi\u00f9 poveri. Ai tempi di Augusto la \"lex Cincia de donis et muneribus\" fu confermata da un \"senatusconsultus\" e venne introdotta una sanzione - per l'avvocato - pari a quattro volte la somma ricevuta in dono. La legge fu modificata nuovamente sotto Claudio, introducendo l'autorizzazione - per l'avvocato - a ricevere 10.000 sesterzi; nel caso di superamento di tale somma, l'avvocato avrebbe potuto essere processato per concussione (\"repetundarum\"). Ai tempi di Traiano venne stabilito che tale somma poteva essere pagata solo alla fine della causa.\nOltre l\"advocatus\", i soggetti dell'ordine forense erano, secondo il diritto romano:\nMedioevo.\nNel diritto barbarico, i capitolari di Carlo Magno e gli altri documenti che seguirono l'invasione, attestano che le funzioni di avvocato, continuarono a essere esercitate da molti d'origine gallica. Quelli che le svolgevano erano ad esempio chiamati \"advocati\", \"tutores\", \"actores\", \"causidici\", \"clamatores\". Solo nel XIII secolo, con l'avvento di Luigi IX sul trono di Francia, la professione inizi\u00f2 ad avere una certa disciplina giuridica. All'epoca, nonostante ci fossero avvocati presso tutti i tribunali, avvocati ufficiali, del parlamento, del prevosto di Parigi, della giustizia delle signorie, ecc. ancora oggi non sono certe le condizioni in base alle quali si potesse essere definito \"avvocato\". Philippe de R\u00e9mi ci dice solo che il balivo aveva il diritto di escludere dal suo tribunale gli individui che vi si presentavano senza avere le caratteristiche richieste dall'esercizio dell'avvocatura. Di pi\u00f9, un'ordinanza di Filippo il Bello, del 23 aprile 1299, ci conferma nella convinzione con queste parole: \"ad patrocinandum excommunicatos non recepiatis\".\nGli ecclesiastici furono dapprima i soli avvocati, ma i laici fecero loro ben presto una indubbia concorrenza e fin\u00ec che molti di loro rinunciarono sempre di pi\u00f9 a questa professione, fino al Concilio Lateranense III, che viet\u00f2 ai preti di esercitare ogni funzione giudiziaria presso i tribunali laici.\nFilippo il Bello cre\u00f2 in favore degli avvocati un \"ordine di cavalleria delle leggi\", accordando loro tutti i diritti e tutte le distinzioni della cavalleria armata, sostituendo il titolo di \"maestro\" a quello di \"messere\" e \"monsignore\". Diverse ordinanze di Luigi IX di Francia, Filippo III di Francia, Filippo IV di Francia, invitavano gli avvocati alla \"cortesia\", alla \"veracit\u00e0\", al \"disinteresse\" e, alla loro nomina, essi giuravano di osservare queste prescrizioni. Nessun avvocato che si fosse interessato di un affare poteva mai abbandonarlo.\nUn'ordinanza di \"Filippo l'Ardito\", pubblicata a Parigi il 23 ottobre 1274, prescriveva agli avvocati di giurare sui santi evangeli, che non si sarebbero presi in carico che cause giuste, e che avrebbero subito abbandonato quelle che avessero scoperto essere malvagie e cattive, ordina inoltre che gli avvocati i quali non avessero prestato questo giuramento, fossero interdetti da ogni attivit\u00e0 legata alla loro professione finch\u00e9 non l'avessero fatto. Gli onorari erano fissati da ordinanze e proporzionali all'importanza del processo e all'abilit\u00e0 dell'avvocato, ma non potevano in alcun modo superare la somma di trenta tornesi. In caso di contestazioni decideva il giudice.\nQuando a seguito di una disputa giudiziaria seguiva un duello, essi accompagnavano sul terreno scelto per la sfida i loro clienti e li aiutavano, sia dando loro consigli, sia unendosi a loro per duellare.\nPhilippe de R\u00e9mi, I secondi avevano sempre la sottana nera, ma vi portavano sopra un mantello bianco, tenevano i capelli tagliati corti e portavano un copricapo. Non erano soltanto nobili, formavano un ordine nel quale venivano scelti i membri dell'amministrazione giudiziaria e del parlamento. Si era ammessi al giuramento, dietro la presentazione di un membro anziano, dopo due esami, uno di capacit\u00e0, l'altro di moralit\u00e0, e nell'ordine dopo qualche anno di frequentazione delle udienze in qualit\u00e0 di uditore esterno.\nCiascun avvocato era posto sotto la sorveglianza dei suoi colleghi e dei giudici che avevano su di lui il \"diritto di rimostranza\" e che potevano anche decretarne l'espulsione. Gli onorari erano ancora fissi come in precedenza. Fu in questo secolo che gli avvocati misero in vigore, in Francia la legge salica. La professione era ormai regolamentata, ma ulteriori disposizioni legislative tendevano a perfezionarne la normativa. Nel 1490, sotto Carlo VIII, apparve la prima ordinanza conosciuta che esigeva dall'aspirante avvocato, cinque anni di studio presso un'universit\u00e0 e il titolo di laurea \"in utroque iure\" (diritto civile e canonico). \nEt\u00e0 moderna e contemporanea.\nLa figura dell'avvocato \u00e8 in et\u00e0 contemporanea disciplinata in modo diverso nei vari stati del mondo; la direttiva dell'Unione Europea n. 98/5/CE del 16 febbraio 1998 ha introdotto la possibilit\u00e0 di cositituire apposite societ\u00e0 tra avvocati. In Italia, nel corso degli anni, si \u00e8 determinata una grande inflazione nel numero di avvocati, a tal proposito Claudio Fancelli - presidente reggente della corte d'Appello di Roma - nel 2008 alla cerimonia di inaugurazione dell'anno giudiziario attribu\u00ec alle cause del malessere dell'amministrazione processuale italiana all'\u00ababnorme numero di avvocati\u00bb presenti nella citt\u00e0 di Roma. In quell'occasione Fancelli dichiar\u00f2:\nCaratteristiche della figura.\nIn quasi tutti i paesi del mondo per poter esercitare la professione \u00e8 necessario essere in possesso di un idoneo titolo di studio nonch\u00e9 l'appartenenza obbligatoria ad un dato ordine professionale, con obbligo di relativa iscrizione ad un albo professionale: tuttavia la regolamentazione dell'iscrizione all'albo \u00e8 diversa da Stato a Stato. L'ordine professionale di cui fa parte \u00e8 generalmente definito \"Ordine degli avvocati\", comunemente anche \"ordine forense\", in quanto ai tempi della Roma antica l'avvocatura era collocata nel Foro Romano. L'ordine forense \u00e8 custode dell'albo professionale (l'albo degli avvocati) in cui devono essere iscritti, obbligatoriamente per essere autorizzati ad esercitare la professione, gli avvocati.\nL'avvocato in possesso di requisiti richiesti dalla legge, svolge la funzione di rappresentare, assistere e difendere una parte in un processo in un tribunale, ma in generale \u00e8 competente a fornire assistenza e consulenza legale anche al di fuori di un procedimento giudiziario, ed esercitano la loro attivit\u00e0 dietro pagamento di un compenso detto \"parcella\". Molti ordinamenti giuridici, al fine di garantire l'esercizio del diritto alla difesa, prevedono la nomina di un avvocato in un processo di un difensore d'ufficio a favore di coloro che non abbiano i mezzi necessari.\nNel mondo.\nLa disciplina della professione differisce nei vari paesi del mondo, diversi ordinamenti tuttavia prevedono inoltre la possibilit\u00e0 che la professione possa essere esercitata sia in forma individuale che associata, con relativa iscrizione all'albo professionale anche delle societ\u00e0 tra avvocati (delle quali possono far parte eventualmente anche collaboratori), fermo restando la validit\u00e0 del principio della responsabilit\u00e0 personale del professionista, anche tra quelli appartenenti all'Unione europea.\nIn alcuni paesi il titolo di avvocato ha anche natura onorifica.\nCitt\u00e0 del Vaticano.\nOccorre conseguire un diploma di laurea (detta \"licenza\") in diritto canonico presso una delle Universit\u00e0 pontificie. Occorre inoltre conseguire il dottorato in diritto canonico, al termine di un corso di cinque anni di studi, \u00e8 abilitante alla difesa nei tribunale ecclesiastici locali di 1\u00ba e 2\u00ba grado, senza necessit\u00e0 di superare esami di abilitazione. \u00c8 possibile diventare avvocato ecclesiastico anche senza dottorato in diritto canonico con una domanda al vescovo, dimostrando di essere veramente esperti (vere peritus) in diritto canonico.\nPer questo corso di studi non ha alcun valore il possesso di una precedente laurea in \"giurisprudenza\" secondo l'ordinamento italiano, e neppure l'abilitazione conseguita come avvocato in Italia.\nItalia.\nPer poter ottenere il titolo di \"avvocato\" \u00e8 necessario conseguire un diploma di laurea in \"giurisprudenza\", e svolgere un periodo di 18 mesi di tirocinio presso uno studio di altro avvocato; che \u00e8 condizione necessaria per poter sostenere un esame per ottenere l'abilitazione all'esercizio della professione. \nL'avvocatura si divide in grandi branche: civilistica, penalistica e amministrativistica, a seconda della natura delle controversie e dei diritti oggetto delle stesse in un processo. L'Italia al 2015 era il 3\u00ba paese europeo con maggior concentrazione di avvocati con una media nazionale di 4 avvocati ogni mille abitanti; gli iscritti all'albo professionale erano 246.786, col 53% degli avvocati di sesso maschile, mentre il restante 47% femminile.\nRegno Unito.\nNel Regno Unito l'esercizio della professione \u00e8 riservato a due distinte categorie di soggetti: i \"barristers\", che si occupano di patrocinare davanti ai tribunali, ed i \"solicitors\", che curano invece i rapporti coi clienti.\nL'iscrizione all'albo professionale \u00e8 necessaria solo per patrocinare avanti le Corti Superiori; l'avvocato britannico pu\u00f2 inoltre delegare tutti gli altri compiti a persone di propria fiducia - generalmente aspiranti avvocati - che possono operare a suo nome e per suo conto.\nRomania.\nPer diventare avvocato in Romania - ai sensi della legge n. 51/1995 - dopo aver conseguito apposito diploma di laurea bisogna sostenere un periodo di praticantato biennale sotto la supervisione di un avvocato con almeno sei anni di anzianit\u00e0 al termine del quale bisogner\u00e0 sostenere un esame di abilitazione per conseguire il titolo.\nSpagna.\nLa professione \u00e8 regolamentata dalla legge 30 ottobre 2006, n. 34 che rese obbligatoria la frequenza di un \"Master de Acceso a la Abogac\u00eda\" e di una prova attitudinale. Per l'iscrizione all'ordine forense \u00e8 stato successivamente introdotto il superamento di apposito esame di abilitazione, precedentemente a coloro che avessero conseguito apposita laurea prima del 31 ottobre 2011, era consentita l'iscrizione immediata ad un ordine.\nLa Spagna al 2015 era il paese europeo con pi\u00f9 avvocati: se ne contano infatti 253.190. Al 2016 si registrava una concentrazione di 5,4 avvocati ogni mille abitanti, il 58,3% sono uomini ed il restante 41,7% donne.\nStati Uniti d'America.\nNegli USA per definire professionista si utilizza il termine \"lawyer\" che indica generalmente anche il titolare di uno studio legale, mentre con \"attorney at law\" si indica genericamente chi presenza e patrocini in giudizio avendone i requisiti di legge, come per esempio i praticanti. \nLa \"American bar association\" esercita un controllo sulla qualit\u00e0 della prestazione dei suoi iscritti, comparabile ai poteri disciplinari degli ordini professionali europei; tuttavia, una competenza in via interinale residua anche in capo al magistrato, che in casi eccezionali pu\u00f2 infliggere sanzioni per la temerariet\u00e0 della lite intrapresa con l'assistenza di un avvocato in vistosa malafede, come ad esempio accaduto a Rudolph Giuliani per aver avallato le contestazioni elettorali di Trump nel gennaio 2021, che il magistrato in quell'occasione ha dichiarato totalmente infondate.\nUcraina.\nPer diventare avvocato in Ucraina \u00e8 necessario essere in possesso del diploma di laurea in giurisprudenza, sostenere un periodo di praticantato della durata di 3 anni e superare un esame di abilitazione."}
{"id": "217489", "revid": "2196166", "url": "https://it.wikipedia.org/wiki?curid=217489", "title": "\u00c1ras an Uachtar\u00e1in", "text": "\u00c1ras an Uachtar\u00e1in \u00e8 la residenza presidenziale irlandese: \u00e8 situata in Phoenix Park, nel Northside di Dublino.\nNathaniel Clements, guardaboschi del parco e architetto dilettante, disegn\u00f2 la casa nella met\u00e0 del XVIII secolo. \nDopo la costruzione, l'edificio \u00e8 stato residenza dei vari capi di Stato: il Lord-Lietenant durante il Regno d'Irlanda, il Governatore Generale nello Stato Libero d'Irlanda e, attualmente, il Presidente della Repubblica."}
{"id": "217494", "revid": "2196166", "url": "https://it.wikipedia.org/wiki?curid=217494", "title": "Ha'penny Bridge", "text": "L'Ha'penny bridge (nome derivato dal completo \"Half penny bridge\", in passato anche \"Penny Ha'penny Bridge\", tradotto in italiano \"ponte da mezzo penny\", a causa del pedaggio richiesto per il passaggio dopo la sua costruzione) \u00e8 un ponte pedonale che collega le due sponde del Liffey a Dublino, in Irlanda, ed \u00e8 sicuramente il pi\u00f9 conosciuto della citt\u00e0. Il nome ufficiale del ponte \u00e8 Liffey Bridge, ma nessuno lo chiama in questo modo.\nStoria.\nIl ponte fu costruito e sviluppato nel 1816 sull'onda di un moto di proteste per il cattivo stato dei traghetti che trasportavano merci e persone attraverso il fiume, e nato sotto il nome di \"Wellington Bridge\", in onore di sir Arthur Wellesley, I duca di Wellington. In seguito fu ribattezzato \"Liffey Bridge\" (secondo il fiume di Dublino, il Liffey appunto), un nome ancor oggi usato sui documenti ufficiali, e quasi immediatamente soppiantato dall'entit\u00e0 del pedaggio richiesto a chi lo attraversava \u2013 originariamente mezzo penny. Il pedaggio fu poi aumentato a un penny, e nel 1919 abolito assieme ai tornelli che ne limitavano l'accesso ai due lati.\nArchitettura.\nEsteticamente il ponte ha una forma curva e si innalza verso il centro della struttura per poi riscendere verso la sponda opposta. \u00c8 sormontato da tre eleganti lampade supportate da strutture metalliche ricurve.\nLa struttura del ponte \u00e8 stata interamente composta di ghisa dal 1816 al 2001, data in cui fu chiuso per restauri, i quali furono affidati ai cantieri Harland and Wolff di Belfast. La ghisa, infatti, aveva una forte tendenza a formare ruggine, e le cattive condizioni del ponte, specie per le inferriate laterali, non erano pi\u00f9 accettabili n\u00e9 sul profilo della sicurezza, n\u00e9 su quello dell'estetica.\nNel 2003 il ponte \u00e8 stato riaperto con alcune evidenti migliorie: la verniciatura ha riacquisito il colore originario (bianco anzich\u00e9 nero), la resistenza dei materiali \u00e8 stata migliorata, e sono stati creati marciapiedi pi\u00f9 larghi per permettere ai pedoni di sostare pi\u00f9 agevolmente durante l'attesa ai semafori ai due lati del ponte."}
{"id": "217495", "revid": "1429175", "url": "https://it.wikipedia.org/wiki?curid=217495", "title": "Paradosso del gatto imburrato", "text": "Il paradosso del gatto imburrato (in inglese \"Buttered cat paradox\") \u00e8 un paradosso, inventato dallo statunitense John Frazee a scopo goliardico, per un concorso organizzato nel 1993 dalla rivista \"Omni\", il quale dimostrerebbe come sia possibile arrivare al moto perpetuo. Tuttavia l'applicazione delle due leggi sulle quali si basa il paradosso non ha validit\u00e0 scientifica, ed \u00e8 stata inventata a scopo umoristico: il paradosso quindi non \u00e8 tale.\nEnunciato.\nIl paradosso \u00e8 basato sulla combinazioni di due \"leggi\":\nAssunte queste due leggi come valide, basterebbe prendere un gatto e legare una fetta di pane imburrato sul suo dorso.\nPrendendolo e lasciandolo cadere, il gatto tenderebbe ad atterrare sulle zampe, mentre la fetta di pane imburrato tenderebbe a cadere dalla parte del burro; si creerebbe quindi un moto perpetuo in cui sia il gatto sia la fetta di pane continuerebbero a ruotare all'infinito. Essendo infatti impossibile che tocchi terra contemporaneamente sulle zampe e sulla parte imburrata, il gatto rimarrebbe a mezz'aria, opponendosi alla forza di gravit\u00e0.\nPunto di vista scientifico.\nIl fatto che un gatto riesca, con buona frequenza e purch\u00e9 lo spazio di caduta sia sufficiente, a girarsi in modo da cadere sulle zampe \u00e8 un fatto scientificamente attestato, ma non costituisce comunque la totalit\u00e0 dei casi.\nIl fenomeno secondo cui la fetta di pane cadrebbe sempre dalla parte imburrata viene spesso fatto risalire alle Leggi di Murphy: questo porterebbe a credere che si tratti di un mero luogo comune. Tuttavia, dal punto di vista fisico la caduta di una fetta di pane imburrato non \u00e8 assimilabile al lancio di una moneta, che produce risultati mediamente equiripartiti fra \"testa\" e \"croce\". La fetta di pane imburrato, infatti, non \u00e8 \"equilibrata\": la maggiore densit\u00e0 del burro rispetto al pane fa s\u00ec che il baricentro del sistema non coincida con il centro geometrico del sistema fetta+burro; la spinta fluidostatica che si esercita sulla fetta, quindi, non ha momento nullo nel baricentro, e pu\u00f2 determinare una rotazione della fetta in modo da portare il baricentro al di sotto del centro di spinta fluidostatica (in altre parole, girare la fetta con la parte imburrata sotto). La fetta di pane imburrato ha un momento d'inerzia molto maggiore e soprattutto non viene \"lanciata\" come una moneta. Se la fetta cade dal bordo di un tavolo, ad esempio, la presenza o meno del burro \u00e8 sostanzialmente irrilevante: quando la fetta viene fatta scivolare sul piano del tavolo finch\u00e9 il baricentro oltrepassa l'orlo del tavolo, la parte della fetta che ha gi\u00e0 superato l'orlo inizia a cadere prima della parte che ancora tocca il tavolo, e questo imprime alla fetta una rotazione iniziale; \u00e8 facile verificare che il tempo che la fetta impiega a toccare terra non \u00e8 sufficiente a farle compiere una rotazione completa, ma \u00e8 sufficiente a compierne mezza: quindi, la faccia superiore della fetta di pane sar\u00e0 rivolta verso il pavimento (e, dal momento che quando la fetta \u00e8 sul tavolo il lato imburrato \u00e8 quello superiore, sar\u00e0 quel lato a toccare terra). \u00c8 stato calcolato che affinch\u00e9 la fetta possa compiere un giro completo, atterrando quindi sul lato non imburrato, dovrebbe cadere da un'altezza da terra superiore ai 3 metri.\nIn conclusione, il comportamento \"non casuale\" del gatto e quello della fetta imburrata, \"separatamente\", sono fatti reali e non leggende metropolitane. Tuttavia, \u00e8 falso che un gatto cada \"sempre\" sulle zampe, ed \u00e8 falso che una fetta di pane cada \"sempre\" dal lato imburrato (si noti che il \"paradosso\" si basa proprio sull'assunzione assiomatica che le due circostanze si verifichino nel 100% dei casi). Oltre a questo, \u00e8 evidente che quando si attacca la fetta al gatto il comportamento che avrebbe la stessa fetta imburrata \"in caduta libera\" diventa del tutto irrilevante, dato che la massa del gatto \u00e8 molto maggiore ed \u00e8 il moto del gatto a determinare quello della fetta, non viceversa. La \"sovrapposizione\" dei due comportamenti ipotizzata nel \"paradosso\" non ha quindi nulla a che fare con ci\u00f2 che si verifica in realt\u00e0.\nEsperimenti.\nAlcune persone sostengono scherzosamente che l'esperimento produrrebbe un effetto antigravitazionale. Dicono, inoltre, che il gatto, una volta lasciato cadere, rallenterebbe ed inizierebbe a ruotare fino a raggiungere una situazione stazionaria: la rotazione ad alta velocit\u00e0 ad una piccolissima distanza dal suolo durante la quale sia il lato imburrato del pane, sia le zampe tentano di toccare terra senza riuscirci.\nNel giugno del 2003, Kimberly Miner ha vinto uno Student Academy Award per il film da lei prodotto ed intitolato \"Il moto perpetuo\". Miner ha basato il film su un testo scritto da un suo amico del liceo che rifletteva sulle potenziali conseguenze che avrebbe comportato l'effettuazione dell'esperimento del \"gatto imburrato\"."}
{"id": "217499", "revid": "486946", "url": "https://it.wikipedia.org/wiki?curid=217499", "title": "Scuola media inferiore", "text": ""}
{"id": "217500", "revid": "1414697", "url": "https://it.wikipedia.org/wiki?curid=217500", "title": "Sandra Ceccarelli", "text": "Biografia.\nNata e cresciuta a Milano, figlia del musicista modenese Franco Ceccarelli, membro degli \"Equipe 84\", e della scrittrice milanese Sandra von Glasersfeld, figlia a sua volta del filosofo tedesco Ernst von Glasersfeld, debutta a sedici anni nel film di Giuseppe Bertolucci \"Segreti segreti\" del 1985, dove interpreta la figlia di Stefania Sandrelli. Poi frequenta l'Accademia di Belle Arti e lavora per qualche tempo come illustratrice, nella pubblicit\u00e0 e nella moda..\nDopo tanti anni si avvicina alla recitazione e poi nel 1998 \u00e9 ritornata a recitare con il film \"Tre storie\", un piccolo film per la regia di Piergiorgio Gay e Roberto San Pietro, dove interpreta tre tipologie di donne diverse, rivelandosi attrice di grande intensit\u00e0 e temperamento. Nel 2001, viene scelta da Ermanno Olmi per \"Il mestiere delle armi\". Nello stesso anno, lavora con Cristina Comencini nel \"Il pi\u00f9 bel giorno della mia vita\", film di grande successo, per il quale vince, assieme alle altre attrici principali del film, il Nastro d'argento alla migliore attrice non protagonista.\nLa consacrazione e i riconoscimenti pi\u00f9 importanti le giungono dal film di Giuseppe Piccioni \"Luce dei miei occhi\", per il quale vince la Coppa Volpi al festival di Venezia e viene nominata al David di Donatello e al Globo d'oro. Ancora con Piccioni nel 2004 \"La vita che vorrei\", altro film di grande successo di pubblico e critica, per il quale viene nominata al David di Donatello e all'European Film Award come migliore attrice protagonista. Nel 2003 lo stesso regista le aveva dedicato il documentario \"Sandra, ritratto confidenziale\".\nNel 2006 gira a Ragusa, in Dalmazia, a Firenze e Venezia \"Libertas\" con uno dei maggiori registi (ex) jugoslavi, il croato-montenegrino Veljko Bulaji\u0107, sulla vita del commediografo raguseo Marin Dr\u017ei\u0107 - Marino Darsa.\nSempre nel 2006, gira \"Klimt\" e la fiction \"Il destino di un principe\". \u00c8 nel cast del film \"Il resto della notte\" (2008) di Francesco Munzi. Nel 2009 \u00e8 protagonista de \"Il richiamo\", di Stefano Pasetto, nel quale si distingue per una forte scena di sesso tra lei e Francesca Inaudi.\nNegli ultimi anni, tranne qualche piccolo ruolo al cinema ne \"La variabile umana\" di Bruno Oliviero e \"L'intrepido\" di Gianni Amelio, si dedica a miniserie televisive: \"L'ultimo papa re\", \"Romeo e Giulietta\", \"Il bosco\" e \"Pezzi unici\".\nNel 2016 \u00e8 protagonista del cortometraggio \"Helena\" di Nicola Sorcinelli dove interpreta una redenta SS dell'esercito del F\u00fchrer."}
{"id": "217502", "revid": "20654", "url": "https://it.wikipedia.org/wiki?curid=217502", "title": "Chiesa cattolica a San Marino", "text": "La Chiesa cattolica nella Repubblica di San Marino \u00e8 parte della Chiesa cattolica, sotto la guida spirituale del Papa e della Santa Sede.\nStoria.\nIl territorio di San Marino era fino al 1977 diviso tra la diocesi di Montefeltro (dal IX secolo), con sede a Pennabilli, e quella di Rimini; papa Paolo VI riun\u00ec tutto il territorio della Repubblica sotto la ridenominata diocesi di San Marino-Montefeltro, suffraganea dell'arcidiocesi di Ravenna-Cervia, che mantenne la sede a Pennabilli.\nIl 29 agosto 1982 San Marino \u00e8 stato visitato da papa Giovanni Paolo II: accolto dai capitani reggenti Giuseppe Maiani e Marino Venturini durante la visita pastorale a San Marino e a Rimini, ha celebrato una messa allo Stadio Olimpico di Serravalle.\nIl 19 giugno 2011 San Marino \u00e8 stato visitato da papa Benedetto XVI: accolto dai capitani reggenti Maria Luisa Berti e Filippo Tamagnini e dal vescovo Luigi Negri, ha celebrato la santa messa allo Stadio Olimpico di Serravalle.\nSituazione.\nLa religione cattolica \u00e8 largamente predominante nella Repubblica.\nLa diocesi di San Marino-Montefeltro \u00e8 parte integrante della Chiesa cattolica in Italia.\nNel territorio di San Marino sono presenti 12 parrocchie riunite in 1 vicariato foraneo che ha sede a Serravalle.\nLa sede vescovile \u00e8 presso la cattedrale di San Leone a Pennabilli, in territorio italiano, mentre all'interno del territorio sammarinese, dove non esiste una chiesa elevata al rango di cattedrale, il principale luogo di culto \u00e8 la basilica di San Marino.\nA Borgo Maggiore \u00e8 attiva una comunit\u00e0 della Chiesa greco-cattolica ucraina appartenente all'esarcato apostolico d'Italia.\nNunziatura apostolica.\nSanta Sede e Repubblica di San Marino intrattengono rapporti diplomatici dall'aprile 1926. Non c'\u00e8 nunzio apostolico residente: svolge questa funzione il nunzio in Italia.\nL'attuale nunzio apostolico \u00e8 Emil Paul Tscherrig, arcivescovo titolare di Voli, nominato da papa Francesco il 12 settembre 2017."}
{"id": "217509", "revid": "2028514", "url": "https://it.wikipedia.org/wiki?curid=217509", "title": "Patente a punti", "text": "La patente a punti \u00e8 il meccanismo introdotto in Italia a partire da marted\u00ec 1\u00ba luglio 2003 attraverso il quale ogni automobilista ha inizialmente assegnati 20 punti, in caso di infrazione delle norme del codice della strada se ne vede togliere alcuni e dovr\u00e0 superare nuovamente l'esame di teoria e l'esame di guida qualora dovesse arrivare a perderli tutti (in quanto la perdita di tutti i punti causa la revisione automatica della patente).\nPer osservare i punti patente consultare il sito ufficiale italiano.\nLegislazione.\nIl numero di punti sottratti dalla patente \u00e8 stabilito dalla legge e varia a seconda della gravit\u00e0 dell'infrazione. Per recuperare i punti \u00e8 sufficiente seguire dei corsi appositi presso un'autoscuola. \u00c8 importante notare come il meccanismo del punteggio vada ad affiancare e non a sostituire le sanzioni gi\u00e0 previste per le varie infrazioni, compresa la sospensione della patente.\nLa patente a punti \u00e8 stata introdotta nel codice della strada (articolo 126 bis) dal D.L. n.151 del 27 giugno 2003, modificato in alcuni punti dalla legge n. 214 del 1\u00ba agosto 2003.\nSe la violazione non \u00e8 rilevata dalla Polizia Municipale ma da impianti fissi (telecamere, autovelox, ecc.), il verbale di contestazione con la sanzione pecuniaria e la detrazione dei punti sono notificati tramite posta al proprietario del veicolo. Sia che paghi che impugni la multa, ovvero il proprietario sia anche il conducente del veicolo, il proprietario \u00e8 tenuto comunque a dichiarare entro 60 giorni da quando \u00e8 definitivo (pagamento, scadenza termini di opposizione, sentenza di rigetto dell'impugnazione, non dalla notifica che deve avvenire a sua volta entro 90 giorni dall'illecito) chi era il conducente, allegando una patente da questo firmata (anche nel caso in cui il conducente sia lo stesso proprietario del veicolo), ovvero una dichiarazione negativa per impossibilit\u00e0 a conoscere chi fosse alla guida al momento dell'infrazione. L'opposizione alla multa non sospende l'obbligo di comunicare i dati del conducente, n\u00e9 il pagamento della multa \u00e8 un'implicita ammissione di colpevolezza che porta la decurtazione dei punti al proprietario.\nLa dichiarazione del conducente serve soltanto per applicare la decurtazione dei punti, mentre la multa viene pagata comunque dal proprietario, anche se si accerta che il proprietario non era alla guida.\nLa legge n. 214 del 2003 ha introdotto nel 126 bis la possibilit\u00e0 di non dichiarare l'identit\u00e0 del guidatore, caso in cui il proprietario del veicolo riceve un secondo e ultimo verbale per non avere comunicato il nominativo entro 60 giorni, e le sanzioni della patente a punti non sono applicabili. Analoga norma non esiste negli altri Paesi europei che hanno introdotto la patente a punti. La norma tiene conto del fatto che nel diritto amministrativo non esiste una responsabilit\u00e0 oggettiva e perci\u00f2 non si pu\u00f2 in linea di principio presumere che la responsabilit\u00e0 sia del proprietario del veicolo salvo suo onere di provare che non era alla guida: in assenza di una contestazione immediata con un verbale di Polizia Municipale o altro pubblico ufficiale, l'impianto fisso rileva solamente la targa senza fotografare l'interno del veicolo e il conducente, la cui identit\u00e0 quindi non pu\u00f2 essere accertata, n\u00e9 il proprietario del veicolo pu\u00f2 essere a priori tenuto a conoscerla (es. auto rubata, chiavi sottratte alla sua custodia da famigliare convivente).\nIn caso di incidente (veicoli, o veicolo/pedoni) e intervento di una qualsiasi Forza di Polizia (Municipale, Carabinieri, ecc.), questa \u00e8 obbligata a verbalizzare la violazione del Codice della Strada e ad applicare la decurtazione dei punti, oltre alla multa, essendo la decurtazione dei punti una sanzione integrante quella pecuniaria prevista dal Codice della Strada. Sia la multa che le decurtazione dei punti devono seguire a una contestazione immediata con verbale delle Forze di Polizia: viceversa, anche in presenza di testimoni terzi e di feriti, se le parti si sono accordate per una constatazione amichevole e senza l'intervento delle Forze di Polizia, la multa e i punti non possono essere contestati in un momento successivo all'incidente.\nBonus condotta.\nAi conducenti che hanno almeno 20 punti viene automaticamente attribuito un \u201cbonus\u201d di 2 punti ogni due anni trascorsi senza aver commesso infrazioni che fanno perdere punti. Con questo sistema si possono raggiungere al massimo 30 punti.\nA partire dal 13 agosto 2010, per i neopatentati (ovvero coloro che sono titolari di patente da meno di tre anni) per ogni anno trascorso senza infrazioni che provocano decurtazione di punteggio \u00e8 attribuito un ulteriore \"bonus\" di 1 punto, il quale si aggiunge all'eventuale \"bonus\" di 2 punti dopo 2 anni senza infrazioni, quindi i neopatentati hanno la possibilit\u00e0 di ottenere un totale di 5 punti aggiuntivi dopo i primi tre anni di guida. \nViolazioni pi\u00f9 comuni e decurtazione di punteggio.\n-1 punto\n-2 punti\n-3 punti\n-4 punti\n-5 punti\n-6 punti\n-8 punti\n-10 punti\nInoltre, per alcune violazioni \u00e8 prevista la sospensione della patente di guida per un tempo variabile (minimo 15 giorni per la cintura di sicurezza) in caso di recidiva nel biennio successivo alla prima infrazione. Fermo restando che per altre (vedi guida in stato d'ebbrezza o sorpasso in curva) \u00e8 previsto il ritiro immediato della patente di guida per la sospensione che sar\u00e0 poi decisa dal Prefetto competente per il territorio."}
{"id": "217514", "revid": "120039843", "url": "https://it.wikipedia.org/wiki?curid=217514", "title": "Carora", "text": " \nCarora \u00e8 una citt\u00e0 venezuelana situata nello stato del Lara sulle rive del fiume Morere Carora, un affluente del Tocuyo. Sorge a sud della citt\u00e0 di Barquisimeto e, stando al censimento del 2007, ha una popolazione stimata di circa 97.000 abitanti\nFu fondata nel 1569 da Juan de Tejo, ma a causa dei continui attacchi da parte delle popolazioni native fu ben presto abbandonata per essere rifondata tre anni pi\u00f9 tardi, nel 1572, da Juan de Salamanca. In epoca coloniale visse periodi di notevole prosperit\u00e0 raggiungendo una popolazione di 10.000 abitanti.\nFin dal 1911 l'attivit\u00e0 prevalente nei dintorni \u00e8 l'allevamento di cavalli, muli ma anche di bovini; notevole la produzione di latte e derivati. Fra gli articoli di esportazione si annoverano cuoio e pellami vari, gomma e prodotti forestali. \nFin dall'inizio degli anni novanta del Novecento \u00e8 stata introdotta in zona la cultura della vite, che per\u00f2 non \u00e8 mai riuscita a decollare. \nIl centro storico presenta, ancor oggi, vie a scacchiera e costruzioni in stile coloniale colorate con tinte varie. Fra queste ultime meritano una particolare menzione la \"Casa amarilla\", edificio civile del XVII secolo oggi trasformato in biblioteca, la chiesa settecentesca di \"San Juan Bautista\", costruita su progetto dell'italiano Graziano Gasparini, e la \"capilla de San Dionisio\", edificata negli anni quaranta del XVIII secolo."}
{"id": "217515", "revid": "212348", "url": "https://it.wikipedia.org/wiki?curid=217515", "title": "Talassiani", "text": ""}
{"id": "217519", "revid": "2225", "url": "https://it.wikipedia.org/wiki?curid=217519", "title": "Il libro sui cinque elementi", "text": ""}
{"id": "217524", "revid": "7336", "url": "https://it.wikipedia.org/wiki?curid=217524", "title": "Karakiri", "text": ""}
{"id": "217526", "revid": "154893", "url": "https://it.wikipedia.org/wiki?curid=217526", "title": "Raggi catodici", "text": ""}
{"id": "217528", "revid": "399", "url": "https://it.wikipedia.org/wiki?curid=217528", "title": "Funafuti", "text": "Funafuti \u00e8 un atollo delle Tuvalu, capitale della piccola nazione.\nL'arcipelago, composto da 33 isole la maggior parte delle quali disabitate, ha una popolazione di oltre 6.000 abitanti, che lo rende la divisione amministrativa pi\u00f9 popolosa del paese.\nL'atollo, che insiste in un'area di 275 km\u00b2, \u00e8 composto da una striscia di terra larga tra i 20 e i 400 metri, che circonda una laguna larga 18 km e lunga 14, collegata al mare da vari passaggi con diversi gradi di navigabilit\u00e0. Il territorio complessivo delle isole non supera i 2,5 km\u00b2. \nC'\u00e8 una sola strada, lunga una decina di chilometri, che percorre per il lungo l'isoletta di Fongafale che ospita il villaggio di Vaiaku, sede di tutti gli edifici governativi, di un piccolo aeroporto e dell'unico albergo (il Vaiaku Langi Hotel).\nLe caratteristiche capanne di foglie di palma sono quasi del tutto scomparse e oggi le case sono in gran parte costruite con legno e lamiera zincata.\nIl pi\u00f9 importante edificio di Funafuti \u00e8 il palazzo del governo, l'unico edificio alto pi\u00f9 di un piano. Un altro luogo di interesse turistico \u00e8 costituito dai resti di un aereo militare giapponese, abbattuto durante la Seconda guerra mondiale quando l'aeroporto di Tuvalu fu usato dalle forze statunitensi per difendere le isole Gilbert (ora Kiribati) e Marshall."}
{"id": "217531", "revid": "712828", "url": "https://it.wikipedia.org/wiki?curid=217531", "title": "Niamey", "text": "Niamey \u00e8 la capitale del Niger, nonch\u00e9 la prima citt\u00e0 del paese per dimensioni e importanza culturale ed economica.\nLa citt\u00e0 sorge sul fiume Niger, prevalentemente sulla riva destra, in una regione di coltivazione delle arachidi. L'industria manifatturiera riguarda in particolare mattoni, prodotti in ceramica e tessili.\nStoria.\nNiamey venne probabilmente fondata nel XVIII secolo, ma rimase un centro minore fino a quando i francesi non vi costruirono una postazione coloniale negli anni 1890. Nel 1926 Niamey divenne la capitale del Niger; la sua popolazione aument\u00f2 gradualmente, da circa 3.000 unit\u00e0 nel 1930, a circa 30.000 nel 1960, salendo a 250.000 nel 1980 e - secondo le stime - a 800.000 nel 2000. La principale causa di tale incremento \u00e8 stata l'immigrazione verificatasi durante i periodi di siccit\u00e0.\nAmministrazione.\nDal punto di vista amministrativo Niamey costituisce un dipartimento indipendente, allo stesso livello delle regioni. Il territorio del dipartimento \u00e8 completamente circondato da quello della regione di Tillab\u00e9ri.\nNell'ambito del dipartimento, il territorio \u00e8 suddiviso in 5 comuni urbani:\nMonumenti e luoghi d'interesse.\nTra i luoghi di interesse della citt\u00e0 figura il Museo nazionale del Niger, comprendente uno zoo, un museo di architettura vernacolare, un centro dell'artigianato e una mostra comprendente scheletri di dinosauro e l'albero del T\u00e9n\u00e9r\u00e9. Sono presenti anche centri culturali statunitensi, francesi e nigeriani, due importanti mercati e una tradizionale arena per la lotta.\nLa citt\u00e0 ospita anche l'aeroporto di Niamey-Diori Hamani, la Scuola nazionale di amministrazione, l'Universit\u00e0 Abdou Moumouni e diversi altri istituti.\nNel dicembre 2005 ospit\u00f2 i Jeux de la Francophonie. Nel 2014 \u00e8 stata aperta la stazione di Niamey la ferrovia Cotonou-Niamey, attualmente in uso solo fino a Parakou (Benin)."}
{"id": "217532", "revid": "1154737", "url": "https://it.wikipedia.org/wiki?curid=217532", "title": "Mozzano", "text": "Mozzano (\"M\u00ebzz\u00e0\" in dialetto ascolano) \u00e8 una frazione di abitanti del comune di Ascoli Piceno.\nIl paese ebbe sede di municipalit\u00e0 fino all'anno 1866 quando fu aggregato al comune di Ascoli Piceno a seguito dell'emanazione del Regio decreto n. 3413 del 14 dicembre 1866.\nGeografia fisica.\nIl centro abitato sorge a pochi chilometri da Ascoli, lungo il tracciato dell'antica strada consolare Salaria, \u00e8 attraversato dal fiume Tronto che qui accoglie la confluenza del torrente Fluvione. Il paese appartiene alla Comunit\u00e0 Montana del Tronto.\nOrigini del nome.\nL'etimologia del nome del paese \u00e8 attribuita, da Giuseppe Marinelli, alla possibile derivazione dal nome latino \"Mutius\" o \"Mucius\" da cui \"Mutianum\" che vuol significare \"di Muzio\" o appartenente alla \"gens Mucia\" che fu proprietaria del luogo. Il centro, nel corso della storia, \u00e8 stato citato anche come \"Castello di Mozzano\" e \"Castel Muziano\".\nStoria.\nLa storia di questo paese trae inizio dalla costruzione di un castello, che i romani edificarono lungo la sponda sinistra del fiume Tronto. Dal periodo della fondazione dell'insediamento fortificato fino all'anno 1000 non si hanno notizie certe e documentate sulle vicissitudini che ebbero luogo in questo borgo. Le tracce di vicende note e confortate da fonti incominciano dal secolo XI. In et\u00e0 feudale, nell'anno 1010, Lupo di Rinaldo Cataldi divise la propriet\u00e0 del castello in due met\u00e0, una di queste la cedette al figlio Cataldo, che assunse anche il titolo di dinasta e divenne Signore di Mozzano; dell'altra met\u00e0, mediante un contratto di donazione, ne trasfer\u00ec la propriet\u00e0 ad Emmone, primo vescovo-conte della citt\u00e0 di Ascoli Piceno. Questo atto di cessione costitu\u00ec una delle prime testimonianze dell'inurbamento dei dinasti che, dopo aver custodito la propria \"signoria rurale\", si assoggettavano come vassalli ai principi pi\u00f9 potenti, per la tutela dei loro beni. Cos\u00ec Mozzano si trasformava in un punto avanzato delle \"senaite civitatis\" ad ovest della citt\u00e0 ascolana. Si ricordano alcuni discendenti della dinastia mozzanese dei Cataldi, quali: l'arcidiacono della cattedrale di Ascoli, anch'egli chiamato col nome di Cataldo, che succedette al vescovo Rinaldo I e che resse la chiesa ascolana per due anni; il canonico del duomo Giovanni e il capitano delle truppe ascolane Marcellino. Furono Signori di Mozzano e valenti cavalieri Gentile, Migliore e Rinaldo. Onulfo dei Cataldi alien\u00f2 la sua met\u00e0 del castello al vescovo Rinaldo IV, ma resta ignoto l'anno preciso in cui Ascoli l'assoggett\u00f2 al suo dominio. A Castel Mutianum, il giorno 8 agosto 1426, furono sottoscritti i patti con i quali il Consiglio Generale della Citt\u00e0 di Ascoli riconosceva la sovranit\u00e0 di Pietro Colonna, Rettore della Marca, sottomettendosi alla Stato Pontificio. Per questa circostanza il castello e il suo contado beneficiarono per cinque anni dell'esenzione di alcuni censi, dazi e gabelle. Seguirono anche periodi di floridezza economica e Mozzano godette dell'autonomia comunale con l'approvazione di un suo Statuto da parte del governo ascolano avvenuta il 21 giugno 1552. Nel palazzo municipale, il 5 febbraio 1799, il brigante Giuseppe Costantini, detto Sciabolone, avall\u00f2 il trattato di pace (Pace di Mozzano) concluso tra il generale francese Jean D'Argoubet, Giovan Battista Ciucci, capitano degli insorti, e da altri ventuno capitani delle truppe dei montanari. Il Regio Decreto del 14 dicembre 1866 N. 3413 lo soppresse come sede municipale aggregandolo a quella di Ascoli.\nMonumenti e luoghi d'interesse.\nLa Fortezza.\nSull'altura tufacea a nord-est del paese di Mozzano vi sono, ancora oggi, i resti di un'antica costruzione fortificata individuata con diverse denominazioni, quali: \"Forte di Mozzano\", \"Castello di Mozzano\" e \"Castello di Tronzano\". Il fortilizio si trova tra la contrada Castello, l'agglomerato medievale pi\u00f9 antico di Mozzano, e il piccolo centro di Tronzano. Nel tratto delle mura ancora visibili si distinguono feritoie ogivali aperte verso la Salaria.\nOfficina del sale.\nL'Officina o Fabbrica del sale \u00e8 una vecchia costruzione, voluta e istituita dalla Reverenda Camera Apostolica, che ha avuto lo scopo di accogliere la produzione del sale. Nel fabbricato, dall'intonaco esterno di colore rosa pallido, dall'acqua della sorgente salmastra, mediante il processo di evaporazione, si otteneva la \"salucha\" (o saluca). L'edificio, oggi di propriet\u00e0 privata, si trova a circa 100 m a nord-est della fonte salina, sulla sponda sinistra del fiume Tronto, e sviluppa le sue strutture su due piani. L'attuale fabbricato \u00e8 stato ricostruito nel XIX secolo sul precedente, di epoca anteriore, a seguito dei danni subiti durante lo scontro tra le truppe francesi e gli insorgenti ascolani avvenuto nel periodo del brigantaggio antiunitario. Nello scantinato vi \u00e8 ancora un'uscita secondaria che conduce al sentiero che raggiungeva la sorgente.\nLa sorgente salina.\nA Mozzano \u00e8 ancora presente l'antica sorgente di acqua salata da cui, nei tempi passati, era estratto il sale. La scaturigine salsoiodica, di colore rossastro, affiora da una spaccatura lungo l'argine sinistro del Tronto, nel tratto che si snoda al di sotto del ponte settecentesco che collega le sponde del fiume. Il luogo da cui emerge la vena salmastra \u00e8 stato circoscritto da un modesto muretto di mattoni che, nella zona centrale della base, ha un'apertura piuttosto irregolare da cui era ed \u00e8 possibile attingere l'acqua. Una volta trasportata presso la \"fabbrica del sale\" si sottoponeva ad ebollizione e mediante il processo di evaporazione si otteneva la salucha, ossia il sale da cucina.\nLa sorgente era probabilmente conosciuta anche in epoca romana, Baccius narra dell'\u00ab\"acquis salsis in agro Asculano ad Motianum Pagum\"\u00bb. Nei diversi periodi storici, ha costituito una fonte di reddito sia per gli abitanti del borgo e sia, successivamente, per la Camera Apostolica e il Comune. Nel tempo \u00e8 stata menzionata da molti autori locali tra i quali Francesco Maria Vannozzi che racconta come dalle \u00ab\"acque salse\"\u00bb di Mozzano si otteneva un \u00ab\"candidissimo sale\"\u00bb e, in seguito, l'Andreantonelli descrive la salucha come un prodotto \u00ab\"nive candidiorem\"\u00bb \u00ab\"pi\u00f9 bianco della neve\"\u00bb . L'abate ascolano Giuseppe Colucci riferisce che lo sfruttamento della sorgente inizi\u00f2 con il libero utilizzo da parte dei residenti, i quali se ne servivano sia per uso famigliare e sia come merce di scambio.\nNell'anno 1000 l'acqua era oggetto di godimento e di propriet\u00e0 della Camera Apostolica e quindi dei vescovi-conti, tra cui Emmone. Nel 1044, il vescovo Berardo II ottenne conferma da papa Leone IX che tra i privilegi della contea ascolana vi fosse anche quello su questa salina. Lo stesso papa la menzionava nel 1052 in una bolla conservata presso l'Archivio capitolare di Ascoli.\nLa salucha era largamente utilizzata dai mozzanesi nella vicina Ascoli come bene economico, molto apprezzato, e idoneo alla permuta con altre merci. Nella citt\u00e0 questo tipo di baratto ledeva gli interessi delle casse comunali. Il Consiglio degli Anziani si mosse a difesa dei conti patrimoniali cittadini e introdusse negli Statuti Ascolani, del 1377, l'ordinanza \u00ab\"del modo di vendere la salucha et de chi cagnasse la salucha con lo biado\"\u00bb. La disposizione determinava l'impedimento ai mozzanesi di vendere o scambiare salucha, anche per il biado, se non con l'utilizzo quantificato dalle misure di legno (mappi e scodelle) all'epoca correntemente in uso. Per i contravvenenti era prevista la sanzione di venti soldi da versare alle casse comunali. Sebbene fosse stata redatta la regolamentazione sulla vendita del sale e la fonte fosse sottoposta alla gestione della Camera Apostolica che, detenendone il monopolio, vi istitu\u00ec la fabbrica per ottenere il prodotto \u00ab\"perfetto e candidissimo\"\u00bb, i mozzanesi continuarono a venderlo senza l'osservanza scrupolosa di quanto disposto. Anche i doganieri appaltatori speculavano sul prodotto accumulando lauti guadagni. Fu cos\u00ec che Consiglio degli Anziani di Ascoli, verso la met\u00e0 del XV secolo, rivolse domanda alla Camera Apostolica per avere il diritto di utilizzo della sorgente salmastra. Gli Anziani ottennero la gestione amministrativa della fonte, ove impiegarono manodopera locale, corrispondendo un indennizzo ai doganieri appaltatori. Nell'anno 1458 l'estrazione per evaporazione del sale era curata da due uomini ognuno dei quali percepiva un compenso di quattro ducati al mese. La concessione della fonte alla municipalit\u00e0 ascolana fu riconfermata per tre volte sulle istanze che gli Anziani rivolsero ad ogni nuovo papa. A ogni rinnovo si aggiornavano gli accordi per l'adeguamento dell'indennizzo spettante al \"Salinaro della Marca\" (appaltatore della fornitura del sale). L'ultima autorizzazione, confortata da fonti documentali, fu accordata nel 1484 sotto il pontificato di Innocenzo III per una durata di 14 anni. Il termine temporale coincideva con la scadenza dell'incarico del salinaro, nominato dalla Camera Apostolica, che riceveva dal comune di Ascoli complessivamente 130 ducati. Durante il periodo di validit\u00e0 della concessione gli ascolani potevano produrre salucha a loro discrezione, ma avevano l'obbligo di venderla alle famiglie della citt\u00e0 e del distretto. Per motivi di epidemia il sale poteva essere ceduto anche in spacci extra cittadini purch\u00e9 questi si trovassero vicini ai confini. La convenzione prevedeva, inoltre, che fosse revocata la scomunica per coloro che avevano prodotto illegalmente sale nel tempo precedente a questo accordo. I mozzanesi, comunque, continuarono a estrarre e commerciare abusivamente la salucha, ledendo cos\u00ec gli interessi degli Anziani di Ascoli che rinunciarono al privilegio della gestione. Dello sfruttamento della sorgente si appropriarono i \"Massari\" di Mozzano che utilizzarono il ricavato per la comunit\u00e0 e per il risanamento delle casse dell'amministrazione del comune. La municipalit\u00e0 mozzanese ha gestito la sorgente fino al 1808, anno in cui nel borgo si combatt\u00e9 la battaglia tra le truppe francesi e i briganti montanari. Lo scontro avvenne nei pressi del Tronto e riportarono danni sia la sorgente che lo stabile dell'Officina del sale. Da questo momento la scaturigine torn\u00f2 a essere liberamente sfruttata dai privati fino al 1861, anno in cui le Marche furono annesse al Regno d'Italia. Dopo l'Unit\u00e0 d'Italia il sale divenne monopolio dello Stato e nell'Officina del sale, trasformata in caserma, si stabil\u00ec un presidio di guardie di Finanza per vigilare sulla sorgente onde evitare a chiunque di raccogliere acqua. La sorveglianza era maggiormente necessaria durante la notte, quando i tentativi di accedere alla fonte s'intensificavano. Le cronache locali ricordano che sovente avvenivano baruffe tra finanzieri e mozzanesi. Il periodo storico post-unitario vedeva gli abitanti del paese provati e impoveriti dalle scorribande dei briganti che si aggiravano nell'ascolano. La crescente condizione di esasperazione delle misere condizioni di vita li port\u00f2 a mal tollerare il divieto di rifornirsi di quell'acqua che aveva rappresentato e continuava a rappresentare una preziosa fonte di ricchezza. La sentivano come propria, erano abituati ad approvvigionarsene per le loro necessit\u00e0. Il sale era usato per la conservazione delle carni suine e degli alimenti in salamoia, inoltre tornava sempre utile come merce di scambio. La proibizione al rifornimento di acqua per ottenere salucha dette vita al contrabbando. Ben presto le autorit\u00e0 periferiche giudicarono inutile e dispendioso l'impiego di uomini di guardia destinati alla salina e, per ovviare, decisero di murarla verso l'anno 1912. La salucha di Mozzano torn\u00f2 a essere prodotta nel periodo delle guerre mondiali, quando il sale scarseggiava. L'acqua salmastra era razionata e consegnata in piccole quantit\u00e0 al capofamiglia che presentava la tessera annonaria. Lungo i sentieri del Tronto si affollavano moltissime persone cariche di recipienti da riempire. Il sale di Mozzano era noto in tutto il territorio provinciale ascolano e anche fuori dal Piceno.\nL'Albero del Piccioni.\nL'Albero del Piccioni \u00e8 un esemplare di platano secolare che fa parte dell'Elenco degli Alberi Monumentali Italiani. Questa pianta lega la sua vita, tra storia e leggenda, al brigantaggio antiunitario ed in particolare alla figura del comandante Giovanni Piccioni, noto insorgente dell'ascolano.\nInfrastrutture e trasporti.\nStrade.\nMozzano si trova lungo la Strada statale 4, l'antica Via Salaria, che oggi \u00e8 una strada ad una sola carreggiata ma in buona parte a scorrimento veloce (con diversi tratti ancora da ammodernare). La Salaria collega Mozzano da un lato al capoluogo Ascoli Piceno e al mare Adriatico, dall'altro a Roma e Rieti.\nFerrovie.\nMozzano non \u00e8 servito da alcuna linea ferroviaria; la stazione pi\u00f9 vicina \u00e8 quella di Ascoli Piceno, che dista circa 10\u00a0km, posta sulla linea secondaria Ascoli-Mare. Il paese avrebbe dovuto essere collegato dalla Ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata ma mai realizzata.\nEventi.\nA Mozzano le manifestazioni pi\u00f9 rilevanti si svolgono nel periodo in cui ricorre la nascita dei santi patroni del centro, i santi Cosma e Damiano, ed nel periodo della festa paesana, che si svolge all'incirca tra la fine di agosto e gli inizi di settembre.\nNotte del Brigante.\nLa manifestazione ha luogo a fine luglio presso la Villa di Re, durante il suo svolgimento vengono rievocati usi e costumi dei briganti, si consuma una cena in cui sono serviti piatti tradizionali dell'ascolano, come: \"li fa\u00e7iu\u00f2l\u00eb ch\u00eb li c\u00f3t\u00ebch\u00eb\", \"la liva fritta\" e \"li sp\u00ebndat\u00f9r\u00eb\"\nSport.\nCalcio.\nLa principale squadra di calcio del paese \u00e8 \"F.C. Amatori Mozzano\" che milita nel campionato Amatori."}
{"id": "217535", "revid": "287204", "url": "https://it.wikipedia.org/wiki?curid=217535", "title": "Emirato di Abu Dhabi", "text": "Abu Dhabi o, pi\u00f9 correttamente, Abu \u1e92abiyy (, letteralmente \"il padre della gazzella\"), \u00e8 uno dei sette emirati che compongono dal 1971 gli Emirati Arabi Uniti, nel sud-est del golfo Persico. \u00c8 il pi\u00f9 grande emirato per superficie con i suoi 73.548\u00a0km\u00b2 (che rappresentano circa l'86% della superficie totale degli Emirati Arabi Uniti), e il secondo per popolazione, dopo Dubai.\nQui hanno sede le compagnie petrolifere, molte ambasciate straniere e il governo federale. I ricavi principali dell'emirato provengono dall'industria e dall'edilizia. Questi ricavi hanno contribuito al 65,5% dell'economia degli Emirati Arabi Uniti nel 2008. Abu Dhabi \u00e8 anche il nome della citt\u00e0 capitale dell'emirato e degli Emirati Arabi Uniti.\nStoria.\nAntichi resti archeologici ritrovati in Abu Dhabi testimoniano che gi\u00e0 nel III millennio a.C. la regione era abitata da pastori nomadi e da pescatori. La moderna Abu Dhabi affonda le sue origini al sorgere di un importante confederazione tribale, i Bani Yas, nel tardo XVIII secolo, che assunsero anche il controllo di Dubai. Nel XIX secolo questa confederazione si spezz\u00f2 in due rami: quello di Dubai e quello di Abu Dhabi.\nNella met\u00e0 del XX secolo, l'economia di Abu Dhabi ha continuato ad essere sostenuta principalmente dall'allevamento del cammello, dalla produzione di datteri e verdura nelle oasi nell'entroterra di Al Ain e Liwa, dalla pesca e dalla raccolta delle perle al largo della costa di Abu Dhabi. La maggior parte delle abitazioni ad Abu Dhabi erano costruite con foglie di palma, mentre le famiglie pi\u00f9 ricche occupavano capanne di fango. La caduta del settore delle perle, avvenuta nella prima met\u00e0 del XX secolo, ha creato disagi per i residenti di Abu Dhabi, visto che rappresentava la fonte principale delle esportazioni.\nNel 1958, sotto il regno dello sceicco Shakhbut II bin Sultan Al Nahyan furono trovati i giacimenti di petrolio. In un primo momento, i ricavi del petrolio hanno avuto un impatto marginale. Furono costruiti alcuni edifici in cemento armato e la prima strada lastricata fu completata nel 1961, ma lo sceicco Shakhbut adott\u00f2 un approccio prudente, preferendo salvare le entrate del petrolio piuttosto che investire nello sviluppo. Suo fratello, lo sceicco Zayed bin Sultan Al Nahyan riteneva che la ricchezza derivante dal petrolio aveva il potenziale per trasformare Abu Dhabi in una grande ed importante citt\u00e0. La famiglia regnante decise che Zayed doveva sostituire il fratello come governante e realizzare la sua visione di sviluppo del paese. Il 6 agosto 1966, con l'aiuto degli inglesi, lo sceicco Zayed divent\u00f2 il nuovo sovrano.\nIl 2 dicembre 1971 l'emirato di Abu Dhabi ottenne l'indipendenza dal Regno Unito e si un\u00ec con gli altri emirati degli Stati della Tregua a formare gli Emirati Arabi Uniti.\nDopo che gli emirati ottennero l'indipendenza nel 1971, la ricchezza derivante dal petrolio ha continuato a fluire verso l'area e le tradizionali capanne di mattoni e fango sono state rapidamente sostituite da banche, boutique e grattacieli moderni.\nGeografia fisica.\nTerritorio.\nL'emirato di Abu Dhabi si trova nella ricca di petrolio e strategica regione del golfo Persico. L'emirato confina con l'Arabia Saudita a sud-ovest, con l'Oman ad est, con l'emirato di Dubai e Sharjah a nord. La sua superficie \u00e8 di 73.548\u00a0km\u00b2 e ha una popolazione di 9.283.000abitanti. La montagna pi\u00f9 alta dell'emirato \u00e8 la Jebel Hafeet (1.249 m) nei pressi della citt\u00e0 di al-'Ayn.\nClima.\nI mesi da giugno a settembre sono generalmente caldi e umidi con temperature medie di 43\u00a0\u00b0C. Durante questo periodo, si verificano tempeste di sabbia, in alcuni casi riducendo la visibilit\u00e0 fino a pochi metri. Il clima \u00e8 generalmente piacevole da ottobre a maggio. I mesi di gennaio e febbraio sono i pi\u00f9 freschi. In questo periodo si possono vedere fitte nebbie in alcuni giorni. La citt\u00e0 oasi di al-'Ayn, a circa 150\u00a0km di distanza da Abu Dhabi, al confine con l'Oman, registra regolarmente le temperature estive pi\u00f9 alte del paese.\nCitt\u00e0 principali.\nAbu Dhabi \u00e8 la citt\u00e0 pi\u00f9 moderna dell'emirato.\nAltri centri urbani importanti sono al-'Ayn (un agglomerato di diversi villaggi sparsi intorno ad un'oasi nel deserto. Viene chiamata anche la \"citt\u00e0 giardino\" degli Emirati Arabi Uniti), Baniyas e Ruwais.\nLe citt\u00e0 principali sono:\nPolitica.\nDal 4 novembre 2004 il presidente degli Emirati Arabi Uniti \u00e8 lo sceicco di Abu Dhabi Khalifa bin Zayed Al Nahayan.\nEconomia.\nL'economia dell'emirato si basa quasi esclusivamente sull'industria petrolifera, sfruttando i suoi giacimenti scoperti nel 1959. Produce annualmente circa 100 milioni di tonnellate di petrolio. Dal 2009 \u00e8 sede di un Gran Premio di Formula 1 su un tracciato ricavato sull'isola di Yas.\nTrasporti.\nL'Abu Dhabi International Airport e il Al Ain International Airport servono l'emirato. I taxi sono il mezzo principale di trasporto in citt\u00e0, anche se gli autobus pubblici sono comunque disponibili, ma per lo pi\u00f9 utilizzati dalla popolazione a basso reddito. Ci sono linee di autobus dalla capitale alle citt\u00e0 vicine, come Baniyas, Habashan e la \"citt\u00e0-giardino\" di Al Ain. Nel 2005 fu inaugurato una nuova tratta di autobus che collega direttamente Abu Dhabi alla citt\u00e0 commerciale di Dubai, su un percorso lungo circa 160\u00a0km."}
{"id": "217538", "revid": "174925", "url": "https://it.wikipedia.org/wiki?curid=217538", "title": "Yaj\u00f1a", "text": "Yaj\u00f1a \u00e8 un sostantivo maschile sanscrito traducibile in italiano con i significati di \"offerta\", \"oblazione\" o \"sacrificio\", ma anche di \"adorazione\", \"invocazione\" o \"preghiera\", dalla radice \"yaj\" che vuol dire \"offrire\", \"sacrificare\".\nNelle religioni dell'India indica differenti riti cultuali con particolare riguardo al rito sacrificale.\nLo \"yaj\u00f1a\" nella cultura religiosa vedica e brahmanica.\nNei \"Veda\" con il termine \"yaj\u00f1a\" si intende l'offerta sacrificale, il sacrificio.\nCos\u00ec, infatti, apre il \"\u1e5agveda\" (I-1,1), il \"Veda\" pi\u00f9 antico risalente almeno al XV secolo a.C.:\nCome evidenzia Saverio Sani il rituale del sacrificio vedico \u00e8 il mezzo con cui gli uomini scambiavano doni con gli d\u00e8i.\nSaverio Sani nota anche come nella cultura sacrificale vedica siano del tutto assenti templi o costruzioni stabili dedicate ai sacrifici, non abbiamo inoltre elementi che possano far ritenere l'esistenza di statue o immagini delle divinit\u00e0 vediche.\nIl luogo del \"sacrificio vedico\" era tuttavia delimitato e preparato con grande cura e precisione, con specifiche aree deputate a riti particolari. Il sacrificio vedico poteva essere tuttavia celebrato in qualsiasi luogo scelto, il che si adattava alla vita seminomade degli antichi arii. Gli attrezzi adibiti al sacrificio (vasi, coppe, mestoli,\" etc.\" collettivamente indicati con il sostantivo maschile \"sambh\u0101r\u00e1\") provenivano da quelli utilizzati durante la vita quotidiana e resi sacri solo sul momento. Elemento fondamentale del \"sacrificio vedico\" era il fuoco e asse centrale del suo rito era l'offerta al fuoco di alimenti o bevande. L'atto di offerta al fuoco era denominato \"agnihotra\" (offerta al fuoco), qualsivoglia cerimonia vedica comprendeva l\"'agnihotra\". In questo rito del fuoco tale elemento doveva rimanere sempre acceso, il suo spegnimento preannunciava delle sciagure e richiedeva dei riti riparatori. Il numero dei fuochi rituali dipendeva dalla solennit\u00e0 dell'\"agnihotra\": uno per quello domestico (denominato \"grhya\"), tre per le celebrazioni maggiormente solenni (denominate \"\u015brauta\"):\nQuesti fuochi era sovrastati da una lunga copertura orientata verso Est che ha quattro ingressi. Tra il \"g\u0101rhapatya\" e l'\"\u0101havan\u012bya\" veniva creato uno spazio togliendo lo strato superficiale della terra e ricoprendolo con erba tagliata, in tale spazio, denominato \"vedi\" venivano poste le offerte sacrificali. Qui prendevano posto gli Dei convenuti per saziarsi delle libagioni e degli inni Lo spazio della \"vedi\", di forma trapezoidale, era disegnato similmente a quello di una donna con dei fianchi larghi: la parte superiore (lato stretto) era rivolta ad Est, la base (il lato largo) ad Ovest e i lati inclinati verso l'interno in modo che le spalle 'strette' della figura femminile corrispondessero al fuoco \"\u0101havan\u012bya\". La terra rimossa (\"utkara\") per la \"vedi\" veniva posta a Nord insieme ai rifiuti, sempre a settentrione ma dell\"'\u0101havan\u012bya\" veniva collocato un recipiente d'acqua.\nCompiuto l'intero rito del sacrificio, l'erba sottostante veniva bruciata in quanto essendo stata a contatto con il sacro la si considerava potenzialmente pericolosa.\nAnne-Marie Esnoul evidenzia come nella civilt\u00e0 e nella letteratura religiosa vedica (comprensiva in questo caso dei \"Veda\" e dei loro commentari \"Br\u0101hma\u1e47a\") e nei riti sacrificali l\u00ec riportati non si riscontra alcuna riflessione sulla 'sofferenza' nel mondo, sul ciclo delle rinascite (\"sa\u1e43s\u0101ra\") e, di conseguenza sui percorsi di liberazione da esso quanto piuttosto il godimento (\"bhukti\") della vita terrena.\nIl rituale vedico ha quindi come scopo la felicit\u00e0 terrena e il godimento della vita ottenuti grazie alla benevolenza degli Dei invocati.\nGli esecutori del sacrificio, spesso eseguito dietro un compenso (per lo pi\u00f9 in oro o vacche), erano i sacerdoti (\"\u1e5btvij\"), il cui numero dipendeva dalla solennit\u00e0 del rito.\nNel pieno del successivo sviluppo vedico (intorno al X secolo a.C.), i compiti di principali officianti (\"\u1e5btvij\") del rito pi\u00f9 importante, il \"soma\" (l'\"haoma\" dell'\"Avest\u0101\") si distingueranno, tuttavia, in sole quattro \"qualit\u00e0\" sacerdotali: \"br\u0101hma\u1e47a\", \"adhvaryu\", \"udg\u0101t\u1e5b\" e \"hot\u1e5b\". Ognuno di questi quattro sacerdoti veniva coadiuvato da ulteriori tre assistenti (\"samhita\"). E, come all'\"hot\u1e5b\" veniva assegnato il compito di recitare il \"\u1e5agveda\", gli altri tre officianti avevano rispettivamente il compito di recitare: l'\"adhvaryu\" lo \"Yajurveda\"; l'\"udg\u0101t\u1e5b\" il \"S\u0101maveda\", mentre al \"br\u0101hma\u1e47a\" non solo veniva affidata la recitazione del quarto Veda, l'\"Atharvaveda\", ma anche il compito di controllare e soprintendere all'intero rito e la recitazione degli altri tre Veda rappresentando, l'\"Atharvaveda\", il loro compimento. Sempre nel \"\u1e5agveda\" (X-71,11) i compiti dei quattro officianti vengono riassunti nel singolo \"br\u0101hma\u1e47a\" essendo costui quello che rappresenta l'intero sacerdozio in quanto sa, conosce (\"vidy\u0101\") ed esprime il \"Brahman\". Ne consegue che il \"br\u0101hma\u1e47a\", il sacerdote della societ\u00e0 vedica, \u00e8 colui che \u00e8 in grado di conoscere e insegnare la rivelazione cosmica. Questo sviluppo della letteratura vedica porter\u00e0 ad identificare nel termine \"br\u0101hma\u1e47a\" gli interi compiti della casta sacerdotale.\nColui che chiedeva l'esecuzione del rito (lo \"yajam\u0101na\") ne otteneva i benefici o le avversit\u00e0 (nel caso di un rito dall'esito infausto), ma non partecipava direttamente allo stesso.\nTipologie e descrizione del sacrificio vedico.\nOgni azione del rituale sacrificale prevedeva la recitazione di una precisa formula attinta dai \"Veda\".\nIl sacrificio consisteva essenzialmente nel gettare nel fuoco (\"juhoti\", \"Lui versa\") una porzione minima dell'alimento o della bevanda offerta: frutta o verdure (\"au\u1e63asha\"), burro chiarificato (\"gh\u1e5btha\" o \"\u0101jya\"), latte (\"payas\"), carne (\"m\u0101\u1e43sa\"), cagliate (\"dadhi\"), \"soma\", farinate (\"pi\u1e63\u1e6da\"), riso in chicchi (\"ta\u1e47\u1e0dula\"), riso bollito e pigiato (\"p\u1e5bthuka\"), pelle (\"tvac\") \"etc.\".\nI sacerdoti partecipanti al rito sacrificale cos\u00ec si disponevano:\nIl sacerdote deputato allo \"juhoti\" era generalmente l\"'adhvaryu\", il sacerdote collegato allo \"Yajurveda\", coadiuvato da altri sacerdoti nei riti pi\u00f9 complessi.\nL\"'adhvaryu\" si poneva in piedi davanti al fuoco sacrificale e invocava lo \"agn\u012bdhra\":\nA questo punto \"adhvaryu\" invitava lo \"hot\u1e5b\", il sacerdote collegato al \"\u1e5agveda\", a recitare le formule dell'offerta (\"y\u0101jy\u0101\") indicando il Dio a cui va indirizzata l'offerta.\nLo \"hot\u1e5b\" avvia il verso iniziando con \"ye yaj\u0101mahe\" (\"noi veneriamo\") e concludendo con \"vau\u1e63a\u1e6d\" che consente all\"'adhvaryu\" di versare l'offerta nel fuoco, mentre lo \"yajam\u0101na\" pronuncia un verso, denominato \"ty\u0101ga\" (abbandono, rinuncia), a favore del Dio: \"agnaye idam na mama\" (\"ad Agni non per me\", questo nel caso di una offerta ad Agni)."}
{"id": "217541", "revid": "2174463", "url": "https://it.wikipedia.org/wiki?curid=217541", "title": "Mbabane", "text": "Mbabane (94.874 abitanti, 2010) \u00e8 la capitale e la maggiore citt\u00e0 dell'eSwatini nonch\u00e9 capoluogo del Distretto di Hhohho, nella zona occidentale dello stato.\nGeografia fisica.\nTerritorio.\nMbabane si trova a 1200 m circa di altitudine, nella valle dell'Ezulwini. Il confine col Sudafrica pi\u00f9 vicino a Mbabane si trova a Piggs Peak.\nClima.\nMbabane ha un clima subtropicale d'altura. La temperatura media \u00e8 compresa tra i +12,0 \u00b0C di luglio e i +19,9 \u00b0C di gennaio. L'escursione termica diurna \u00e8 maggiore di quella stagionale, oscillando attorno ai 15 \u00b0C nei mesi invernali e i circa 10\u00b0 in quelli estivi. Durante la stagione estiva si concentrano buona parte delle precipitazioni annuali e il tempo \u00e8 spesso nuvoloso. Gli inverni sono invece piuttosto asciutti e le giornate serene sono largamente prevalenti. Le notti invernali possono essere abbastanza fredde, le minime notturne tra giugno e agosto si attestano infatti attorno ai +5/+6 \u00b0C, le gelate, seppure lievi e molto sporadiche, sono possibili in tutto il periodo compreso tra giugno e settembre. Come tipico delle aree a clima tropicale montano e subtropicale dell'Emisfero australe la transizione tra il regime meteorologico estivo ed invernale, avviene in aprile/maggio e si ripete in ottobre/novembre, in modo piuttosto brusco. Di conseguenza le stagioni intermedie sono quasi inesistenti. Le precipitazioni, pur concentrate nel semestre caldo, sono in generale abbondanti, ammontando a circa 1500 mm/anno.\nStoria.\nLa citt\u00e0 fu fondata nel 1902 nel luogo in cui sorgeva la residenza del re Mbandzeni e divenne capitale amministrativa della regione durante la dipendenza britannica tra il 1903 e il 1968.\nEconomia.\nIl centro abitato \u00e8 ancora costituito in gran parte da tradizionali capanne africane, a cui si affiancano pochi edifici moderni.\nIl centro \u00e8 principale hub economico del paese grazie ai discreti flussi turistici giornalieri provenienti dal Sudafrica, attratti dall'artigianato locale e dal casin\u00f2.\nNella zona della capitale sono attive miniere di stagno e ferro.\nImportante voce dell'esportazione \u00e8 lo zucchero, coltivato nelle piantagioni vicine.\nAmministrazione.\nGemellaggi.\nMbabane \u00e8 gemellata con:"}
{"id": "217542", "revid": "767487", "url": "https://it.wikipedia.org/wiki?curid=217542", "title": "Foveon", "text": "Foveon \u00e8 l'azienda che produce l'omonimo sensore Foveon X3, di cui \u00e8 presidente Federico Faggin. L'11 novembre 2008 il 100% della compagnia viene acquisito dall'azienda giapponese Sigma."}
{"id": "217559", "revid": "125144179", "url": "https://it.wikipedia.org/wiki?curid=217559", "title": "Giancarlo Galan", "text": "Studi.\nGiancarlo Galan si \u00e8 laureato in Giurisprudenza all'Universit\u00e0 degli Studi di Padova con una tesi in diritto ecclesiastico e ha conseguito un master in Business administration all'Universit\u00e0 Bocconi. Ha lavorato per Publitalia '80 diventandone direttore centrale.\nDal 1987 Galan \u00e8 affiliato a una loggia massonica padovana appartenente all'obbedienza massonica del Grande Oriente d'Italia dalla quale ha chiesto di \u00abentrare in sonno \u00bb il 6 giugno 2014, due giorni dopo i primi arresti per l'inchiesta sul MOSE, abbandonando riti e riunioni.\nCarriera politica.\nDal Partito Liberale Italiano a deputato di Forza Italia.\nIscritto giovanissimo al Partito Liberale Italiano, nel 1993 viene chiamato da Silvio Berlusconi a partecipare alla fondazione di Forza Italia.\nNel 1994 viene eletto alla Camera dei deputati ed \u00e8 componente della I Commissione Affari Costituzionali, della VI Commissione Finanze, della VIII Commissione Lavori Pubblici e della Commissione Parlamentare per le Questioni Regionali; nominato segretario regionale di Forza Italia, organizza nel Veneto le forze d'area moderata del territorio.\nPresidente della Regione Veneto (1995-2010).\nIl 23 aprile 1995 entra a fare parte del Consiglio regionale del Veneto, dal quale \u00e8 eletto presidente della Giunta regionale. Il 22 giugno, due mesi dopo la sua elezione in Consiglio regionale veneto, ne vengono accettate le sue dimissioni da deputato dalla Camera (gli subentra il collega Sergio Travaglia).\nDiventato il leader del partito in Veneto, viene nominato Presidente della Regione Veneto nel 1995 dopo essere arrivato primo alle Elezioni regionali sostenuto dal Polo delle Libert\u00e0 con il 38,2% seguito dal candidato de L'Ulivo, il docente universitario ed ex Sindaco di Padova Ettore Bentsik al 32,3%, al candidato della Lega Nord, il deputato Alberto Lembo pi\u00f9 indietro al 17,5% e all'ex sindacalista Cgil appoggiato da Rifondazione Comunista Paolo Cacciari fermo al 6,9%.\nNel 2000, prima volta di un'elezione diretta dei Presidenti di Regione, \u00e8 nuovamente ricandidato per la Casa delle Libert\u00e0 alla Presidenza della Regione Veneto battendo con il 54,9% il Sindaco di Venezia e neo europarlamentare, candidato de L'Ulivo, il filosofo Massimo Cacciari fermo al 38,2%.\nSi ricandida per un terzo mandato consecutivo nel 2005 appoggiato sempre dalla Casa delle Libert\u00e0 tornando a rivincere con il 50,5% pari a 1.365.698 voti contro l'ex vicepresidente di Confindustria Veneto ed ex europarlamentare DS, l'imprenditore Massimo Carraro sostenuto da L'Unione al 42,4% pari a 1.144.358 voti seguito dall'indipendentista della lista Progetto Nordest Giorgio Panto al 6%.\nIl suo dominio lungo 15 anni ininterrotti come Presidente del Veneto gli \u00e8 valso il soprannome de \"Il Doge\".\nAlle elezioni politiche del 2006 \u00e8 stato eletto senatore per Forza Italia nel Veneto, \u00e8 membro della 9\u00aa Commissione permanente (Agricoltura e Produzione Agroalimentare) ma il 12 luglio, dopo tre mesi come stabilito dalla legge, vengono accettate le sue dimissioni per incompatibilit\u00e0 optando per il ruolo di presidente regionale (sostituito dal collega Pierantonio Zanettin).\nViene rieletto in Senato alle elezioni del 2008, dimettendosi per incompatibilit\u00e0 il 29 aprile 2008 pochi giorni dopo la proclamazione degli eletti (sostituito dal collega Piero Longo).\nNel dicembre 2009, Il Popolo della Libert\u00e0, suo nuovo partito, decide di non ricandidarlo per un quarto mandato, al fine di permettere la corsa alla presidenza della regione Veneto di un esponente della Lega Nord, che culminer\u00e0 con l'elezione, l'anno successivo, del suo successore Luca Zaia. Galan ha commentato, parafrasando Talleyrand, \u00abConsidero quanto avvenuto peggio di un tradimento, e cio\u00e8 un errore\u00bb.\nMinistro delle Politiche Agricole, Alimentari e Forestali.\nIl 16 aprile 2010 Galan viene nominato Ministro delle politiche agricole alimentari e forestali del Governo Berlusconi IV in sostituzione proprio di Zaia.\nCome componente della 9\u00aa Commissione permanente (Agricoltura e produzione agroalimentare) del Senato nel 2006, Galan si \u00e8 reso noto per alcune proposte di legge di apertura alle colture OGM, che ha trovato l'opposizione dei movimenti ambientalisti e delle associazioni per l'agricoltura biologica, oltre che di diversi governi regionali, incluso lo stesso Veneto.\nMinistro dei beni e delle attivit\u00e0 culturali.\nIl 23 marzo 2011 Galan annuncia le dimissioni da Ministro delle politiche agricole alimentari e forestali, che viene affidato al leader di Iniziativa Responsabile Francesco Saverio Romano, per guidare il dicastero dei Beni e delle Attivit\u00e0 Culturali, lasciato libero dal dimissionario Sandro Bondi.\nIl \"Secolo XIX\" ha criticato l'infornata di nomine all'ultimo minuto, a seguito delle dimissioni del governo Berlusconi IV, con le quali Galan ha posizionato politici e giornalisti di area di centrodestra nelle commissioni ed enti che fanno capo al MiBAC.\nSu indicazione di Marcello Dell'Utri, da ministro Galan nomin\u00f2 Marino Massimo De Caro a consulente del ministero; De Caro fu poi nominato dal successore Lorenzo Ornaghi alla direzione della Biblioteca dei Girolamini di Napoli. De Caro si rese poi responsabile del furto di numerosi testi antichi e rari, alcuni dei quali finiti in possesso dello stesso Dell'Utri.\nIl 19 novembre 2012 Galan annuncia con un tweet la sua candidatura alle Primarie del Popolo della Libert\u00e0, poi annullate a causa della discesa in campo di Silvio Berlusconi come candidato premier del Popolo della Libert\u00e0.\nLe elezioni del 2013 e la decadenza da deputato.\nAlle elezioni politiche del 2013 Galan viene eletto deputato, come capolista del Popolo della Libert\u00e0 nella circoscrizione Veneto 1.\nIl 7 maggio 2013 viene eletto Presidente della VII Commissione Cultura, Scienza e Istruzione della Camera dei deputati.\nIl 16 novembre 2013, con la sospensione delle attivit\u00e0 del Popolo della Libert\u00e0, Galan aderisce alla nuova Forza Italia.\nResta deputato sino al 27 aprile 2016, quando decade dalla carica di parlamentare in seguito al patteggiamento della condanna sul processo MOSE a due anni e 10 mesi di reclusione, oltre al pagamento di 2,6 milioni di euro di multa; a Montecitorio gli subentra Dino Secco.\nVita privata.\nSposato con Sandra Persegato. Due i figli, uno dei quali nato in una precedente relazione di lei.\nProcedimenti giudiziari.\nPatteggiamento e condanna in primo grado per corruzione sugli appalti per il MOSE.\nIl 4 giugno 2014 viene trasmessa alla Camera dei deputati una richiesta di autorizzazione a procedere per l'arresto di Galan in relazione all'inchiesta condotta della Procura di Venezia nell'ambito delle indagini sull'ex Amministratore delegato della Mantovani S.p.A., Giorgio Baita, e sugli appalti per il MOSE.\nA Galan sarebbero contestati i reati di corruzione, concussione e riciclaggio, in relazione ai quali l'interessato si \u00e8 tuttavia dichiarato estraneo. Secondo la procura del capoluogo veneto, l'ex ministro della Cultura ha percepito \u201cuno stipendio di un milione di euro l'anno pi\u00f9 altri due milioni una tantum per le autorizzazioni\u201d necessarie all'opera. Il diretto interessato si \u00e8 difeso, dichiarandosi innocente e accusando la Guardia di Finanza, il cui lavoro scadente avrebbe indotto in errore i magistrati inquirenti.\nQuesti ultimi, per\u00f2, hanno risposto nero su bianco alla presa di posizione dell'ex governatore con un documento in cui si legge di \u201ccospicue operazioni commerciali nel Sud Est asiatico\u201d nell'ordine di 50 milioni di dollari, trovate in documenti in possesso del \u2018prestanome\u2019 Paolo Venuti, per le quali emergerebbe \u201cla riconducibilit\u00e0 alla famiglia Galan\u201d.\nContro Galan ci sono le dichiarazioni di Giovanni Mazzacurati, presidente del Consorzio Venezia Nuova, e della sua ex segretaria Claudia Minutillo. Secondo l'imprenditore l'ex ministro della Cultura e Presidente del Veneto era di fatto stipendiato insieme all'Assessore alle Infrastrutture della Regione Veneto, arrestato, Renato Chisso (PdL) : \u201cLa cosa era molto variabile, si pu\u00f2 considerare un milione l'anno\u201d aveva detto a verbale nell'interrogatorio del 31 luglio 2013.\nUn meccanismo confermato ai magistrati dalla ex assistente: \u201dEra un sistema, cio\u00e8 ogni tot quando loro potevano gli davano dei soldi\u201d.\nDall'ordine di custodia cautelare che aveva portato a 35 arresti erano emersi altri particolari: un milione e centomila euro per ristrutturare villa Rodella, la sua residenza sui Colli Euganei, 200\u00a0000 euro consegnati nel 2005 all'Hotel Santa Chiara di Venezia da Piergiorgio Baita, allora presidente della Mantovani Costruzioni, diventato la gola profonda dell'inchiesta con ampie confessioni, per finanziare la sua campagna elettorale, cinquantamila euro, nello stesso anno, versati in un conto corrente presso S.M. International Bank Spa di San Marino pi\u00f9 altri finanziamenti per altre campagne elettorali consegnati sempre da Baita alla Minutillo.\nEd \u00e8 ancora la segretaria a raccontare ai pm che un'ulteriore ricompensa consisteva nell'\u201dintestare quote di societ\u00e0 che avrebbero poi guadagnato ingenti somme dal project financing a prestanome dei politici di riferimento\u201d, Galan in primis. Dalla Regione, per procedere con i lavori, il Consorzio Venezia Nuova doveva ottenere essenzialmente la Valutazione d'impatto ambientale e la salvaguardia per la realizzazione delle dighe.\nGalan avrebbe avuto un ruolo fondamentale: quello di accompagnare Mazzacurati, presidente del Consorzio, al cospetto di Gianni Letta, quando quest'ultimo era sottosegretario alla presidenza del Consiglio nel governo di Silvio Berlusconi e al coordinatore regionale di Forza Italia e PdL Veneto, l'avvocato del premier Niccol\u00f2 Ghedini. Secondo Piergiorgio Baita, ex presidente della Mantovani, i versamenti a Galan erano avvenuti anche quando il politico padovano non era gi\u00e0 pi\u00f9 presidente del Veneto.\nFra le contestazioni a Galan c'\u00e8 quella di aver ottenuto il pagamento della ristrutturazione della propria villa di Cinto Euganeo, nel padovano: nel 2007/2008 venne ristrutturato il corpo principale del casale e nel 2011 la \u201cbarchessa\u201d.\nL'iter per l'autorizzazione all'arresto.\nIl 10 luglio 2014, la Giunta per le autorizzazioni della Camera dei deputati approva, a larga maggioranza, la relazione del deputato Mariano Rabino (Scelta Civica), deliberando in tal modo parere favorevole alla proposta di concessione della richiesta di arresto non rilevando il \"fumus persecutionis\" nei confronti dell'ex governatore del Veneto.\nA favore dell'arresto si schierano 16 deputati (10 del Partito Democratico, 3 del Movimento 5 Stelle, 1 di Sinistra Ecologia Libert\u00e0, 1 di Scelta Civica per l'Italia e 1 della Lega Nord) mentre contro 3 deputati (1 di Forza Italia, 1 del Nuovo Centrodestra, 1 del Gruppo misto - componente: Partito Socialista Italiano) e nessun astenuto sui 21 membri totali della Giunta.\nNon partecipa al voto il presidente della Giunta Ignazio La Russa (Fratelli d'Italia - Alleanza Nazionale) mentre risulta assente l'unico esponente del gruppo Per l'Italia.\nRespinta, preventivamente, la richiesta del deputato Marco Di Lello (Gruppo misto - componente: Partito Socialista Italiano) che aveva chiesto il rinvio della richiesta di custodia cautelare in carcere alla Procura di Venezia alla luce della nuova normativa sulla custodia cautelare, che prevede che siano possibili gli arresti domiciliari qualora il soggetto sia incensurato e la misura venga prevista per un reato punibile con non pi\u00f9 di tre anni con 4 s\u00ec (1 di Forza Italia, 1 del Nuovo Centrodestra, 1 di Sinistra Ecologia Libert\u00e0 e 1 del Gruppo misto - componente: Partito Socialista Italiano), 14 no (10 del Partito Democratico, 3 del Movimento 5 Stelle, 1 della Lega Nord), un astenuto (il relatore Rabino, Scelta Civica per l'Italia) con un deputato assente (Per l'Italia) e la non partecipazione al voto del Presidente La Russa (Fratelli d'Italia - Alleanza Nazionale) sui 21 totali.\nIl 22 luglio, dopo due rinvii concordati in conferenza dei capigruppo, la Camera dei Deputati decide sull'arresto del deputato Galan.\nPrima del voto viene respinta la richiesta di ulteriore rinvio avanzata dal capogruppo di Forza Italia Renato Brunetta in relazione al fatto che Galan, a causa di una frattura del perone e di una tromboflebite aggravata dal diabete preesistente era ricoverato in ospedale non potendo essere presente in Aula per difendersi prima di 45 giorni (respinta con 289 voti di scarto, a favore Forza Italia, Nuovo Centrodestra, Per l'Italia e le due componenti del Gruppo misto: Partito Socialista Italiano e Movimento Associativo Italiani all'Estero-Alleanza per l'Italia; contrari Partito Democratico, Movimento 5 Stelle, Sinistra Ecologia Libert\u00e0, Lega Nord e le due componenti del Gruppo misto: Libert\u00e0 e Diritti - Socialisti Europei (LED) e Minoranze linguistiche; astenuti Scelta Civica per l'Italia, Fratelli d'Italia - Alleanza Nazionale e la componente del Gruppo misto: Centro Democratico) e la richiesta di modifica del calendario dei lavori per far slittare il voto dopo il Decreto Carceri avanzata dal vicepresidente della Giunta Antonio Leone (Nuovo Centrodestra), (respinta con 346 voti di scarto, a favore Forza Italia, Nuovo Centrodestra e le due componenti del Gruppo misto: Partito Socialista Italiano e Movimento Associativo Italiani all'Estero-Alleanza per l'Italia; contrari Partito Democratico, Movimento 5 Stelle, Sinistra Ecologia Libert\u00e0, Scelta Civica per l'Italia, Per l'Italia, Lega Nord e le tre componenti del Gruppo misto: Libert\u00e0 e Diritti - Socialisti Europei (LED), Minoranze linguistiche, Centro Democratico; astenuti Fratelli d'Italia - Alleanza Nazionale) mentre la Presidente della Camera dei Deputati Laura Boldrini respinge senza mettere ai voti la richiesta avanzata dal Presidente della Giunta Ignazio La Russa (Fratelli d'Italia - Alleanza Nazionale) in merito a un rinvio di una settimana per una pausa riflessiva e dare la possibilit\u00e0 a Galan di presenziare in Aula nonostante la degenza.\nL'arresto.\nDopo il dibattito la Camera, con scrutinio segreto richiesto dal gruppo di Forza Italia, approva la relazione Rabino (Scelta Civica per l'Italia) favorevole alla concessione dell'arresto non ravvisando il \"fumus persecutionis\" con 395 s\u00ec, 138 no e 2 astenuti (535 presenti su 630).\nIn sede di dichiarazione di voto si esprimono a favore: Partito Democratico, Movimento 5 Stelle, Scelta Civica per l'Italia, Sinistra Ecologia Libert\u00e0, Lega Nord, Per l'Italia, Fratelli d'Italia - Alleanza Nazionale e le tre componenti del Gruppo misto: \"Libert\u00e0 e Diritti - Socialisti Europei (LED)\", \"Minoranze linguistiche\", \"Centro Democratico\", mentre si schierano contro: Forza Italia, Nuovo Centrodestra e le due componenti del Gruppo misto: \"Partito Socialista Italiano\", \"Movimento Associativo Italiani all'Estero-Alleanza per l'Italia.\"\nDopo poche ore Galan viene dimesso dall'Ospedale di Este (Padova) e dalla sua casa di Cinto Euganeo viene trasportato nel carcere di Opera (Milano).\nIl patteggiamento per corruzione.\nIl 9 ottobre 2014, dopo 78 giorni di carcere il GIP firma i domiciliari per Galan che patteggia una pena di 2 anni e 10 mesi restituendo 2,5 milioni di euro (a fronte di un maltolto di oltre 15 milioni) accolta dai PM e confermata dal GIP insieme con 19 dei 35 indagati -tra cui l'ex commercialista e l'ex segretaria Minutillo-, estinguendo definitivamente il procedimento a suo carico.\nLa decadenza da deputato.\nIl 27 aprile 2016 l'aula della Camera dei Deputati ha approvato la relazione della \"Giunta delle Elezioni\" di Montecitorio che decideva la decadenza di Giancarlo Galan dal seggio di Montecitorio sulla base della \"legge Severino\".\nLa decadenza di Galan, a cui subentra come deputato Dino Secco, \u00e8 stata approvata con 388 voti a favore (Partito Democratico, Movimento 5 Stelle, Area Popolare (NCD-UDC), Sinistra Italiana, Scelta Civica, Lega Nord, Democrazia Solidale-Centro Democratico, Fratelli d'Italia-Alleanza Nazionale e le cinque componenti del Gruppo misto: \"Partito Socialista Italiano\", \"Fare!-PRI\", \"Alternativa Libera-Possibile\", \"Minoranze Linguistiche\", \"Non iscritti\"), 40 contrari (Forza Italia e la componente del Gruppo misto: \"Conservatori e Riformisti\") e 7 astenuti (la componente del Gruppo misto: \"Alleanza Liberalpopolare-Autonomie\").\nLa condanna in primo grado.\nIl 28 febbraio 2017 viene condannato in primo grado dalla Corte dei Conti ad un risarcimento danni pari a 5,8 milioni di euro per le vicende legate al Mose.\nNell'ottobre 2021 la Corte dei Conti ha affermato di di essere riuscita a recuperare solo circa 1.800 euro rispetto ad una cifra di 5,2 milioni di euro presentata a Galan per il coinvolgimento sulle tangenti legate al Mose."}
{"id": "217568", "revid": "1777102", "url": "https://it.wikipedia.org/wiki?curid=217568", "title": "Gian Mario Spacca", "text": "Biografia.\nGian Mario Spacca nasce a Fabriano il 16 febbraio 1953.\nFrequenta la facolt\u00e0 di Scienze politiche a Roma dove si laurea nel 1976, il relatore della sua tesi \u00e8 Aldo Moro.\nLa sua carriera professionale inizia nel 1979 entrando a far parte come dirigente dell'ufficio studi della Merloni Finanziaria. Durante questo periodo entra nel consiglio direttivo della Fondazione Aristide Merloni dove coordina le attivit\u00e0 culturali e di ricerca fino al 1990. Tra i vari incarichi \u00e8 anche direttore responsabile della rivista \"Economia Marche\" de \"Il Mulino\".\nDiventa nel 1990 consigliere regionale coprendo l'incarico di presidente della Commissione Urbanistica e Ambiente. Durante la legislatura viene nominato assessore all'Artigianato, Industria, Formazione Professionale e Lavoro.\nViene rieletto consigliere regionale nel 1995. In questa legislatura viene riconfermato assessore alle attivit\u00e0 produttive. Nelle consultazioni regionali del 2000 viene rieletto consigliere regionale e ricopre l'incarico di vicepresidente della Regione Marche.\nPartecipa alle elezioni amministrative del 2005 e il 4 aprile viene eletto presidente della Regione Marche per la coalizione L'Unione per le Marche con il 57.75% dei voti.\nSuccessivamente entra a far parte del Comitato delle Regioni dell'Unione Europea.\nSi ripresenta per il secondo mandato a presidente della Regione Marche sostenuto da una coalizione di centrosinistra formata da Partito Democratico-Alleanza Riformista-API-IDV-I Verdi-UDC-Lista \"Gian Mario Spacca Presidente\". Il 29 aprile 2010 viene rieletto alla presidenza della regione con il 53,17% di preferenze battendo Erminio Marinelli (Centro destra) e Massimo Rossi (SEL+FdS)\nIl 23 aprile 2009 viene nominato membro dell'ARLEM Assemblea Euromediterranea.\nIl 4 dicembre 2010 viene nominato commissario delegato per la Protezione Civile per il Congresso Eucaristico 2011 che si \u00e8 svolto nella Provincia di Ancona tra il 3 e l'11 settembre 2011 concludendosi con la messa celebrata da papa Benedetto XVI.\nNel 2012 si allontana dal PD e fonda la lista \"Marche 2020\", con la quale si candida come presidente della Regione per le amministrative del 2015 sostenuto da Forza Italia, Area Popolare e Democrazia Cristiana.\nIl 31 maggio 2015 con il 14,21% e 86.848 voti si piazza al quarto posto alle elezioni dietro a Luca Ceriscioli del Partito Democratico, Giovanni Maggi del Movimento 5 Stelle e di Francesco Acquaroli di Fratelli d'Italia e Lega.\nImpegni in ambito europeo.\nIl 3 febbraio 2011 viene nominato dal Comitato delle Regioni d'Europa relatore della richiesta di parere \"Cooperazione territoriale nel Mediterraneo attraverso la macroregione Adriatico-Ionica\"\nIl 31 gennaio 2013 viene eletto alla guida dell'Intergruppo Adriatico-Ionico del Comitato delle Regioni d'Europa, un organismo composto dai gruppi politici presenti nel Parlamento europeo. Sempre nell'ambito del Comitato delle Regioni d'Europa, il 30 maggio 2013 viene eletto capo della delegazione italiana a Bruxelles.\nIl 3 luglio 2013 a Bruxelles ha ricevuto il riconoscimento European Entrepreneurial Regions 2014 (Premio Regione Imprenditoriale Europea) con cui il Comitato delle regioni premia le regioni che si sono contraddistinte in Europa per la loro visione e spirito imprenditoriale.."}
{"id": "217592", "revid": "15756", "url": "https://it.wikipedia.org/wiki?curid=217592", "title": "Elastam", "text": "Lo spandex (o elastam) \u00e8 una fibra sintetica di poliuretano molto utilizzata per elasticizzare i tessuti.\nDai consumatori \u00e8 pi\u00f9 conosciuta attraverso i marchi commerciali: \"Lycra\" (Invista), \"Elaspan\" (Invista), \"Dorlastan\" (Asahi), \"Roica\" (Asahi), \"Linel\" (Fillattice), \"RadiciSpandex\" (Radici Group), \"Creora\" (Hyosung).\nStoria.\nI primi studi sui poliuretani risalgono al 1937, presso i laboratori di ricerca della tedesca Bayer. Lo scopo era di trovare un'alternativa sintetica alla gomma, materia prima necessaria alle politiche di riarmo della Germania ma che doveva essere importata. Nel 1939 Paul Schlack sintetizz\u00f2 un polimero ad alto peso molecolare dotato di propriet\u00e0 elastiche.\nLa prima fibra poliuretanica dovette aspettare il dopoguerra e fu prodotta nel 1951 da W. Brenschede, attraverso un procedimento di filatura a umido e fu denominata inizialmente \"Vulkollan\", marchio ancor oggi utilizzato per altre applicazioni.\nNegli Stati Uniti degli anni cinquanta la multinazionale DuPont fece grandi investimenti nello sviluppo di una fibra elastica e nel 1959, grazie al lavoro sui poliuretani di Mark Dagenkolb Snyder e Joseph Clois Shivers, mise a punto un procedimento di filatura a secco e produsse della prima vera fibra elastica a base poliuretanica, che sar\u00e0 resa effettivamente disponibile sul mercato nel 1962 con il marchio \"Lycra\".\nLa neonata tecnologia permetteva di produrre solamente filo dal titolo relativamente grosso e le prime applicazioni si limitarono alla corsetteria e alle calze medicali, ma gi\u00e0 nel 1964 lo stilista fiorentino Emilio Pucci present\u00f2 un costume da bagno elasticizzato con Lycra.\nLa concorrenza non rimase inerte e, nel 1964, la tedesca Bayer mise in commercio la propria fibra poliuretanica sotto il marchio \"Dorlastan\", mentre l'offerta si arricchiva di filati sempre pi\u00f9 sottili, ma la vera impennata del mercato arriv\u00f2 nella seconda met\u00e0 degli anni sessanta quando gli elastomeri cominciarono ad essere largamente impiegati nella produzione delle calze da donna, grazie anche all'allora dilagante moda della minigonna. Come le calze, molti altri settori dell'industria tessile sono stati letteralmente rivoluzionati dalla massiccia introduzione di questa fibra.\nNonostante l'aumentata diffusione, la fibra poliuretanica si manteneva un prodotto relativamente costoso, ragion per cui l'uso era normalmente limitato a prodotti ad alto valore aggiunto. Sul finire degli anni novanta un forte aumento di produzione, una guerra al ribasso e la crisi economica ne hanno frazionato il prezzo, rendendo l'elastam conveniente anche in prodotti pi\u00f9 standard. Gli anni 2000 hanno visto la definitiva uscita dal settore di multinazionali del calibro di DuPont e Bayer che hanno ceduto rispettivamente a Koch Industries (2004) e Asahi KASEI (2006).\nIn Italia il filo elastam era prodotto fino al 2008 dall'italiana Fillattice a Capriate San Gervasio (BG), mentre la coreana Hyosung Corporation ha installato un impianto di orditura a San Giuliano Milanese (MI). RadiciGroup \u00e8 una multinazionale italiana, ma la sua produzione di fibra elastica era localizzata negli Stati Uniti. La presenza in Italia degli altri produttori \u00e8 limitata alla commercializzazione e all'assistenza tecnica.\nProduzione.\nPer definizione commerciale si intende per elastam una fibra sintetica elastomerica a bava continua costituita per almeno l'85% della massa da poliuretano segmentato. \u00c8 prodotta estrudendo il poliuretano fuso o in soluzione attraverso una filiera in un impianto di filatura.\nLe tecnologie di produzione sono quattro:\nFilatura a secco (\"dry spinning\").\n\u00c8 il metodo di filatura pi\u00f9 diffuso, nel mondo il 90% dell'elastam \u00e8 prodotto con questo metodo.\nIl poliuretano \u00e8 prodotto praticamente al momento partendo dalle materie prime. La reazione avviene in due fasi, nella prima un poliolo \u00e8 posto a reagire con un diisocianato per formare un intermedio chiamato \"prepolimero\", che verr\u00e0 successivamente concatenato con ammine o glicoli.\nIl poliolo \u00e8 caratterizzato dal fatto di avere dei gruppi funzionali ossidrile (-OH) ad entrambe le estremit\u00e0 e costituir\u00e0 la parte elastica della molecola; pu\u00f2 essere un poliestere o un polietere o una miscela degli stessi.\nIl diisocianato presenta invece alle estremit\u00e0 i gruppi funzionali isocianato (-NCO) e sar\u00e0 la parte rigida del poliuretano. L'isocianato di gran lunga pi\u00f9 utilizzato \u00e8 il difenilmetano diisocianato (MDI).\nLa reazione avviene tra i gruppi -NCO e -OH per formare il legame uretanico e dato che il rapporto molare tra l'isocianto e il poliolo \u00e8 di 2:1, il prodotto finale sar\u00e0 un macrodiisocianato, cio\u00e8 il prepolimero sar\u00e0 una macromolecola avente gruppi -NCO alle estremit\u00e0.\nL'estensione di catena si ottiene aggiungendo al prepolimero delle ammine bifunzionali (H2N-R-NH2) che reagendo con i gruppi -NCO formano un ureico. La reazione esotermica incrementa il peso molecolare di centinaia di volte e con esso la viscosit\u00e0; per poter mantenere il prodotto manipolabile la reazione viene condotta in un solvente adeguato e piccole quantit\u00e0 di ammine monofunzionali ne regolano la lunghezza finale. I solventi pi\u00f9 diffusi sono la dimetilformammide (DMF) e la dimetilacetammide (DMAc).\nAl polimero si aggiungono cariche inorganiche come il diossido di titanio per ottenere un filo bianco e additivi come degli antiossidanti per incrementarne la resistenza all'ossidazione e alla luce.\nIl polimero cos\u00ec prodotto viene estruso attraverso una filiera in una cella cilindrica verticale dove un flusso di gas caldo (generalmente azoto) estrae il solvente per evaporazione. Il filo attraversa la cella ad una velocit\u00e0 tra i 5 e 15\u00a0m/s tirato da un rullo posto alla fine della cella. Un torsionatore ad aria posto prima del rullo impone al filo una falsa torsione per favorire la coalescenza delle bave. Prima di raccoglierlo su bobina il filo viene lubrificato con olio siliconico e stearato di magnesio (finissaggio) per facilitare la lavorazione nelle successive fasi di tessitura.\nFilatura a umido (\"wet spinning\").\nIl polimero prodotto come nella filatura a secco viene estruso in vasche orizzontali piene d'acqua calda dove il filo si forma per coagulazione. Dopo lavaggio, essiccamento e lubrificazione \u00e8 raccolto direttamente su bobina. Rispetto alle filature \"dry\" o \"melt\", la velocit\u00e0 di produzione \u00e8 molto pi\u00f9 bassa per l'attrito che il filo incontra muovendosi in un liquido piuttosto che in un gas. Richiede meno energia per la fase di filatura, ma risulta pi\u00f9 oneroso il recupero del solvente perch\u00e9 miscelato a grandi quantit\u00e0 d'acqua.\nFilatura per fusione (\"melt spinning\").\nLa materia prima, costituita da granuli di poliuretano termoplastico (TPU) viene plastificata in un estrusore riscaldato ad oltre 200\u00a0\u00b0C. La massa fluida \u00e8 quindi spinta attraverso la filiera in una cella di filatura verticale dove incontra un flusso d'aria fredda che la solidifica. All'uscita della cella il filo, ormai formato, viene lubrificato e raccolto su bobina da una bobinatrice.\nDiffuso soprattutto in Asia, \u00e8 il processo a minor impatto ambientale dato che richiede meno energia e non utilizza solventi. In buona parte dei poliuretani, per\u00f2, la temperatura di fusione, o anche solo di plastificazione, \u00e8 superiore alla temperatura di decomposizione e questo pone dei limiti alla possibilit\u00e0 di agire sulla chimica del polimero, e quindi sulle caratteristiche finali.\nL'impiego di materie prime in granuli (\"chips\") permette inoltre di delocalizzare la produzione del polimero dalla filatura, strada non percorribile con le altre tecnologie.\nFilatura reattiva.\nIn questo procedimento, la reazione di estensione di catena avviene al momento dell'estrusione. Il prepolimero, al 100%, alla temperatura di 70-80\u00a0\u00b0C \u00e8 sufficientemente fluido da poter essere estruso in un bagno di soluzione contenente ammine polifunzionali. L'ammina presente nel bagno reagisce con i gruppi isocianato (-NCO) terminali del prepolimero formando un poliuretano a pi\u00f9 alto peso molecolare. Questa tecnologia, ormai abbandonata per le basse caratteristiche elastiche, permette la produzione di filo monobava anche di titolo grosso.\nLa fibra \u00e8 prodotta trasparente (\"clear\"), oppure bianca con l'aggiunta di cariche inorganiche; poich\u00e9 il poliuretano \u00e8 generalmente poco tingibile si produce del filato nero tinto in pasta (\"black\") per la produzione di pizzi scuri, molto raramente altri colori.\nPer la produzione di pannolini, si usa un tinto in pasta rosa o azzurro.\nLa produzione comprende una vasta gamma di titoli che vanno da 8 a 235 dtex per l'uso tessile e fino a 7.000 dtex per altri usi.\nI titoli fino a 33 dtex possono essere prodotti a singola bava, mentre i titoli maggiori sono multibava (da 2 a diverse decine).\nIl filo \u00e8 commercializzato avvolto su bobina, subbio oppure in nastri intrecciati (\"knitted tape\").\nLa resistenza al cloro (acqua di piscina) \u00e8 scarsa, perci\u00f2 un costume da mare \u00e8 poco indicato per un uso in piscina. Esistono sul mercato fibre elastam specifiche per la resistenza al cloro adatte alla fabbricazione di indumenti per la piscina.\nApplicazioni principali.\nLa fibra poliuretanica \u00e8 caratterizzata da una mano che non la rende adatta ad essere utilizzata tale e quale, quindi \u00e8 sempre utilizzata in accompagnamento nuda, oppure ricoperta (spiralatura) o scompigliata ad aria, con altre fibre continue o discontinue.\nCaratteristiche.\nFilato da copolimeri a blocchi con segmenti poliuretanici, di cui sfruttano l'elevata cristallinit\u00e0 e rigidit\u00e0, e segmenti di glicoli polietilenici che conferiscono elasticit\u00e0, questa fibra ha svariate caratteristiche che la fanno preferire alla gomma:\nEtichettatura tessile.\nSigla EAst"}
{"id": "217593", "revid": "827882", "url": "https://it.wikipedia.org/wiki?curid=217593", "title": "Willie (I Simpson)", "text": "William MacDougal, comunemente detto Willie, \u00e8 un personaggio della serie di cartoni animati \"I Simpson\".\nSvolge mansioni di giardiniere e di bidello nella scuola elementare di Springfield frequentata da Bart e Lisa, anche se talvolta viene usato come assistente di Skinner per i casi pi\u00f9 disparati. Possiede un trattore che chiama \"Duchessa\", e vive nella sua amata catapecchia nei pressi della scuola. Ha anche riesumato la salma di Jebediah Springfield. \u00c8 scozzese.\nCaratterizzazione del personaggio.\nNella localizzazione italiana, Willie viene doppiato come se fosse sardo, precisamente di Mogorella in provincia di Oristano (nella puntata 14x16, svegliato d'improvviso, esclama \u00abForza Gigi Riva\u00bb, ex calciatore del Cagliari; nella puntata 10x01 dice di provenire da \"Nord Pecurone\"). In realt\u00e0, Willie \u00e8 scozzese, cosa che diventa evidente oltre che nel doppiaggio originale anche da molti riferimenti alle sue vere origini che prescindono dal semplice doppiaggio. Willie rappresenta originariamente lo stereotipo dello scozzese ignorante, alcolizzato, irascibile e rissoso.\nLa sua professione di giardiniere gli fu data sulla nave da un poliziotto, al suo arrivo negli USA, a New York, sebbene alla domanda del controllo immigrazione rispose che era un medico. Il padre di Willie fu impiccato per aver rubato un maiale e il suo cadavere fu buttato in una palude, ma lui non pianse, nonostante ci\u00f2 in una puntata recatosi in Scozia per catturare il mostro di Loch Ness incontra i suoi genitori, entrambi identici a lui. In pi\u00f9 di una puntata viene descritto come irascibile, rozzo e dedito a pratiche non proprio ortodosse, come lavarsi con il detersivo \"Ajax\" (sicuramente inadatto all'igiene personale) e pulirsi le ascelle con una paglietta d'acciaio \"Brillo\". Inoltre nella puntata \"La cometa di Bart\" viene suscitata l'ipotesi che venga dall'Iraq. Nell'episodio della ventunesima stagione \"Scherzi e salute\", si scopre che anni prima era l'insegnante di nuoto nella piscina della scuola, presente in passato, quando Skinner era molto meno severo ma, a causa di uno scherzo, nel quale il direttore rimase per qualche giorno intrappolato nella piscina riempita di vermi, fu degradato a giardiniere e la piscina cementificata.\nIl suo personaggio ricalca lo stereotipo dello scozzese, tendenzialmente rozzo e ostile con altre popolazioni. In un'occasione, fu lui stesso a dire che gli scozzesi sono nemici storici delle varie popolazioni vicine (affermando che Bart e Lisa sono nemici per natura, come gli scozzesi nei confronti degli inglesi, dei gallesi, dei giapponesi e perfino...di altri scozzesi!). In una puntata afferma di essere sordo ma riesce a leggere le labbra, suscitando il riso dal momento che, appena terminata la frase, viene salutato da un postino, Willie tuttavia non capisce bene, credendo che l'uomo abbia insultato sua madre. In realt\u00e0, \u00e8 molto buono, generoso e coraggioso (qualit\u00e0 che emergono quando riesce a mettere da parte il suo temperamento, specialmente nell'episodio \"My fair damerino\"). Esattamente come Ned Flanders, anche se non lo d\u00e0 a vedere per via dei vestiti che porta, William ha un fisico molto atletico e forte, dimostrando in pi\u00f9 puntate di possedere capacit\u00e0 atletiche eccellenti e una forza straordinaria. In una puntata salva la vita a Bart, affrontando a mani nude e mettendo K.O. un feroce lupo.\nViene spesso ridicolizzato da Bart, che si serve dei trucchi pi\u00f9 vari per sfilargli il kilt e umiliarlo pubblicamente. Inoltre, alcune volte, ha anche un po' di antipatia per Nelson, Secco, Patata e Spada per i loro scherzi.\nIn una puntata, viene trasformato in un vero gentiluomo dalla piccola Lisa Simpson per un concorso di scienze, ma Willie sentir\u00e0 poi la mancanza della sua vecchia vita selvaggia e rozza da giardiniere, e torner\u00e0 quello di prima.\nWillie tiene da parte il grasso della mensa della scuola per poi rivenderlo e farsi la pensione, si arrabbia molto quando Homer e Bart tentano una sera di rubarlo per poi rivenderlo loro (in quella puntata si dichiara ufficiosamente scozzese, in italiano sardo). In un'altra puntata afferma di essere morto durante uno sciopero in miniera, salvo poi sorprendersi egli stesso per ci\u00f2 che ha appena dichiarato.\nNutre spesso un desiderio di vendetta verso il preside Skinner che lo sfrutta per qualsiasi cosa, anche se a parte qualche esclamazione a voce alta non l'ha mai aggredito fisicamente ma anzi aiuta spesso il preside nei momenti di bisogno. In una puntata nella quale Skinner aveva rinchiuso e si era dimenticato di liberare i bulli della scuola nello scantinato, al dubbio che fossero morti l\u00ec dentro disse che sarebbe andato in Messico verso la libert\u00e0, e cos\u00ec Willie esclam\u00f2: \"Arrestare al primo casello ti faccio!\"\nOrigini.\nGli scrittori dello show hanno sparso pi\u00f9 volte indizi sulla possibile citt\u00e0 scozzese di origine di Willie, in maniera volutamente non coerente. Ci\u00f2 ha fatto s\u00ec che i traduttori italiani della serie abbiano dovuto adattare queste battute alle origini sarde attribuite al personaggio.\nNel tredicesimo episodio dell'ottava stagione, \"Simpsoncalifragilistichespirali-d'oh-so\", nell'originale inglese, Willie afferma di essere \"\"l'uomo pi\u00f9 brutto di Glasgow\". In italiano si \u00e8 optato per \"l'uomo pi\u00f9 brutto della citt\u00e0\".\nNel settimo episodio della dodicesima stagione, \"Truffa oggi... truffa domani\", Willie \u00e8 accusato di aver rubato l'auto dei Simpson e viene processato. Homer, interrogato dall'accusa, afferma che i suoi ricordi sull'episodio sono \"annebbiati\"; cui l'avvocato accusatore ribatte:\nIn italiano, la frase \u00e8 resa:\nNell'ottavo episodio della quattordicesima stagione, \"Il padre che sapeva troppo poco\", il detective privato Dexter Colt dice a Willie che \u00e8 \"la copia sputata dello Strangolatore di Aberdeen\"\"; il giardiniere risponde fischiettando con disinvoltura e allontanandosi, suggerendo cos\u00ec che Willie sia il vero Strangolatore di Aberdeen.\nNel tredicesimo episodio della ventitreesima stagione, \"La figlia sorge ancora\", il giardiniere afferma di voler sfatare un mito sul suo conto. Quindi dice:\n\"Uppies\" e \"Doonies\" sono le due fazioni in cui per tradizione si dividono gli abitanti di Kirkwall, rispettivamente i nati a nord e a sud della cattedrale. Le due squadre competono anche annualmente nel \"Kirkwall Ba Game\", affine al calcio storico fiorentino. Gli autori dello show hanno voluto cos\u00ec sfatare le precedenti pretese di Edimburgo, Glasgow e Aberdeen, tre citt\u00e0 che rivendicavano di essere patria del personaggio. In seguito alla messa in onda dell'episodio, il deputato locale di Kirkwall ha richiesto al consiglio cittadino di Glasgow di rimuovere il giardiniere Willie dalla lista dei cittadini famosi, e cos\u00ec \u00e8 stato fatto.\nNel doppiaggio italiano, la frase \u00e8 resa come:"}
{"id": "217599", "revid": "1658", "url": "https://it.wikipedia.org/wiki?curid=217599", "title": "MB-339", "text": ""}
{"id": "217601", "revid": "33921", "url": "https://it.wikipedia.org/wiki?curid=217601", "title": "Milhouse Van Houten", "text": "Milhouse Van Houten \u00e8 un personaggio della serie televisiva animata \"I Simpson\", creata da Matt Groening. Milhouse \u00e8 il migliore amico di Bart Simpson ed essendo molto ingenuo e insicuro tende a seguirlo come un'ombra senza metterne in discussione le decisioni e non curandosi delle conseguenze delle loro azioni.\nMilhouse \u00e8 stato creato da Matt Groening per gli spot dello snack Butterfinger con protagonista Bart, e successivamente incluso nella serie televisiva. Il nome del personaggio invece \u00e8 un chiaro riferimento al nome completo di Richard Nixon, il cui secondo nome era Milhous. Groening lo scelse perch\u00e9 riteneva fosse il nome peggiore da dare a un bambino.\nIl personaggio.\n\u00c8 l'unico figlio di Kirk e Luann Van Houten. Ha una miopia estrema e per questo porta degli occhiali rossi molto spessi. Ha i capelli blu e un naso pronunciato. Nonostante sia considerato un secchione, Milhouse \u00e8 di intelligenza media e socialmente \u00e8 molto ingenuo. \u00c8 il miglior amico di Bart Simpson, con cui condivide la passione per i videogiochi, i fumetti e gli scherzi, che per\u00f2 lo tratta quasi pi\u00f9 come una spalla, considerandolo molto raramente un suo pari e usando semmai il suo carattere e la maggiore sicurezza per sfruttare Milhouse. D'altro canto, Milhouse \u00e8 totalmente dipendente da Bart e fa qualsiasi cosa egli gli dica.\nSpesso \u00e8 vittima degli scherzi di Bart: in una puntata, ad esempio, Bart lo segnala all'F.B.I. come pericoloso criminale, e Milhouse si trova ad affrontare una scena identica a quella del film \"Il fuggitivo\" in cui Harrison Ford, per sfuggire a Tommy Lee Jones, \u00e8 costretto a gettarsi dalla condotta di una diga. \u00c8 inoltre una delle vittime preferite di Nelson Muntz e degli altri bulli della scuola. A Milhouse piace da sempre la sorella di Bart, Lisa, ma lei non contraccambia anche se egli non demorde, anche se nell'episodio 19 della sesta stagione viene sottinteso che i due in futuro finiranno a letto insieme e in un altro episodio, si scopre che la giovane Simpson ha un debole per lui, al punto di baciarlo sulle labbra, dopo aver messo fine a una sua relazione con Taffy, una ragazzina popolare di quinta elementare. Storicamente molto sfortunato con le ragazze, Milhouse ha tuttavia avuto un paio di storie romantiche: con \"Samanta Puzzatta\", in \"L'amico di Bart s'innamora\" e successivamente \"Greta Wolfcastle\" figlia di Rainer Wolfcastle. In una puntata diventa una star venendo scelto come spalla del protagonista del film l\"'Uomo Radioattivo\", in qualit\u00e0 di \"Ragazzo Ionico\", film tratto da un fumetto chiaramente ispirato a Batman. Interpretare tale ruolo (che era il sogno di Bart) gli peser\u00e0 molto, tanto da portarlo a cercare una fuga disperata dal set.\nIn pi\u00f9 di un episodio viene messo in evidenza come Milhouse sia una vera e propria femminuccia, un ragazzino debole e insicuro che preferisce i divertimenti femminili (tra cui i giocattoli di \"My Little Pony\"). Per via del suo carattere debole e la sua goffaggine, non viene molto considerato dagli altri bambini (non ha nessun amico tranne Bart che per\u00f2 lo sfrutta e lo maltratta) e persino dagli adulti, in particolare Homer Simpson, che lo definisce una \"schiappa\". Perfino Marge lo considera un ragazzino disturbato e Lisa respinge sempre le sue avance. Nonostante questo Bart \u00e8 molto affezionato a Milhouse e finisce sempre col sentire la sua mancanza quando non pu\u00f2 pi\u00f9 frequentarlo.\nGli altri bambini lo vedono come un \"perdente\" ed \u00e8 la vittima degli scherzi, delle prese in giro e degli abusi non solo dei bulli Nelson, Secco, Spada e Patata ma anche di tutta la scuola, non sono rare, infatti, le occasioni in cui Milhouse viene umiliato o si umilia da solo di fronte all'intera scuola e viene deriso pubblicamente da tutti. Perfino gli insegnanti lo prendono in giro e lo considerano una nullit\u00e0, senza preoccuparsi di mascherare la cosa. Nemmeno ai suoi stessi genitori sembra importare granch\u00e9 di lui. \u00c8 uno dei personaggi pi\u00f9 sfortunati della serie, e subisce spesso infortuni o maltrattamenti.\n\u00c8 di origini olandesi dal lato del padre, ma ha origini italiane dal lato della madre: sua nonna Sofia \u00e8 siciliana, ma vive in Toscana. La madre di Milhouse proviene da Shelbyville. Nell'episodio 19 della ventiseiesima stagione, \"Su puoi salire tu, nonno\", Milhouse afferma che i suoi genitori sono cugini, mentre nell'episodio \"BaseBART\" della 22\u00aa stagione crede che i suoi genitori siano fratello e sorella. In un episodio viene rivelato che in realt\u00e0 Milhouse non ha le sopracciglia, e che ne porta delle finte (esattamente come sua madre). In una puntata, quando i Simpson escono da Springfield, si vede un cartello con su scritto \"Benvenuti a Springfield, terra di nascita di Milhouse\".\nNell'episodio \"Il peggior episodio mai visto\", Milhouse sostiene di essere pi\u00f9 giovane di tre mesi d'et\u00e0 rispetto a Bart. "}
{"id": "217605", "revid": "767487", "url": "https://it.wikipedia.org/wiki?curid=217605", "title": "Alto Per\u00f9", "text": "L'Alto Per\u00f9 era una regione sotto il controllo dell'Impero spagnolo, appartenente, prima al Vicereame del Per\u00f9, poi al Vicereame del R\u00edo de la Plata. Pu\u00f2 essere definito come antico nome della Bolivia.\nEra suddiviso in sovrintendenze (\"intendencias\"), che divennero poi dipartimenti:\nComprendeva l'altopiano boliviano ed era popolato principalmente da etnie kolla (o \"koya\") e aymara (principalmente a La Paz), uros (nei pressi del Lago Titicaca) e di altre etnie riconducibili ai quechua (nei pressi di Cochabamba, Sucre e Potos\u00ed).\nDal punto di vista etnico e culturale aveva pi\u00f9 affinit\u00e0 con il Per\u00f9 costiero e andino rispetto a quello che fu il territorio dei Moxo, corrispondente ai dipartimenti dell'Acre (nell'attuale Brasile), Beni e buona parte del dipartimento di Santa Cruz (nell'attuale Bolivia orientale e amazzonica).\nComunque tutti questi territori, al momento della separazione con R\u00edo de La Plata e con il Basso Per\u00f9, entrarono a far parte della Repubblica della Bolivia."}
{"id": "217626", "revid": "438678", "url": "https://it.wikipedia.org/wiki?curid=217626", "title": "I vichinghi (film 1958)", "text": "I vichinghi (\"The Vikings\") \u00e8 un film del 1958 diretto da Richard Fleischer.\nSi tratta di uno spettacolare film d'avventura a sfondo storico, girato negli stessi luoghi ove si svolge l'azione, e presso il Canale di Leme in Istria (Croazia). Nella versione originale la voce narrante \u00e8 di Orson Welles. L'attore Kirk Douglas, oltre che protagonista, fu anche coproduttore.\nTrama.\nGli inglesi di re Aella sono da tempo in guerra con i vichinghi guidati dal re Ragnar e da suo figlio Einar. I pirati catturano la nave che trasporta verso l'Inghilterra la bella principessa Morgana, destinata a sposare Aella, con l'intenzione di chiedere un forte riscatto per la sua liberazione. \nLo schiavo Eric, condannato a morte per aver lanciato contro Einar un falco che gli ha accecato un occhio, viene liberato da Egbert (un gallese alleato dei vichinghi) che ha riconosciuto in lui il legittimo erede al trono d'Inghilterra, usurpato da Aella. Eric fugge con la principessa Morgana. Durante il loro inseguimento, Ragnar viene catturato.\nAella ordina che Ragnar venga gettato in pasto ai lupi, poi fa tagliare una mano ad Eric per punirlo del suo tentativo di evitare a Ragnar una morte ingloriosa. Poich\u00e9 Morgana gli rifiuta il matrimonio, la fa imprigionare in una torre. Raggiunto il campo dei vichinghi, Eric convince Einar ad organizzare una spedizione contro Aella per liberare Morgana, di cui entrambi sono innamorati. Dopo aver sconfitto Aella, i due giovani si affrontano in duello per conquistare Morgana. Einar, che nel frattempo ha scoperto che Eric \u00e8 in realt\u00e0 suo fratello e che Morgana \u00e8 innamorata di lui, esita nell'attacco finale e si fa uccidere da Eric.\nEric sposer\u00e0 Morgana, diventando re d'Inghilterra e ponendo fine alla guerra con i vichinghi.\nStoricit\u00e0 dei personaggi.\nIl regista si \u00e8 ispirato nella trama ad alcuni personaggi delle saghe: Aella \u00e8 il re Aelle II di Northumbria, il vichingo Ragnar \u00e8 Ragnarr Lo\u00f0br\u00f3k. Nella tradizione Ragnar viene gettato in una fossa piena di serpenti, e non di lupi, come mostrato nel film.\nCuriosit\u00e0.\nNel film, il re Ragnar, interpretato da Ernest Borgnine, \u00e8 il padre di Einar, interpretato da Kirk Douglas. Nella realt\u00e0, i due attori sono quasi coetanei, e per la precisione, Kirk Douglas (classe 1916) \u00e8 pi\u00f9 anziano di Borgnine (classe 1917).\nIl castello che viene attaccato dai Vichinghi, nella battaglia finale, \u00e8 Fort-la-Latte che si trova in Bretagna (Francia).\nI movimenti del duello finale tra Einar e Eric, verranno usati nel 1982 per il film film d'animazione di Don Bluth, Brisby e il segreto di NIMH, nel duello finale tra Giustino e Cornelius."}
{"id": "217630", "revid": "124583858", "url": "https://it.wikipedia.org/wiki?curid=217630", "title": "Borgia", "text": "I Borgia furono una famiglia di origine spagnola e una delle famiglie pi\u00f9 conosciute in Italia nel XV e XVI secolo.\nIl cognome della famiglia, che sia in valenciano sia in castigliano era \"Borja\" (pronunciato nel primo caso e nel secondo), dal paese d'origine della casata, anche se attualmente in spagnolo \u00e8 molto pi\u00f9 utilizzata la forma italiana di Borgia. I membri di questa famiglia con i loro intrighi spesso definiti torbidi, dominarono la scena italiana a cavallo tra il XV e il XVI secolo, grazie anche allo sfrenato nepotismo prima di Papa Callisto III e poi suo nipote papa Alessandro VI, che cerc\u00f2 di favorire con ogni mezzo i figli e gli altri parenti.\nNumerosi episodi oscuri, spesso ingigantiti dai loro oppositori, caratterizzarono il pontificato di Alessandro, fornendo materiale per una sterminata letteratura nei secoli a venire: dal libertinaggio nel Palazzo Apostolico ai presunti amori incestuosi, dai delitti verso gli oppositori o i pi\u00f9 ricchi cardinali della Curia romana (per incamerarne gli averi), fino anche al supposto fratricidio di Giovanni da parte di Cesare. Ombre che si addensarono anche nelle campagne militari del Valentino, temuto per la sua ferocia, o nella turbolenta vita matrimoniale di Lucrezia Borgia.\nStoria.\nOrigini.\nLa stirpe valenciana era di antiche origini aragonesi, risalenti al XII secolo. A X\u00e0tiva, dove nacque il futuro papa Alessandro VI, poi a Gandia, entrambe nella zona valencianofona del regno di Valencia, la famiglia Borgia acquist\u00f2, a partire dal XIV secolo, un crescente potere e prestigio. In quell'epoca il regno di Valencia faceva parte della Corona d'Aragona\nL'ascesa della famiglia Borgia.\nAlfonso Borgia.\nVerso la met\u00e0 del XV secolo, i Borgia si trasferirono a Roma al seguito del cardinale Alonso Borgia (il cui nome fu italianizzato in \"Alfonso\"), eletto papa nel 1455 con il nome di Callisto III.\nRodrigo Borgia.\nIn seguito anche Roderic Borgia (il cui nome fu italianizzato in \"Rodrigo\"), nipote di Alonso, fu elevato al soglio pontificio nel 1492 con il nome di Alessandro VI.\nRodrigo ebbe svariati figli da donne sconosciute: \nDa cardinale, ebbe quattro figli da Vannozza Cattanei, nobildonna di origine mantovana, che a Roma svolgeva l'attivit\u00e0 di locandiera:\nProbabilmente ebbe anche una figlia da Giulia Farnese:\nDurante il suo papato ebbe altri due figli da donne sconosciute:\nEpilogo della saga dei Borgia, peraltro mecenati e amanti dell'arte, fu la misteriosa morte del pontefice che si disse provocata dal veleno. Altri invece parlano di febbre terzana.\nCesare Borgia.\nCesare fu il primo figlio di Rodrigo Borgia con Vannozza Cattanei e nacque probabilmente il 13 settembre 1475. Secondo le disposizioni del padre fu iniziato alla carriera ecclesiastica, tanto che non appena si laure\u00f2, suo padre lo fece cardinale. Crescendo, divenne anche un uomo abile sia in politica sia in guerra. In seguito alla morte del fratello Giovanni di Gandia, rinunci\u00f2 alla porpora cardinalizia e divenne un condottiero.\nCome militare si mise al servizio di Luigi XII di Francia, che lo nomin\u00f2 duca di Valentinois, da cui deriva il suo soprannome de \u00abil Valentino\u00bb. Con le truppe pontificie invase vari stati presenti in Romagna, sconfiggendone i signori, riunificandone i territori e venendo nominato duca di Romagna dal padre nel 1501. Figura di spicco nel Rinascimento italiano, colp\u00ec molto l'opinione pubblica dell'epoca, per la sua rapida ascesa a livello militare, per l'astuzia con cui si vendic\u00f2 dei nemici, e per la maestria con cui amministr\u00f2 la Romagna, oltre che per i complotti di cui venne accusato assieme al padre. Niccol\u00f2 Machiavelli si ispir\u00f2 a lui per la sua famosa opera \"Il Principe\".\nDopo la morte di suo padre Alessandro VI, perse gran parte della sua influenza e osteggiato da nemici della casata, in primis papa Giulio II, perse i suoi possedimenti in Italia, venne incarcerato e in seguito mor\u00ec a Viana (12 marzo 1507) al servizio del cognato Giovanni III di Navarra, dopo che era riuscito a fuggire dal carcere.\nLucrezia Borgia.\nTerza figlia del cardinale Rodrigo Borgia e della sua amante Vannozza Cattanei, Lucrezia nacque a Subiaco il 18 aprile 1480. Educata nelle arti e nelle lettere, venne fatta sposare all'et\u00e0 di tredici anni con il conte di Pesaro, Giovanni Sforza, dal padre, per motivi politici.\nDurante la giovinezza fu coinvolta in una serie di scandali. Nel 1497, papa Alessandro VI fece annullare le nozze e il conte di Pesaro lo accus\u00f2 di averlo fatto solo per poter abusare liberamente della figlia. All'accusa d'incesto con il padre, che si ripercosse molto sull'immagine pubblica della ragazza in Italia e Europa, si aggiunsero quella di incesto fraterno e quella pi\u00f9 generica di essere una donna lasciva. Alcuni cronisti riferirono che ebbe un figlio illegittimo. Nel 1500 il suo secondo marito, Alfonso d'Aragona, fu ucciso probabilmente su ordine di Cesare Borgia, dopo un cambio di alleanze che aveva avvicinato i Borgia al re di Francia.\nA Ferrara, dove si trasfer\u00ec in seguito al suo terzo matrimonio con Alfonso I d'Este, cre\u00f2 un circolo culturale a cui parteciparono Ercole Strozzi, Pietro Bembo e Ludovico Ariosto. Divenuta duchessa, durante i periodi di assenza, il marito le affid\u00f2 pi\u00f9 volte la reggenza del ducato, in cui Lucrezia offr\u00ec al duca \u00abbuoni e grandi servizi\u00bb tanto che il cavaliere Baiardo la elogi\u00f2 definendola \u00abuna perla in questo mondo\u00bb. Durante le tribolazioni della guerra, si accentu\u00f2 il suo lato religioso che aveva manifestato pi\u00f9 volte in alcuni periodi della sua vita: incominci\u00f2 a indossare il cilicio e s'iscrisse al Terz'ordine francescano, fondando anche il Monte di Piet\u00e0 di Ferrara. \nMor\u00ec il 24 giugno 1519, per complicazioni dovute al parto. Le accuse di corruzione morale sparite durante la sua vita a Ferrara, ripresero dopo la sua morte e tramandate alle cronache da numerosi oppositori dei Borgia: fra cui il Sannazaro, il Pontano e il Guicciardini.\nLa caduta della famiglia Borgia.\nDopo la morte di Alessandro VI, ebbe inizio la decadenza della famiglia e molti dei suoi membri tornarono in Spagna. Gli scandali del papato ai tempi di Alessandro VI e dei suoi successori fecero maturare il malcontento e il desiderio di riforma negli ambienti pi\u00f9 conservatori dell'Europa del nord, sfocianti di l\u00ec a poco nelle tesi luterane. Del ramo spagnolo dei Borgia furono i cardinali Juan Borgia e Pedro Luis Borgia.\nIn seguito un pronipote di Alessandro VI, Francesco Borgia (1510-1572), divenne Generale dei Gesuiti e fu poi proclamato santo.\nIl ramo italiano dei Borgia si estinse nel 1740 con la morte dell'ultimo discendente maschio, Don Luis Ignacio Borgia undicesimo Duca di Gandia, ma in realt\u00e0 questo, sposatosi con Albertina Fornari per evitare l'ignominia cambi\u00f2 cognome con quello della moglie, e infatti oggi la diretta discendenza dovrebbe portare alla famiglia Bertinelli-Fornari di Perugia .\nAltri Borgia.\nAttualmente l'unica discendenza patrilineare, cio\u00e8 di filiazione riferendosi esclusivamente al padre e che conserva il cognome paterno o agnatica, che cade direttamente da maschio a linea maschile e che mantiene anche il cognome paterno, la famiglia Borja o Borgia, in linea diretta da Giovanni Borgia, II Duca di Gandia e Maria Enriquez de Luna, che ha continuato Lucas Vicente Joaquin Borja e Lasteros figlio di Francisco Jos\u00e9 de Borja e Pace Duca di Estrada, \u00e8 in Ecuador e Cile. Uno dei suoi discendenti \u00e8 descritto Rodrigo Borja Cevallos, Capo di Stato dell'Ecuador.\nA Perugia prosper\u00f2 il ramo collaterale Borgia-Sulpizi, proprietari di un grande castello presso il lago Trasimeno.\nIl cognome Borgia si riscontra in alcune delle comunit\u00e0 etniche e linguistiche albanesi d'Italia (arb\u00ebresh\u00ebt), ed \u00e8 diffuso in varianti che poco si diversificano. Originariamente il cognome era in albanese \"Borshi-a\", originario della localit\u00e0 di \"Borsh\" del sud di Valona, dalle parti del Bilishti. Agli albanesi esuli in Italia \u00e8 poi mutato il cognome nella forma attuale. Probabilmente ha inciso la fonetica, in quanto il suono del cognome era molto similare a quello pi\u00f9 popolare \"Borgia\" degli Aragona, da qui si desume la sua \"italianizzazione\", avvenuta per molti dei cognomi degli albanesi in Italia. Col cognome Borgia spicca la figura di Padre Nilo, jeromonaco basiliano dell'Abbazia di Grottaferrata e filologo. In ambito gastronomico esiste il liquore Elisir San Marzano Borsci, prodotta dalla famiglia Borsci dell'Albania Tarantina."}
{"id": "217631", "revid": "1658", "url": "https://it.wikipedia.org/wiki?curid=217631", "title": "Gabriel Urbain Faur\u00e9", "text": ""}
{"id": "217632", "revid": "287204", "url": "https://it.wikipedia.org/wiki?curid=217632", "title": "Gabriel Faure", "text": ""}
{"id": "217635", "revid": "1982", "url": "https://it.wikipedia.org/wiki?curid=217635", "title": "Bosc", "text": ""}
{"id": "217636", "revid": "1982", "url": "https://it.wikipedia.org/wiki?curid=217636", "title": "Bosc (Ari\u00e8ge)", "text": ""}
{"id": "217637", "revid": "1982", "url": "https://it.wikipedia.org/wiki?curid=217637", "title": "Bosc (H\u00e9rault)", "text": ""}
{"id": "217638", "revid": "111268484", "url": "https://it.wikipedia.org/wiki?curid=217638", "title": "Hibernate", "text": "In informatica Hibernate (talvolta abbreviato in H8) \u00e8 una piattaforma middleware \"open source\" per lo sviluppo di applicazioni Java, attraverso l'appoggio al relativo framework, che fornisce un servizio di Object-relational mapping (ORM) ovvero gestisce la persistenza dei dati sul database attraverso la rappresentazione e il mantenimento su database relazionale di un sistema di oggetti Java.\nCome tale dunque, nell'ambito dello sviluppo di applicazioni web, tale strato software si frappone tra il \"livello logico di business\" o di elaborazione e quello di persistenza dei dati sul database (\"Data Access Layer\").\n\u00c8 stato originariamente sviluppato da un team internazionale di programmatori volontari coordinati da Gavin King; in seguito il progetto \u00e8 stato proseguito sotto l'egida di JBoss, che ne ha curato la standardizzazione rispetto alle specifiche Java EE.\nCaratteristiche.\nHibernate \u00e8 distribuito in licenza LGPL sotto forma di librerie software da linkare nel progetto di sviluppo software. Lo scopo principale di Hibernate \u00e8 quello di fornire un \"mapping\" delle classi Java in tabelle di un database relazionale; sulla base di questo \"mapping\" Hibernate gestisce il salvataggio degli oggetti di tali classi su database (tipicamente attributi di oggetti per ciascun campo dati della tabella). Si occupa inoltre al rovescio del reperimento degli oggetti dal database, producendo ed eseguendo automaticamente le query SQL necessarie al recupero delle informazioni e la successiva reistanziazione dell'oggetto precedentemente \"ibernato\" (mappato su database).\nL'obiettivo di Hibernate \u00e8 quello di esonerare lo sviluppatore dall'intero lavoro relativo alla persistenza dei dati. Hibernate si adatta al processo di sviluppo del programmatore, sia se si parte da zero sia se da un database gi\u00e0 esistente. Hibernate genera le chiamate SQL e solleva lo sviluppatore dal lavoro di recupero manuale dei dati e dalla loro conversione, mantenendo l'applicazione portabile in tutti i database SQL. Hibernate fornisce una persistenza trasparente per \"Plain Old Java Object\" (\"POJO\"); l'unica grossa richiesta per la persistenza di una classe \u00e8 la presenza di un costruttore senza argomenti. In alcuni casi si richiede un'attenzione speciale per i metodi \"equals()\" e \"hashcode()\".\nHibernate \u00e8 tipicamente usato sia in applicazioni Swing che Java EE facenti uso di servlet o EJB di tipo \"session beans\".\nLa versione 3 di Hibernate arricchisce la piattaforma con nuove caratteristiche come una nuova architettura Interceptor/Callback, filtri definiti dall'utente, e annotazione stile JDK 5.0 (Java's metadata feature). Hibernate 3 \u00e8 vicino anche alle specifiche di EJB 3.0 (nonostante sia stato terminato prima di EJB 3.0 le specifiche erano gi\u00e0 state pubblicate dalla Java Community Process) ed \u00e8 usato come spina dorsale per l'implementazione EJB 3.0 di JBoss.\nNel dicembre 2011 \u00e8 uscita la versione 4.0, e a gennaio 2012 la versione 4.01. Nel mese di agosto 2013 \u00e8 stata resa disponibile la versione 4.2.4."}
{"id": "217641", "revid": "120865235", "url": "https://it.wikipedia.org/wiki?curid=217641", "title": "Bromuro d'argento", "text": "Il bromuro d'argento \u00e8 un sale di colore giallo chiaro, che viene prodotto facendo reagire argento e bromo. A differenza della maggior parte dei bromuri, \u00e8 insolubile in acqua.\nLa sua formula bruta \u00e8 AgBr.\nApplicazioni.\nEssendo una sostanza fotosensibile al blu, viene utilizzato per la fotografia."}
{"id": "217642", "revid": "287204", "url": "https://it.wikipedia.org/wiki?curid=217642", "title": "Addome (anatomia)", "text": "Laddome \u00e8 la cavit\u00e0 corporea che, assieme alla cavit\u00e0 toracica, costituisce il cosiddetto celoma. \u00c8 delimitata anteriormente dalla parete addominale anteriore, \u00e8 chiusa in alto dal diaframma che la separa dalla cavit\u00e0 toracica e si continua inferiormente con la cavit\u00e0 pelvica. Vi sono contenuti gli organi dell'apparato digerente. La cavit\u00e0 addominale \u00e8 rivestita interamente da una membrana sierosa detta peritoneo.\nAnatomia topografica.\nLa cavit\u00e0 addominale pu\u00f2 essere divisa in regioni:\nesse sono tracciate da 2 linee immaginarie verticali, la linea emiclaveare o epiclavipubiche destra e sinistra, che passano a met\u00e0 della clavicola e scendono gi\u00f9 fino alla sinfisi pubica, e da 3 linee immaginarie orizzontali, la linea basisternale (dove finisce lo sterno, quindi in corrispondenza del processo xifoideo), la linea sottocostale (all'altezza della decima costa), e infine la linea basiliaca, che passa per le due spine iliache antero-superiori dell'osso iliaco. \nAvremo cos\u00ec una fascia compresa tra la linea basisternale e la linea sottocostale, suddivisa in tre regioni dalle due linee emiclaveari: la regione centrale o mediana si chiama epigastrio, mentre le due laterali prendono il nome di ipocondrio di destra e ipocondrio di sinistra. Gli organi che si trovano negli ipocondri sono protetti dalla gabbia toracica; invece gli organi nell'epigastrio non sono protetti, anche se i pugili riescono a sviluppare una resistenza muscolare analoga alla gabbia toracica.\nProseguendo verso il basso troviamo una seconda fascia, compresa tra la linea sottocostale e la linea bis-iliaca, in cui le due linee emiclaveari delimitano tre regioni: una centrale, detta regione ombelicale o mesogastrio, e due laterali, cio\u00e8 il fianco, o regione lombare, di destra e di sinistra.\nInfine, l'ultima fascia \u00e8 compresa tra la linea basiliaca e il tubercolo pubico o la sinfisi pubica. Le due linee emiclaveari individuano in questa fascia tre regioni: quella centrale o mediana \u00e8 definita ipogastrio, e le due regioni laterali sono la fossa iliaca o regione inguino-addominale di destra e di sinistra."}
{"id": "217643", "revid": "125622939", "url": "https://it.wikipedia.org/wiki?curid=217643", "title": "Tony Curtis", "text": "Attore brillante ed estremamente versatile, fu uno dei divi hollywoodiani di maggior successo negli anni '50 e '60. I suoi ruoli pi\u00f9 celebri si ritrovano nei film \"Piombo rovente\", \"A qualcuno piace caldo\", \"Operazione sottoveste\", \"Spartacus\", \"La grande corsa\" e \"Lo strangolatore di Boston;\" ebbe inoltre successo nella serie televisiva \"Attenti a quei due\" in coppia con Roger Moore.\nBiografia.\nTony Curtis, nato Bernard Schwartz il 3 giugno 1925 al Flower Fifth Avenue Hospital sulla 105sima a Manhattan, fu il primo dei tre figli maschi di Helen Klein ed Emanuel Schwartz, di professione sarto. La sua famiglia era ebraica aschenazita di origini slovacche/ungheresi (la madre era di Va\u013ekova). Molte biografie hanno riportato il Bronx come luogo di nascita di Curtis, probabilmente perch\u00e9 gli Schwartz vi si trasferirono quando Tony era ancora molto giovane, ma questa informazione fu corretta dallo stesso attore nel corso di un'intervista televisiva. Nel 1938 la famiglia fu sconvolta dalla morte del fratello di Tony, Julius, travolto da un camion.\nCurtis debutt\u00f2 nel cinema nella parte di un fatuo ballerino in \"Doppio gioco\" (1949) di Robert Siodmak.\nNel 1950 partecip\u00f2, in ruoli secondari, anche ai film western \"Sierra\" di Alfred E. Green, \"Winchester '73\" di Anthony Mann e \"I predoni del Kansas\" di Ray Enright. Negli anni cinquanta altern\u00f2 ruoli leggeri, in cui mise in evidenza il fisico prestante e la morbida bellezza virile, con ruoli in parti drammatiche, dimostrando notevole versatilit\u00e0. Fanno parte del primo gruppo, tra gli altri, \"Il principe ladro\" (1951) di Rudolph Mat\u00e9, \"Il figlio di Al\u00ec Bab\u00e0\" (1952) di Kurt Neumann e \"Il mago Houdini\" (1953) di George Marshall, ove ebbe come partner per la prima volta Janet Leigh; nel secondo gruppo si segnalano \"Furia e passione\" (1952) di Joseph Pevney (in cui interpret\u00f2 un pugile sordomuto), \"La giungla del quadrato\" (1955) Jerry Hopper, \"Trapezio\" (1956) di Carol Reed, \"Piombo rovente\" (1957) di Alexander Mackendrick, in cui imperson\u00f2 Sidney Falco, un portaborse nel mondo corrotto del giornalismo americano, e \"Cenere sotto il sole\" (1958) di Delmer Daves.\nEbbe una parte di assoluto rilievo, particolarmente apprezzata dalla critica, in \"La parete di fango\" (1958) di Stanley Kramer, in cui imperson\u00f2 un carcerato fuggiasco incatenato a Sidney Poitier, interpretazione che gli valse una candidatura al premio Oscar. Dopo avere dato prova di abile commediante in coppia con Cary Grant in \"Operazione sottoveste\" (1959) di Blake Edwards, ottenne la definitiva e duratura consacrazione nel triplo ruolo di suonatore di sassofono, di magnate del petrolio e di \"Josephine\" in \"A qualcuno piace caldo\" (1959), capolavoro di Billy Wilder, accanto a Marilyn Monroe e Jack Lemmon. Nel kolossal \"Spartacus\" (1960) di Stanley Kubrick recit\u00f2 accanto a Laurence Olivier, Jean Simmons e Kirk Douglas, protagonista e produttore dello stesso film, insieme al quale aveva gi\u00e0 lavorato in \"I vichinghi\" (1958) di Richard Fleischer.\nNell'arco degli anni sessanta si specializz\u00f2 tuttavia in ruoli brillanti, ottenendo il favore del pubblico e buoni riscontri anche da parte della critica. Di questo periodo particolarmente intenso della sua carriera, si segnalano tra gli altri: \"Chi era quella signora?\" (1960) di George Sidney, accanto a Janet Leigh, \"20 chili di guai!... e una tonnellata di gioia\" (1962) di Norman Jewison, \"Ciao, Charlie\" (1964) di Vincente Minnelli, \"Donne, v'insegno come si seduce un uomo\" (1964) di Richard Quine, \"La grande corsa\" (1965) di Blake Edwards, \"Due assi nella manica\" (1966) di Norman Panama, \"Arrivederci, Baby!\" (1966) di Ken Hughes, \"Piano piano non t'agitare\" (1967) di Alexander Mackendrick, \"La cintura di castit\u00e0\" (1967) di Pasquale Festa Campanile, \"Quei temerari sulle loro pazze, scatenate, scalcinate carriole\" (1969) di Ken Annakin e \"Supponiamo che dichiarino la guerra e nessuno ci vada\" (1970) di Hy Averback.\nSembra che nel 1961 il regista Blake Edwards, con il quale aveva gi\u00e0 lavorato, lo avesse preso in considerazione per \"Colazione da Tiffany\", in un ruolo poi assegnato a George Peppard. Nel 1965 avrebbe dovuto recitare in un film di George Cukor e con accanto Gina Lollobrigida - gi\u00e0 sua partner insieme a Burt Lancaster nel citato \"Trapezio\" - poi riadattato ed uscito con il titolo \"Lady L\", diretto da Peter Ustinov e interpretato da Sophia Loren e Paul Newman. In quello stesso anno apparve insieme a Jerry Lewis nella commedia \"Boeing Boeing\" di John Rich.\nDopo aver interpretato anche ruoli drammatici come in \"Ragazzi di provincia\" (1960) di Robert Mulligan, accanto a Debbie Reynolds, \"Taras il magnifico\" (1962) di J. Lee Thompson (sul set del quale conobbe la sua seconda moglie Christine Kaufmann) e \"Capitan Newman\" (1963) di David Miller, ove affianc\u00f2 Gregory Peck ed Angie Dickinson, verso la fine degli anni sessanta Curtis affront\u00f2 personaggi pi\u00f9 impegnativi e in sintonia con modelli cinematografici che stavano rapidamente mutando: tra gli altri, fu protagonista nel ruolo di un serial killer schizofrenico in \"Lo strangolatore di Boston\" (1968) di Richard Fleischer, ove affianc\u00f2 Henry Fonda e per il quale venne candidato al Golden Globe come migliore attore. Uno dei suoi film di quel periodo fu anche \"Al soldo di tutte le bandiere\" (1970) di Peter Collinson, accanto a Charles Bronson e Mich\u00e8le Mercier.\nA partire dai primi anni settanta di un certo rilievo fu anche la sua attivit\u00e0 televisiva, in particolare come coprotagonista della serie di produzione britannica \"Attenti a quei due\" (1970-1972), di grande successo soprattutto in Europa, in cui imperson\u00f2 il ricco e disinvolto playboy americano Danny Wilde, contrapposto all'elegante e raffinato lord inglese Brett Sinclair (interpretato da Roger Moore), entrambi impegnati a fronteggiare malviventi e belle donne in scanzonate avventure di intrighi e mistero.\nAlla fine del decennio torn\u00f2 al cinema e alla commedia, interpretando personaggi scanzonati, pur se in ruoli secondari. Da ricordare le sue partecipazioni ai film \"E io mi gioco la bambina\" (1980) di Walter Bernstein, accanto a Walter Matthau e Julie Andrews, \"Assassinio allo specchio\" (1980) di Guy Hamilton, con Angela Lansbury, \"C'\u00e8 qualcosa di strano in famiglia\" (1984) e \"La signora in bianco\" (1985) di Nicolas Roeg, accanto a Theresa Russell. Tra le sue ultime apparizioni di rilievo vanno ricordate quelle nei film \"Gli ultimi fuochi\" (1976) di Elia Kazan, \"Brainwaves onde cerebrali\" (1983) di Ulli Lommel, \"Una vita spezzata\" (1986) e \"Vado a vivere a New York\" (1993).\nTony Curtis mor\u00ec a 85 anni nella sua casa nei pressi di Las Vegas, il 29 settembre 2010, a seguito di una broncopneumopatia cronica ostruttiva di cui soffriva da tempo.\nVita privata.\nCurtis fu sposato sei volte:\nNell'agosto del 2009 Curtis rivel\u00f2, in uno dei suoi tanti libri di memorie, di avere avuto una relazione con l'attrice Marilyn Monroe. Entrambi erano agli esordi della carriera artistica. Queste le parole di Curtis: \"\u00abTutto era bello con lei sebbene non sapessi mai cosa pensasse la mia partner mentre eravamo a letto insieme. Scoprii solo in seguito che durante quel nostro rapporto segreto Marilyn era rimasta incinta e aveva perso il nostro bambino\u00bb\"."}
{"id": "217648", "revid": "599013", "url": "https://it.wikipedia.org/wiki?curid=217648", "title": "Incubazione", "text": ""}
{"id": "217650", "revid": "1543377", "url": "https://it.wikipedia.org/wiki?curid=217650", "title": "Dialetto andaluso", "text": "L'andaluso (in andaluso occidentale \"andal\u00fa\", in andaluso orientale \"andal\u00fbh\", in spagnolo \"andaluz\") \u00e8 una variante dello spagnolo parlato nella comunit\u00e0 autonoma dell'Andalusia.\nDiffusione.\nL'andaluso \u00e8 diffuso nell'intera regione dell'Andalusia, nonch\u00e9 in alcune zone confinanti dell'Estremadura e della regione di Murcia: in tutto copre un'area di quasi 100.000\u00a0km\u00b2 in cui vivono pi\u00f9 di 8 milioni di persone, pari a circa il 18% dell'intera popolazione spagnola.\nL'importanza del dialetto andaluso cresce ulteriormente se ci si limita a considerare l'area in cui lo spagnolo possiede varianti proprie (ossia escludendo le zone di lingua galiziana, asturiana, basca, catalana e aragonese).\nL'andaluso, pur essendo un dialetto unitario, si distingue in due zone: quella occidentale e quella orientale. La zona occidentale comprende le province di Huelva, Siviglia, Cadice e la parte occidentale delle provincie di Cordova e Malaga, nonch\u00e9 la parte meridionale di quella di provincia di Badajoz; la zona orientale \u00e8 composta dalle province di Ja\u00e9n, Granada, Almer\u00eda e dalla parte orientale di quelle di Cordova e Malaga, e penetra fino nella regione di Murcia dove si fonde con il dialetto murciano.\nCaratteristiche principali.\nIn generale la pronuncia andalusa \u00e8 piuttosto rapida e tende a \u201cmangiarsi\u201d alcune consonanti (sostituendole con altre pi\u00f9 facili/veloci da pronunciare, o addirittura eliminandole). Pure caratteristica \u00e8 la grande ricchezza lessicale, dovuta soprattutto a prestiti dall'arabo e dal vandalico.\nTra i tratti salienti dell'andaluso figurano:"}
{"id": "217681", "revid": "106456", "url": "https://it.wikipedia.org/wiki?curid=217681", "title": "Zoologischer Garten", "text": "Il Zoologischer Garten Berlin (\"giardino zoologico di Berlino\") \u00e8 insieme al Tierpark Berlin uno dei due giardini zoologici di Berlino. \u00c8 uno dei pi\u00f9 grandi zoo della Germania e anche dei pi\u00f9 forniti, in termini di specie animali, del mondo.\nDescrizione.\nSi trova al limite occidentale del quartiere Tiergarten, nelle vicinanze del Kurf\u00fcrstendamm e della stazione ferroviaria \"Zoologischer Garten\".\nAdiacente allo zoo vi \u00e8 il grande parco del Tiergarten. Anche all'interno dello zoo ci sono molti giardini e piccoli laghetti. Nel dicembre 2006, nel parco \u00e8 nato l'orso polare Knut, rapidamente diventato una delle maggiori attrazioni dello zoo berlinese.\nLe vicende del libro (e del film) \"Noi, i ragazzi dello zoo di Berlino\" (\"Wir Kinder vom Bahnhof Zoo\") sono invece ambientate nei dintorni della stazione ferroviaria \"Zoologischer Garten\", adiacente al giardino zoologico."}
{"id": "217687", "revid": "125332969", "url": "https://it.wikipedia.org/wiki?curid=217687", "title": "Sergio Citti", "text": "Il suo nome \u00e8 legato al sodalizio artistico con Pier Paolo Pasolini. Era fratello dell'attore Franco Citti.\nBiografia.\nConsulente di Pasolini per i romanzi d'ambiente e linguaggio romanesco, fu collaboratore in quasi tutti i suoi film ma gi\u00e0 in precedenza aveva collaborato con Bolognini (\"La notte brava\", \"La giornata balorda\") e Franco Rossi (\"Morte di un amico\").\nCome regista esord\u00ec con \"Ostia\" (1970) rivelando una spiccata personalit\u00e0. Se ne ebbe conferma in \"Storie scellerate\" (1973) e poi in \"Casotto\" (1977), \"Due pezzi di pane\" (1979) e \"Il minestrone\" (1981).\nDopo alcuni anni di assenza torn\u00f2 dietro la macchina da presa con \"Mortacci\" (1989), curiosa storia a episodi ambientata in un cimitero.\nCon \"I magi randagi\" (1996) ripropose un vecchio progetto pasoliniano, caratterizzato da una comicit\u00e0 beffarda e surreale.\nNel 2001 in \"Vipera\", sceneggiato insieme a Vincenzo Cerami, affront\u00f2 il genere melodrammatico con al centro il tema della maternit\u00e0. Nello stesso anno partecip\u00f2 al documentario \"Pier Paolo Pasolini e la ragione di un sogno\" di Laura Betti.\nIl suo ultimo lavoro fu \"Fratella e sorello\" (2005).\nMalato di cuore da lungo tempo, Sergio Citti muore a Roma nel quartiere di Ostia l'11 ottobre dello stesso anno, l\u00ec dove era cominciata la sua carriera registica. A livello sociale aveva aderito a Cities for Life."}
{"id": "217698", "revid": "2225", "url": "https://it.wikipedia.org/wiki?curid=217698", "title": "Il libro dei cinque elementi", "text": ""}
{"id": "217703", "revid": "149485", "url": "https://it.wikipedia.org/wiki?curid=217703", "title": "Comunicazione istituzionale", "text": ""}
{"id": "217705", "revid": "125205801", "url": "https://it.wikipedia.org/wiki?curid=217705", "title": "Barbagia", "text": "La Barbagia (\"Barb\u00e0gia\" o \"Barbaza\" in sardo) \u00e8 una vasta regione montuosa della Sardegna centrale che si estende sui fianchi del massiccio del Gennargentu. La regione \u00e8 costituita dall'areale del Gennargentu e dell'Ogliastra, dal Supramonte e al nuorese.\nConfina con la Gallura, la Baronia, l'Oristanese, la valle del Tirso e il Sarcidano e copre un'area di circa 1.300\u00a0km\u00b2 con una popolazione di circa 120.000 abitanti. Il centro pi\u00f9 popoloso \u00e8 Nuoro.\nGeografia fisica.\nIl paesaggio della Barbagia \u00e8 molto vario: va dai rocciai di granito ai contrafforti del Gennargentu ogliastrino, comprendendo la valle del Rio Pardu, dalle vallate del Cedrino fino ai pascoli di Ollolai, ai pascoli montani di Seui, per poi riscendere a mare verso Baunei.\nSono molto diffusi e ricchi di fauna i boschi di leccio, ginepro, tasso e roverella.\nStoria.\nSecondo una dibattuta tesi dell'archeologo Giovanni Lilliu, la storia sarda \u00e8 stata in ogni tempo caratterizzata da ci\u00f2 che egli definiva come \"costante resistenziale sarda\", ossia la lotta millenaria condotta dagli isolani contro i nuovi invasori. \nPreistoria e storia antica.\nL'insediamento umano (Homo sapiens) pi\u00f9 antico della Barbagia, risalente al Paleolitico superiore, \u00e8 stato rinvenuto nella grotta Corbeddu di Oliena. Seguirono nei millenni successivi le varie \"facies\" culturali prenuragiche e nuragiche che caratterizzarono tutto il territorio sardo.\nLa colonizzazione cartaginese non interess\u00f2 le zone montane della Sardegna centrale e settentrionale, essendo i punici interessati solo al dominio delle zone costiere, funzionali ai loro traffici commerciali. Rimasero indipendenti le trib\u00f9 sarde dell\u2019Ogliastra, della Barbagia, della Gallura, del Goceano, dell\u2019Anglona, della Romangia e della Nurra, che continuarono a vivere alla maniera nuragica, ma che s\u2019imbarbarirono col tempo per effetto della segregazione. \nTra i sardi indigeni e i punici si stabilirono semplici rapporti di convivenza e commercio.\nAnche le prime fasi della dominazione romana furono estremamente avversate da Corsi e Balari del nord Sardegna ed, in particolare, dalle popolazioni che vivevano nella zona che va dal bittese al sud del Gennargentu, e dal Marghine-Goceano fino al golfo di Orosei qualificate come \"\"Civitates Barbariae\" in et\u00e0 repubblicana e \"Barbaricini\"\" in et\u00e0 tardo imperiale e vandalica. Il toponimo Barbagia deriva dal latino che si contrapponeva alla \"Romania\", il resto della Sardegna ove avvenivano i traffici commerciali di Roma. Il Paulis afferma che l\u2019espressione civitates Barbariae va intesa nel senso in cui essa ricorre in \u00abfonti letterarie e epigrafiche soprattutto per l\u2019area celtica e per la Germania\u00bb, laddove indica \u00abi \u2018cantoni\u2019 privi di urbs, privi dell\u2019organizzazione urbana\u00bb. Il confine della Barbagia era dunque quello che divideva il territorio delle funzioni urbane da quello che ne era privo, da quello in cui popoli poco numerosi, legati pi\u00f9 da vincoli tribali che amministrativi, vivevano distribuiti in piccoli insediamenti collocati in latifondi di uso comunitario, sorvegliati ed egemonizzati da \u00abalcuni campi militari posti a controllo della rete stradale, almeno in et\u00e0 repubblicana e nei primi decenni dell\u2019impero\u00bb.\nI confini della Barbagia erano dunque essenzialmente economici e sociali, non politico-militari. Essa venne scelta a pi\u00f9 riprese come sede di deportazione e di esilio. Tiberio vi deport\u00f2, secondo la testimonianza di Tacito, \"coercendis illic latrociniis\" \u2013 e quindi in prossimit\u00e0 di aree montane \u2013 4000 liberti o figli di liberti devoti ai culti egizi o giudaici. Probabilmente il re vandalo Genserico (428-477) vi fond\u00f2 una colonia di Mauri \u00abla quale, mentre da un lato liberava le provincie africane da elementi torbidi e infidi ch\u2019erano pericolo permanente per la pace interna e la prosperit\u00e0 dello stato, doveva essere in Sardegna un puntello alla sovranit\u00e0 vandalica dacch\u00e9 la diversit\u00e0 etnica, delle lingua, della religione e de\u2019 costumi impediva ogni intesa con gli indigeni. \u00c8 evidente che nessun imperatore o re avrebbe esiliato chicchessia in un'area non adeguatamente controllata sia sotto il profilo militare che politico. Insomma, la Barbagia \u00e8 nata prima della \"Rom\u00e0nia\" sarda, e non ha mai avuto uno statuto politico n\u00e9 ideologico. \nI clan storici citati dai romani e, probabilmente, tutti appartenenti alla famiglia degli Iliensi erano:\nCos\u00ec Diodoro Siculo descrive le popolazioni iliensi che, abbandonate le pianure e le coste, si rifugiarono nell'interno per sfuggire alle dominazioni straniere.\nIl processo di \"latinizzazione\" fu lento e dovuto soprattutto all'opera di insediamento di coloni ed all'assegnazione delle terre alle popolazioni locali (al fine di renderle stanziali) in et\u00e0 imperiale, a cui risalgono i latifondi definiti da cippi di confine. Importante fu anche l'arruolamento delle genti locali nell'esercito imperiale come mercenari o inquadrate come \"coorti\" vere e proprie.\nIl Medioevo.\nGi\u00e0 poco prima della caduta dell'Impero romano d'Occidente, avvenuta nel 476, la Sardegna venne conquistata dai Vandali, una popolazione germanica che dopo aver conquistato l'Africa romana negli anni 430, in seguito costru\u00ec una potente flotta annettendo le varie isole del Mediterraneo occidentale. La dominazione vandalica della Sardegna dur\u00f2 fino al 534, quando Giustiniano I, imperatore d'Oriente, riusc\u00ec a riconquistare l'isola per l'Impero romano d'Oriente.\nLe fonti storiche pi\u00f9 importanti su quel periodo sono costituite dalle testimonianze dirette di Procopio e dalle 39 lettere di papa Gregorio I (590-604). Dalle lettere del Pontefice emerge l'esistenza di due Sardegne diverse fra loro: una romanizzata, cristianizzata e romana (quella dei \"Provinciales\"), ed una interna, costituita da aggregati cantonali, con popolazioni idolatre e pagane, la \"Gens Barbaricina\" governata dal \"dux\" Ospitone. Facendo seguito ad una costante e tenace azione diplomatica (testimoniata nelle lettere succitate), nell'estate del 594 si concluse un patto tra Bizantini e Barbaricini e, tra i vari accordi, Hospiton accett\u00f2 la conversione al cristianesimo del suo popolo. Per evangelizzare a fondo la Corsica e la Sardegna, papa Gregorio affid\u00f2 le due isole ai Benedettini delle isole toscane, che vi rimasero per tutto il Medioevo, anche se la cristianizzazione avvenne anche ad opera degli ordini monastici greco-bizantini: studiti, basiliani ecc. I Benedettini costruirono piccoli monasteri, detti abbadie, e curarono la costruzione delle pievi, delle vie e la tenuta dei fondi agricoli.\nLa Barbagia in et\u00e0 giudicale (IX-XV secolo d.C.) era divisa in diverse curatorie, amministrate dai quattro giudicati sardi di Torres, Gallura, Arborea e Cagliari. Successivamente alla caduta dell'ultimo giudicato superstite, quello di Arborea, venne definitivamente inglobata nel Regno di Sardegna dagli aragonesi.\nRegioni storiche.\nSi divide in:\nLa regione appartiene quasi interamente alla provincia di Nuoro. I principali comuni oltre a Nuoro sono: Olzai, Ollolai, Aritzo, Atzara, Belv\u00ec, Gadoni, Gavoi, Ollolai, Lodine, Fonni, Desulo, Teti, Tiana, Ovodda, Orani, Oniferi, Orgosolo, Sarule, Ortueri, Orotelli, Orune, Mamoiada, Meana Sardo, Tonara, Austis, Samugheo, Sorgono, Oliena, Dorgali e la sua frazione Cala Gonone. Questi comuni sono centri fortemente conservativi della lingua e delle tradizioni."}
{"id": "217716", "revid": "287204", "url": "https://it.wikipedia.org/wiki?curid=217716", "title": "Pok\u00e9mon Rosso e Blu", "text": "Pok\u00e9mon Versione Rossa e Pok\u00e9mon Versione Blu, meglio conosciuti come Pok\u00e9mon Rosso e Pok\u00e9mon Blu, sono i primi due videogiochi nella serie di giochi di ruolo giapponesi \"Pok\u00e9mon\", sviluppata da Game Freak sotto la direzione di Satoshi Tajiri. Pubblicati da Nintendo per la console portatile Game Boy, i due titoli sono apparsi originariamente il 27 febbraio 1996 in Giappone con il nome di e , mentre \u00e8 stato pubblicato il 15 ottobre seguente come edizione speciale. I due videogiochi sono stati esportati con il titolo di \"Pok\u00e9mon Rosso\" e \"Blu\" in Nord America e Australia nel 1998 e in Europa nel 1999.\nNei videogiochi il giocatore controlla gli spostamenti del personaggio principale attraverso la regione fittizia di Kanto, alla cattura di creature chiamate Pok\u00e9mon da allenare e utilizzare nelle sfide contro altri allenatori. Lo scopo del gioco \u00e8 diventare il campione della Lega Pok\u00e9mon, sconfiggendo gli otto capipalestra e i quattro allenatori pi\u00f9 forti della regione: i Superquattro. Un altro obiettivo \u00e8 quello di completare il Pok\u00e9dex, l'enciclopedia fittizia presente all'interno dei giochi, catturando tutte le 150 specie di Pok\u00e9mon disponibili. I due titoli sono indipendenti l'uno dall'altro, ma condividono la stessa storia. Sebbene possano essere giocate separatamente, \u00e8 necessario scambiare Pok\u00e9mon tra le due versioni per completare il Pok\u00e9dex, poich\u00e9 ognuna delle due presenta dei Pok\u00e9mon assenti nell'altra e viceversa. Il 151\u00ba Pok\u00e9mon, Mew, \u00e8 disponibile soltanto tramite un \"glitch\" del gioco o una distribuzione ufficiale di Nintendo.\n\"Pok\u00e9mon Rosso\" e \"Blu\" hanno goduto di una grande popolarit\u00e0 in Giappone e nei paesi occidentali e hanno dato il via a un media franchise multimilionario secondo solo alla serie di \"Mario\". IGN li ha definiti i giochi di ruolo (GDR) per Game Boy pi\u00f9 venduti di sempre e i GDR pi\u00f9 venduti in assoluto. I videogiochi originali sono stati rieditati nel 1998 in \"Pok\u00e9mon Giallo\", un'edizione speciale che riprende elementi della serie televisiva, e nel 2004 in \"Pok\u00e9mon Rosso Fuoco\" e \"Verde Foglia\", remake a colori per Game Boy Advance dei due titoli con numerosi aggiornamenti.\nTrama.\n\"Pok\u00e9mon Rosso\" e \"Blu\" si svolgono nella regione fittizia di Kanto, in cui sono presenti dieci citt\u00e0 e una serie di percorsi terrestri e marittimi che li collegano. Il protagonista \u00e8 un giovane ragazzo di dieci anni di nome Rosso che vive a Biancavilla. Avventuratosi nell'erba alta per uscire dal villaggio in cerca di avventura, una voce gli intima di fermarsi. Il professor Oak, un celebre ricercatore di Pok\u00e9mon, gli spiega che nell'erba alta vivono Pok\u00e9mon selvaggi e che affrontarli da solo pu\u00f2 essere pericoloso. Egli conduce il giocatore al suo laboratorio, dove si trova gi\u00e0 il nipote di Oak ed eterno rivale di Rosso, Blu. Al giocatore e al rivale viene quindi fatto scegliere un Pok\u00e9mon iniziale tra Bulbasaur, Squirtle e Charmander per il loro viaggio per diventare allenatori di Pok\u00e9mon. Il nipote di Oak sceglier\u00e0 sempre il Pok\u00e9mon avvantaggiato rispetto allo starter del giocatore e lo sfider\u00e0 immediatamente a un combattimento con i loro nuovi Pok\u00e9mon, continuando ad affrontare il protagonista a determinati intervalli nel corso del gioco.\nDopo aver ricevuto il Pok\u00e9dex, il giocatore si avventura quindi in un viaggio attraverso Kanto, catturando Pok\u00e9mon selvaggi, allenandoli e combattendo contro altri allenatori, con lo scopo di diventare il miglior allenatore di Pok\u00e9mon di sempre. Per fare questo dovr\u00e0 visitare le otto palestre Pok\u00e9mon disseminate per Kanto e sfidarne gli otto capipalestra per ottenere le medaglie necessarie a proseguire. Raccolti tutti e otto i riconoscimenti, il giocatore pu\u00f2 accedere alla Lega Pok\u00e9mon, che ospita i migliori allenatori della regione. Qui dovr\u00e0 sconfiggere i Superquattro e infine il nuovo Campione della Lega, il suo rivale Blu. Nel corso del gioco il giocatore dovr\u00e0 anche affrontare i membri del Team Rocket, un'organizzazione criminale senza scrupoli dedita al traffico e allo sfruttamento dei Pok\u00e9mon.\nModalit\u00e0 di gioco.\nCome numerosi videogiochi di ruolo, \"Rosso\" e \"Blu\" presentano una visuale bidimensionale dall'alto in terza persona; il giocatore controlla direttamente il personaggio principale, spostandolo nel mondo fittizio e interagendo con diversi oggetti e persone. Il giocatore pu\u00f2 portare con s\u00e9 fino a un massimo di sei Pok\u00e9mon, mentre i rimanenti possono essere depositati in dei box in attesa di utilizzo. Accedendo al men\u00f9 principale si possono configurare i propri Pok\u00e9mon, gli strumenti e le opzioni del gioco. Percorrendo la regione, il giocatore attraversa differenti tipi di terreno: erba alta, foreste, grotte e percorsi acquatici, in cui dimorano diverse specie di Pok\u00e9mon selvatici che appaiono in modo casuale. In queste zone sono ugualmente presenti allenatori non giocanti che sfidano il giocatore a combattere contro i loro Pok\u00e9mon.\nQuando il giocatore incontra un Pok\u00e9mon selvatico o viene sfidato da un allenatore, l'azione passa a una scena di battaglia a turni, in cui i Pok\u00e9mon del giocatore e quelli avversari si affrontano con le loro abilit\u00e0 in scontri uno contro uno. In battaglia il giocatore pu\u00f2 scegliere di utilizzare uno dei quattro attacchi del Pok\u00e9mon, ricorrere a uno strumento, cambiare creatura o tentare la fuga (solo nel caso di incontri con Pok\u00e9mon selvatici). Ogni Pok\u00e9mon e attacco appartengono a uno o pi\u00f9 tipi che si rivelano pi\u00f9 o meno efficaci contro tipi differenti in base a un sistema di debolezze e resistenze. I Pok\u00e9mon possiedono un ammontare di Punti Salute (PS); quando questi vengono ridotti a zero, la creatura sviene e non \u00e8 pi\u00f9 in grado di combattere fino a quando la sua salute non \u00e8 ripristinata con strumenti o presso i Centri Pok\u00e9mon. Quando un Pok\u00e9mon del giocatore sconfigge un avversario, riceve un numero di punti esperienza proporzionale alla forza del Pok\u00e9mon battuto. Dopo aver accumulato abbastanza esperienza un Pok\u00e9mon sale di livello, incrementando le sue statistiche e apprendendo nuove mosse. Raggiungendo determinati livelli alcuni Pok\u00e9mon possono evolvere, modificando il loro aspetto. Queste evoluzioni influenzano le statistiche delle creature e i livelli a cui apprendono nuovi attacchi (Pok\u00e9mon evoluti ottengono un incremento maggiore di abilit\u00e0 a livello, ma imparano le stesse mosse pi\u00f9 tardi).\nLa cattura dei Pok\u00e9mon \u00e8 un altro elemento essenziale del gioco. Durante un incontro con un Pok\u00e9mon selvatico, il giocatore pu\u00f2 lanciargli una Pok\u00e9 Ball; se la cattura ha successo il Pok\u00e9mon entrer\u00e0 in possesso del giocatore. I fattori che influenzano il tasso di successo della cattura includono i PS del Pok\u00e9mon bersaglio e il tipo di Pok\u00e9 Ball utilizzata. L'obiettivo finale del gioco \u00e8 di completare l'enciclopedia fittizia dei Pok\u00e9mon denominata Pok\u00e9dex, catturando, evolvendo e scambiando tutte e 150 le specie di creature. Nonostante sia presente nel gioco come 151\u00ba Pok\u00e9mon, Mew \u00e8 ottenibile soltanto tramite un \"glitch\" del gioco o una distribuzione ufficiale di Nintendo e, pertanto, non sar\u00e0 necessario catturarlo per completare il gioco. \"Pok\u00e9mon Rosso\" e \"Blu\" permettono ai giocatori di scambiare creature tra due cartucce, connettendo i Game Boy tramite un cavo Game Link. Questa operazione \u00e8 necessaria per completare il Pok\u00e9dex, dato che ognuna delle due versioni presenta dei Pok\u00e9mon esclusivi e che quattro specie si evolvono solo scambiandole. In \"Pok\u00e9mon Rosso\" non \u00e8 possibile ad esempio catturare Sandshrew, Sandslash, Vulpix, Ninetales, Meowth, Persian, Bellsprout, Weepinbell, Victreebel, Magmar e Pinsir, mentre nella versione \"Blu\" non sono disponibili Ekans, Arbok, Oddish, Gloom, Vileplume, Mankey, Primeape, Growlithe, Arcanine, Scyther ed Electabuzz. Il Game Link permette inoltre di affrontare la squadra Pok\u00e9mon di altri giocatori.\nLa connettivit\u00e0 \u00e8 garantita anche con \"Pok\u00e9mon Giallo\", mentre con i videogiochi della seconda generazione \"Pok\u00e9mon Oro\" e \"Argento\" e \"Pok\u00e9mon Cristallo\" non sono ammessi i combattimenti e gli scambi possono avvenire solo in assenza, nelle due squadre, di Pok\u00e9mon e attacchi introdotti nella seconda generazione. A partire dalla terza generazione, invece, \"Pok\u00e9mon Rosso\" e \"Blu\" non sono pi\u00f9 compatibili con gli altri titoli della serie. Utilizzando il Transfer Pak per Nintendo 64, dati dei due giochi come Pok\u00e9mon e strumenti possono essere trasferiti in \"Pok\u00e9mon Stadium\" e \"Pok\u00e9mon Stadium 2\".\nSviluppo.\nIl concetto della saga di \"Pok\u00e9mon\" \u00e8 stato sviluppato dal game designer Satoshi Tajiri sulla base del suo interesse per collezionare insetti, passatempo molto diffuso tra i bambini giapponesi. Crescendo, Tajiri constat\u00f2 tuttavia una riduzione nella popolazione d'insetti della citt\u00e0 in cui abitava, a causa dell'urbanizzazione dell'abitato, e vide che i bambini passavano pi\u00f9 tempo in casa che a giocare all'aperto. Concep\u00ec allora l'idea di un videogioco basato sulla cattura di creature che assomigliassero agli insetti: i Pok\u00e9mon, a cui i bambini avrebbero potuto affezionarsi dando loro un soprannome individuale e controllandoli in battaglia. Per evitare di riempire il mondo videoludico di \"violenza gratuita\", Tajiri decise di non far sanguinare o morire le creature, ma di farle semplicemente svenire.\nNel 1989 Tajiri fond\u00f2 la software house Game Freak in collaborazione con il suo amico Ken Sugimori. L'anno seguente iniziarono a concepire le prime creature di quello che avevano provvisoriamente intitolato . Risalgono a questo periodo i design di Rhydon, Gastly, Slowbro, Nidorino e Gengar. In queste prime fasi di progettazione, il gameplay del gioco sub\u00ec numerose modifiche, passando da una versione in cui i Pok\u00e9mon potevano essere acquistati da rivenditori specializzati a un sistema per ottenere l'appoggio delle creature basato sul carisma del giocatore, fino alla versione finale in cui i Pok\u00e9mon selvatici vengono catturati tramite Pok\u00e9 Ball. Quando fu commercializzato per la prima volta il Game Boy, Tajiri pens\u00f2 che la console fosse perfetta per la sua idea; specialmente per la presenza del cavo Game Link che avrebbe permesso ai giocatori non solo di combattere tra di loro, ma anche e soprattutto di scambiare le creature, espandendo l'aspetto comunicativo e interattivo del gioco. Il game designer venne influenzato anche dal videogioco di Square \"The Final Fantasy Legend\", che gli fece capire che il Game Boy poteva supportare anche giochi che non fossero solamente di azione. A causa di problemi legali, il titolo venne cambiato da \"Capsule Monsters\" a \"CapuMon\" e \"KapuMon\", prima di attestarsi definitivamente come \"Pocket Monsters\". Il progetto venne quindi proposto a Nintendo, sebbene lo stesso Tajiri nutrisse dei dubbi in merito al fatto che la compagnia avrebbe apprezzato e capito fino in fondo il concept del gioco. Nintendo accett\u00f2 tuttavia la proposta, rimanendo abbastanza soddisfatta dai progetti precedenti di Tajiri da scommettere sulla sua prossima creazione. Shigeru Miyamoto, illustre game designer di Nintendo autore delle serie \"Mario\", \"Donkey Kong\" e \"The Legend of Zelda\", sugger\u00ec la creazione di versioni multiple del gioco contenenti ognuna dei Pok\u00e9mon differenti; sistema che avrebbe incoraggiato il meccanismo degli scambi.\nLo sviluppo dei giochi richiese a Game Freak sei anni di lavoro e vide la partecipazione di appena nove dipendenti. L'artista Ken Sugimori diresse il team creativo preposto all'ideazione del design dei Pok\u00e9mon e finalizz\u00f2 l'aspetto di ogni creatura da far poi elaborare al dipartimento grafico per il rendering finale. In questo periodo Game Freak dovette affrontare gravi difficolt\u00e0 finanziarie che la portarono sull'orlo della bancarotta; cinque impiegati diedero le dimissioni e lo stesso Taijiri dovette rinunciare temporaneamente al suo stipendio. Ultimata la programmazione vennero rimossi dai supporti gli strumenti di debugging ma, a causa delle limitate risorse della societ\u00e0, rimasero comunque numerosi difetti. Essendosi liberato un piccolo spazio sulla cartuccia, un programmatore di Game Freak, Shigeki Morimoto, decise di introdurre segretamente un 151\u00ba Pok\u00e9mon chiamato Mew. Pensato originariamente come uno scherzo a conoscenza del solo personale di Game Freak, Tajiri rivel\u00f2 invece al pubblico qualche mese dopo l'uscita dei giochi l'esistenza del Pok\u00e9mon misterioso, permettendo ai giocatori di ottenerlo tramite un evento promozionale di Nintendo. In seguito \u00e8 stato scoperto un modo per catturare Mew tramite un \"glitch\" del gioco. Lo stesso Tajiri ha ammesso che l'esistenza di Mew \u00abcre\u00f2 molte dicerie e leggende sul gioco\u00bb, contribuendo a \u00abtenerne vivo l'interesse\u00bb.\nA conclusione dei sei anni di sviluppo, per\u00f2, la tecnologia era evoluta e ben pochi puntavano ancora su una console antiquata come il Game Boy quando i CD-ROM per computer garantivano grafiche e prestazioni migliori. Tajiri si aspettava quindi un rifiuto da parte di Nintendo a commercializzare il prodotto, ma ancora una volta le sue paure si rivelarono infondate e la compagnia produsse il gioco, sebbene non riponesse troppa fiducia nel suo successo.\nColonna sonora.\nLa colonna sonora di \"Pok\u00e9mon Rosso\" e \"Blu\", comprendente le musiche di sottofondo e i versi dei Pok\u00e9mon, \u00e8 stata composta interamente da Junichi Masuda. Essa venne scritta direttamente nella console portatile utilizzando le quattro tracce del dispositivo. A detta di Masuda, nonostante le limitazioni tecniche, la musica assumeva un ruolo importante per aiutare \u00abil giocatore a entrare nello stato d'animo adatto allo scenario\u00bb, visto che la grafica all'epoca era ancora pi\u00f9 limitata. A differenza dei titoli successivi della serie, in cui la musica poteva essere composta in precedenza e indipendemente dallo sviluppo dei videogiochi essendo la loro struttura gi\u00e0 largamente predefinita, in \"Pok\u00e9mon Rosso\" e \"Blu\" essa dovette essere composta di pari passo con lo sviluppo del gioco. Masuda dovette quindi fare in modo di abbinare i suoni ai diversi scenari ed effetti visivi, stando attento a rispettare i tempi di gioco, in modo che la musica coincidesse con determinate azioni del giocatore.\nLa colonna sonora \u00e8 stata raccolta nell'album , pubblicato nel solo Giappone da Pikachu Records il 1\u00ba novembre 1997. Esso \u00e8 composto da due dischi per un totale di 197 tracce, che comprendono le musiche di sottofondo, gli effetti sonori, i versi di tutti i Pok\u00e9mon e le voci delle creature lette da Shin'ichir\u014d Miki, la voce del Pok\u00e9dex di Ash Ketchum nella serie televisiva.\nDistribuzione.\nNonostante i giochi fossero completi gi\u00e0 a fine ottobre 1995, Nintendo non riusc\u00ec a pubblicare i titoli in tempo per la fine dell'anno e ripieg\u00f2 su un mese di scarse vendite come febbraio. In Giappone e vennero quindi pubblicati il 27 febbraio 1996, con Charizard e Venusaur sulle rispettive copertine. Sebbene le premesse non fossero incoraggianti, le vendite furono subito buone, favorite anche dalla strategia di produrre due versioni del gioco con Pok\u00e9mon esclusivi che spinse il pubblico a comprare entrambe le copie.\n venne pubblicato in patria il 15 ottobre 1996 come edizione speciale ordinabile dai soli abbonati alla rivista \"CoroCoro Comic\" e il 10 ottobre 1999 venne reso disponibile all'acquisto al grande pubblico. La confezione riprende quella dei due giochi precedenti mostrando per\u00f2 Blastoise. Esso presenta una grafica migliorata, nuovi dialoghi, la rimozione di numerosi \"glitch\" e piccole modifiche alle mappe. I Pok\u00e9mon assenti in questa versione sono un miscuglio di quelli mancanti in \"Rosso\" e \"Verde\".\nInternazionalizzazione.\nVisto il successo dei videogiochi in Giappone, il prodotto venne proposto anche a Nintendo of America per una sua pubblicazione in Occidente. Le difficolt\u00e0 principali per una localizzazione negli Stati Uniti, tuttavia, risiedevano nella mancanza di entusiasmo di fondo del pubblico nordamericano per i videogiochi di ruolo e nell'aspetto troppo tenero dei Pok\u00e9mon. Il team di localizzazione sugger\u00ec addirittura di ripensare il design delle creature, al fine di renderle pi\u00f9 mostruose, ma il presidente di Nintendo Hiroshi Yamauchi si rifiut\u00f2. Infine Nintendo of America si decise a lanciare il franchise \"Pok\u00e9mon\" in grande stile, sperando di poter ripetere anche in Nord America il successo ottenuto dalle creature in Giappone. L'8 settembre 1998 inizi\u00f2 dunque la trasmissione dell'anime e il 28 dello stesso mese furono messi in commercio i videogiochi \"Pok\u00e9mon Rosso\" e \"Blu\", corrispondenti nordamericani di \"Pocket Monsters Rosso\" e \"Pocket Monsters Verde\".\nFin dalle prime fasi del processo di traduzione apparve chiaro che trasporre semplicemente il testo di gioco dal giapponese all'inglese sarebbe stato impossibile a causa della fragilit\u00e0 del codice sorgente originale \u2014 un effetto collaterale del tempo insolitamente lungo che ci volle a sviluppare i giochi. I videogiochi vennero quindi programmati sulla base del pi\u00f9 moderno \"Pocket Monsters Blu\", con migliorie grafiche, soprattutto negli sprite, ma mantenendo la stessa distribuzione di Pok\u00e9mon presente in \"Pocket Monsters Rosso\" e \"Pocket Monsters Verde\". Con l'approvazione di Nintendo, un team guidato da Hiro Nakamura rinomin\u00f2 i singoli Pok\u00e9mon per adattarli a un pubblico occidentale, basandosi sul loro aspetto e caratteristiche. Con l'occasione Nintendo registr\u00f2 i nomi delle 151 creature per assicurarsi che rimanessero limitate al solo franchise. I due giochi furono rinominati \"Pok\u00e9mon\", contrazione di \"Pocket Monster\" diffusa tra gli appassionati giapponesi della serie, ma anche perch\u00e9 Roald Dahl possedeva il copyright di \"Pocket Monster\". Il titolo venne stampato a grandi lettere sulle confezioni dei due videogiochi, insieme allo slogan \"Gotta catch 'em all\" (\"Acchiappali tutti!\"); le immagini presenti nelle versioni giapponesi vennero sostituite da due disegni di Charizard e Blastoise a tutta pagina creati da Ken Sugimori. La scelta di intitolare i giochi \"Pok\u00e9mon Rosso\" e \"Pok\u00e9mon Blu\", adottando il colore blu in luogo del verde, deriva probabilmente dal fatto che il primo era percepito come un colore pi\u00f9 popolare in America e pi\u00f9 utilizzato in contrapposizione al rosso.\nTemendo che i videogiochi non avrebbero allettato i bambini e adolescenti statunitensi, Nintendo of America spese oltre cinquanta milioni di dollari per promuovere i due giochi e fece coincidere la loro pubblicazione con l'inizio delle trasmissioni della serie televisiva, con la messa in commercio del gioco di carte collezionabili e con un massiccio merchandising legato alla serie. I giochi vendettero molto bene e \"Pok\u00e9mon\" si avvi\u00f2 a diventare un franchise estremamente lucrativo in Nord America.\nDopo la positiva esperienza nordamericana, i videogiochi vennero esportati anche in Australia, il 23 ottobre (\"Rosso\") e il 1\u00ba novembre 1998 (\"Blu\"), e in Europa, il 5 ottobre 1999. Per la pubblicazione nei territori di lingua francese e tedesca, i team di localizzazione attribuirono nuovi nomi ai Pok\u00e9mon, mentre le edizioni in italiano e spagnolo mantengono quelli della versione statunitense.\nRiedizioni.\n\"Pok\u00e9mon Giallo\".\nIn seguito al grande successo della serie televisiva, Nintendo produsse , un'edizione speciale e leggermente modificata di \"Rosso\" e \"Blu\", a colori e con Pikachu come mascotte. Il videogioco venne pubblicato in Giappone il 12 settembre 1998, usc\u00ec in Nord America il 1\u00ba ottobre 1999 e in Europa il 16 giugno 2000.\nLa storia e il sistema di gioco si mantengono per la maggior parte identici a \"Rosso\" e \"Blu\", con alcune differenze introdotte per rendere il gioco pi\u00f9 simile alla serie TV. Il giocatore otterr\u00e0 quindi come Pok\u00e9mon iniziale un Pikachu che si rifiuta di entrare nella propria Pok\u00e9 Ball e lo seguir\u00e0 ovunque. Sono stati inoltre introdotti alcuni personaggi non giocanti modellati su figure dell'anime, come il trio del Team Rocket Jessie, James e Meowth, l'infermiera Joy o l'agente Jenny. \"Pok\u00e9mon Giallo\" ottenne il plauso della critica e vendette eccezionalmente bene, soprattutto in Nord America.\n\"Pok\u00e9mon Rosso Fuoco\" e \"Verde Foglia\".\n e sono dei remake di \"Pocket Monsters Rosso e Verde\" per Game Boy Advance, pubblicati in Giappone il 29 gennaio, in Nord America il 9 settembre e in Europa il 1\u00ba ottobre 2004.\nI remake utilizzano il motore grafico di \"Pok\u00e9mon Rubino\" e \"Zaffiro\" e riprendono integralmente la storia di \"Rosso\" e \"Blu\" aggiungendo una serie di missioni supplementari una volta battuta la Lega Pok\u00e9mon. Scambiare Pok\u00e9mon da \"Rosso Fuoco\" e \"Verde Foglia\" divenne l'unico modo per ottenere le creature della prima generazione nelle edizioni \"Rubino\" e \"Zaffiro\" e successive, dal momento che \"Rosso\" e \"Blu\" non erano pi\u00f9 compatibili con le nuove versioni.\n3DS Virtual Console.\nIl 27 febbraio 2016 sono state pubblicate le conversioni dei due giochi e di \"Pok\u00e9mon Giallo\" per la Virtual Console del Nintendo 3DS. Annunciati tramite Nintendo Direct il 12 novembre 2015, i videogiochi non sono remake delle versioni per Game Boy, ma una fedele riproposizione dei titoli originali. La grafica \u00e8 in scala di grigio e tra le migliorie apportate vi \u00e8 la possibilit\u00e0 di utilizzare la connessione wireless in sostituzione del Game Link Cable per effettuare scambi e lotte. Sono state inoltre modificate alcune animazioni per prevenire episodi di epilessia fotosensitiva nei soggetti sensibili. I videogiochi sono inoltre compatibili con il software Banca Pok\u00e9mon. Ad aprile 2016 risultano scaricate oltre 1,5 milioni di copie di \"Rosso\", \"Blu\", \"Giallo\" e \"Verde\", quest'ultimo distribuito solamente in Giappone.\nAccoglienza.\nImmaginati da Tajiri agli albori del Game Boy, \"Pocket Monsters Rosso\" e \"Pocket Monsters Verde\" uscirono in Giappone nel febbraio 1996, quando la console appariva ormai sul viale del tramonto e Nintendo non si aspettava che potessero diventare un successo commerciale. Il lancio fu dunque in sordina, tuttavia le vendite crebbero lentamente ma costantemente. Forte di un passaparola positivo, Tajiri decise di rivelare al pubblico l'esistenza del Pok\u00e9mon segreto Mew; in aprile la rivista \"CoroCoro Comic\" organizz\u00f2 quindi un concorso per assegnare a venti fortunati la creatura misteriosa, a cui parteciparono ben 78\u00a0000 persone. Tajiri ha in seguito rivelato che il suo obiettivo era di incoraggiare i giocatori a scambiare il Pok\u00e9mon introvabile e di mantenere alto l'interesse per il gioco creando un mito alimentato dal passaparola e dalla fantasia dei fan. Dopo questo evento e congiuntamente al successo della serie televisiva anime \"Pok\u00e9mon\", le vendite esplosero, passando da 200\u00a0000 a 4,7 milioni entro la fine del 1997. I videogiochi rimasero per un anno e mezzo in cima alle classifiche di vendita nipponiche e, con l'uscita di \"Pocket Monsters Blu\", le tre versioni divennero il primo videogioco \u2014 e finora l'unico \u2014 a oltrepassare la soglia dei 10 milioni di esemplari venduti in Giappone, con 10,22 milioni di copie.\nLe copie vendute in Nord America furono 11,27 milioni, mentre in Europa le vendite si attestarono sugli 8,89 milioni. \"Pok\u00e9mon Rosso\" e \"Blu\" hanno fatto il loro ingresso nel \"Guinness dei primati\" come i titoli della serie con il maggior numero di copie vendute (31,37 milioni), rendendoli, secondo IGN, i videogiochi di ruolo per Game Boy pi\u00f9 venduti di sempre e i GDR pi\u00f9 venduti in assoluto.\nIl successo dei videogiochi \"Pok\u00e9mon Rosso\" e \"Blu\" \u00e8 stato attribuito alla loro esperienza di gioco innovativa. Pur non vantando infatti effetti audiovisivi all'avanguardia, i giovani di tutto il mondo apprezzarono il sistema di gioco e l'aspetto comunicativo degli scambi, che garantivano un divertimento duraturo e variegato che non si esauriva \u2014 come per molti altri giochi \u2014 con la conclusione della storia. Le limitazioni grafiche e sonore dei due titoli, inoltre, sono state riconosciute come incentivi allo sviluppo dell'immaginazione e della creativit\u00e0 dei bambini. \u00abCon tutto il gran parlare di motori grafici, texture mapping e simili, c'\u00e8 qualcosa di fresco in questo superlativo sistema di gioco, che vi fa dimenticare la stucchevole grafica 8 bit\u00bb, ha commentato \"The Guardian\".\nI giochi ricevettero valutazioni positive da parte della critica specializzata, ottenendo un punteggio cumulativo dell'87,86% (\"Rosso\") e dell'88,33% (\"Blu\") su GameRankings. Lodi particolari vennero riservate alle funzionalit\u00e0 multigiocatore che permettevano di scambiare Pok\u00e9mon e di sfidare altri giocatori in combattimenti. Craig Harris di IGN assegn\u00f2 ai giochi un 10/10, affermando che \u00abanche se avete finito la storia principale, potreste non avere ancora tutti i Pok\u00e9mon del gioco. La sfida di catturarli tutti \u00e8 veramente l'attrattiva principale del gioco\u00bb. La loro popolarit\u00e0 tra i bambini li fece diventare la moda del momento e fece nascere intorno ai due titoli una vera e propria frenesia. Peter Bartholow di GameSpot, che ha dato ai giochi una valutazione di 8,8/10, ha criticato proprio la bassa qualit\u00e0 grafica e sonora, descrivendoli per\u00f2 come i soli difetti del gioco. Tra gli aspetti positivi ha elencato la giocabilit\u00e0, longevit\u00e0 e variet\u00e0, la modalit\u00e0 multigiocatore e l'accessibilit\u00e0 a giocatori non esperti, mantenendosi comunque interessante anche per i fan del genere RPG. Il sito Nintendolife.com assegna loro nove stelle su dieci e li definisce i giochi pi\u00f9 stimolanti e di maggior successo della serie \"Pok\u00e9mon\", nonostante i continui aggiornamenti introdotti nei titoli seguenti, concludendo che si tratta di due dei migliori videogiochi di ruolo mai creati.\nImpatto culturale.\n\"Pok\u00e9mon Rosso\" e \"Blu\" diedero il via, a cavallo tra gli anni novanta e duemila, a una vera e propria frenesia collettiva denominata \"Pok\u00e9mania\" e sono stati i capostipiti di quello che si avvi\u00f2 a diventare un media franchise di svariate decine di milioni di dollari. I giochi sono stati adattati, a ridosso della loro uscita, nella fortunata serie televisiva anime \"Pok\u00e9mon\" con protagonista Ash Ketchum e nel gioco di carte collezionabili \"Pok\u00e9mon Trading Card Game\". Nel 2013 \u00e8 stato prodotto lo special \"\" che, a differenza della serie televisiva, segue le avventure di Rosso e si mantiene pi\u00f9 fedele ai videogiochi \"Rosso\" e \"Blu\". Nintendo ha fatto seguire a \"Pok\u00e9mon Rosso\" e \"Blu\" una serie di titoli che riprendono lo stesso sistema di gioco, introducendo con ciascuna edizione nuove creature e alcune novit\u00e0 al gameplay. Nel videogioco seguente \"Pok\u00e9mon Oro\" e \"Argento\", una volta sconfitti i Superquattro della Lega Pok\u00e9mon di Johto il giocatore pu\u00f2 accedere alla regione di Kanto, la stessa in cui si svolgono \"Rosso\" e \"Blu\", per batterne i capipalestra. Per terminare il gioco bisogna affrontare anche Blu, che ha rimpiazzato Giovanni come capopalestra di Smeraldopoli e Rosso, il Campione della regione. Sono stati sviluppati anche numerosi spin-off, come la serie \"Pok\u00e9mon Mystery Dungeon\", \"Pok\u00e9mon Pinball\" e \"Pok\u00e9mon Ranger\". A cinque anni dall'uscita di \"Rosso\" e \"Blu\", Nintendo celebr\u00f2 il primo anniversario Pok\u00e9mon, in cui George Harrison, il vice presidente di Nintendo of America, imput\u00f2 il successo duraturo della serie a \"quelle gemme preziose\" di \"Pok\u00e9mon Rosso\" e \"Blu\", che iniziarono il tutto.\nI due titoli rimangono ancora oggi dei riferimenti in materia di videogiochi. Essi figurano al 72\u00ba posto nella classifica dei 100 migliori giochi di tutti i tempi stabilita da IGN nel 2003; i giudici commentarono che essi \"avviarono una rivoluzione\" e ne elogiarono la profondit\u00e0 di gioco e la loro complessit\u00e0 e strategia. Due anni pi\u00f9 tardi salirono alla 70\u00aa posizione in virt\u00f9 del loro impatto nella cultura di massa e della prolifica serie di videogiochi, film, trasmissioni televisive e prodotti correlati a cui diedero inizio. Nel 2007 la loro longevit\u00e0 li port\u00f2 a ricoprire la 37\u00aa posizione della stessa classifica:\nIl sito 1UP.com ha composto una lista dei migliori cinque videogiochi che uscirono all'ultimo momento nella vita della console per cui erano stati sviluppati; in questo elenco \"Pok\u00e9mon Rosso\" e \"Blu\" sono posizionati al primo posto come i giochi che hanno fatto emergere il \"potenziale inespresso\" del Game Boy nella seconda met\u00e0 degli anni novanta. La rivista \"Nintendo Power\" li ha elencati al terzo posto tra i migliori videogiochi per Game Boy, mentre in una classifica simile di \"Game Informer\" occupano la seconda posizione e in quella di GamesRadar la prima. Essi figurano al quarto posto nella lista dei migliori videogiochi di ruolo stilata da IGN. Nel 2009 VG Chartz li posizion\u00f2 al 19\u00ba posto tra i cento migliori videogiochi scelti dalla redazione.\nIl 12 febbraio 2014 un programmatore australiano anonimo lanci\u00f2 l'iniziativa \"Twitch Plays Pok\u00e9mon\", un \"esperimento sociale\" sul sito streaming Twitch per permettere a persone di tutto il mondo di giocare una partita collettiva a \"Pok\u00e9mon Rosso\" inserendo i comandi nella chat del sito. Il gioco venne completato il 1\u00ba marzo 2014, dopo 390 ore di gioco multiplayer ininterrotto e vide la partecipazione di una media di 50\u00a0000 persone."}
{"id": "217729", "revid": "767487", "url": "https://it.wikipedia.org/wiki?curid=217729", "title": "The Hitcher - La lunga strada della paura", "text": "The Hitcher - La lunga strada della paura (\"The Hitcher\") \u00e8 un film del 1986 diretto da Robert Harmon. Tra i protagonisti sono presenti Rutger Hauer, C. Thomas Howell e Jennifer Jason Leigh.\nIl film ha avuto un sequel nel 2003 intitolato \"The Hitcher II - Ti stavo aspettando...\", mentre nel 2007 \u00e8 stato realizzato un remake, \"The Hitcher\", diretto da Dave Meyers.\nTrama.\nIl giovane Jim Halsey sta portando una Cadillac Seville del '75 da Chicago a San Diego, dove deve consegnarla al proprietario che ne ha richiesto il trasporto. Durante il viaggio, la stanchezza e un colpo di sonno che quasi gli causa un incidente lo spinge a offrire un passaggio a un autostoppista. Il misterioso personaggio, che si presenta come John Ryder (letteralmente, \"John il Cavaliere\"), dopo poco si rivela essere uno psicopatico e minaccia Jim con un coltello alla gola. Il ragazzo, terrorizzato, riesce comunque a buttare gi\u00f9 il pazzo dall'auto in corsa per poi scappare.\nDopo diverse ore, il maniaco ricompare su di una station wagon con una tranquilla famiglia a bordo, la quale gli ha purtroppo dato un passaggio. Dopo pochi chilometri, Jim trova la macchina abbandonata con a bordo la famiglia uccisa. Jim si rende definitivamente conto di quello che sta accadendo e comincia quindi una estenuante fuga dall'assassino che lo sta apertamente perseguitando. Jim finir\u00e0 col coinvolgere nella sua fuga anche una cameriera (Nash) di una tavola calda lungo la statale che, suo malgrado, si trover\u00e0 ad appoggiarlo nel suo disperato tentativo di sopravvivere a Ryder, gi\u00e0 autore di diversi tentativi di omicidio.\nA complicare le cose, ci si mette la polizia, che lo accusa di essere l'assassino stesso. Dopo essere stato messo in prigione, Ryder si ripresenta uccidendo tutti i poliziotti nella centrale, affibbiando la colpa a Jim, e costringendolo cos\u00ec a scappare non solo da lui, ma anche dalle forze dell'ordine. Sentendosi al riparo in una stazione di servizio, viene anticipato da Ryder che distrugge tutto con l'auto, cercando di dargli fuoco. Sfuggito a quest'ennesimo agguato, Jim sequestra due poliziotti e riesce in questo modo a parlare con il loro capo via radio: Ryder interviene uccidendo i poliziotti dalla sua auto, e costringendo Jim ad una nuova fuga. Jim ormai sembra rassegnato al suicidio, ma per poco desiste.\nJim sale sul pullman su cui aveva visto precedentemente salire la sua amica cameriera e la convince di non essere lui l'assassino. I poliziotti tuttavia lo intercettano, e uno di loro cerca di trovare un pretesto per ucciderlo nonostante la sua intenzione di arrendersi, ed interviene proprio Nash che, armata di pistola, lo aiuta a scappare: i due sono inseguiti da pi\u00f9 pattuglie di polizia che gli sparano contro, ma vengono \"salvati\" proprio da Ryder, che riesce a massacrare tutti i poliziotti. La coppia di fuggitivi trova fortunosamente rifugio in un motel: Nash vorrebbe rivelare la propria posizione a suo padre, ma Jim le vieta di telefonare. Quando per\u00f2 il ragazzo va a fare una doccia Nash telefona a suo padre; proprio in quel momento Ryder si introduce nella camera e la sequestra.\nCapito cos'\u00e8 successo, Jim esce dal motel e viene assalito da altri poliziotti, che questa volta hanno compreso la verit\u00e0 e l'innocenza del ragazzo: Ryder ha legato Nash al suo furgone acceso e ad una parete, in modo da poterla smembrare facilmente rilasciando la frizione. Su consiglio del Capitano Esteridge, con cui Jim aveva gi\u00e0 parlato via radio, il ragazzo sale sul furgone per cercare di sventare il piano di Ryder: il tentativo fallisce, e la ragazza finisce brutalmente uccisa. John Ryder viene dunque arrestato: la polizia non riesce a trovare alcun documento, ma per fortuna Jim ricorda il suo nome e lo rivela agli agenti. Jim intuisce che Ryder riuscir\u00e0 a liberarsi e ruba la pistola del capitano per poterlo eliminare definitivamente.\nLe previsioni di Jim si rivelano corrette: John Ryder riesce a liberarsi dalle manette e ad uccidere i poliziotti, nonch\u00e9 a sfondare il portellone del furgone in cui \u00e8 rinchiuso e gettarsi nella macchina della polizia con cui lo stesso Jim lo stava seguendo. I due hanno una colluttazione ma Jim, grazie alla sua abilit\u00e0 di guidatore, riesce a liberarsi dell'uomo proprio mentre al volante e ad investirlo con l'auto. Quando Jim scende dalla vettura per controllare se Ryder \u00e8 morto davvero, questi finge di essere effettivamente defunto e riesce inizialmente ad ingannare il ragazzo: nel momento in cui Ryder sta per aggredire Jim, tuttavia, quest'ultimo capisce di essere stato ingannato e gli spara prima che il criminale possa assalirlo. Con Ryder definitivamente morto, Jim \u00e8 finalmente libero di riprendere in mano la propria vita.\nProduzione.\nL'autore della sceneggiatura Eric Red disse che il film era ispirato alla canzone dei Doors \"Riders on the storm\", per il tema di un assassino sulla strada durante una tempesta. La scena iniziale si rif\u00e0 proprio a questo, e di l\u00ec in poi si sviluppa il resto della trama. Sam Elliott e Terence Stamp furono contattati per il ruolo di John Ryder. Il regista Harmon e lo sceneggiatore Red confessarono comunque che il film non sarebbe mai stato lo stesso senza Rutger Hauer.\nIl motel \"Roy's Motel and Diner\" dove ferma la corriera \u00e8 uno dei luoghi simbolo della ex Route 66. Si trova ad Amboy, nel deserto del Mojave, California. Il film \u00e8 ambientato principalmente nel deserto Californiano, lungo la ex Route 66 (ora \"Historic Route 66\"), e questo ha permesso di creare un certo senso di desolazione e di disorientamento, perfetto per fare da sfondo alle gesta dello psicopatico Ryder che sembra poter comparire da qualsiasi punto cardinale. Harmon spieg\u00f2 diversi anni pi\u00f9 tardi all'uscita del DVD, come il film fosse stato girato in maniera tale da non permettere di definirne un periodo preciso di ambientazione, creando uno scenario quasi irreale nel quale \u00e8 difficile persino identificare i luoghi dove ci si trova.\nRutger Hauer esegu\u00ec parecchie delle scene stunt di automobile, sorprendendo la troupe e perfino i veri stunt-man. Nell'eseguire l'ultima parte dello stunt in cui Ryder si lancia dal pullman prigionieri e atterra dentro il fuoristrada guidato da Jim, Hauer si ruppe un dente colpendo il fucile a pompa che teneva in mano. Il particolare \u00e8 chiaramente visibile nel film al minuto 86.\nC. Thomas Howell confess\u00f2 di essere intimorito da Rutger Hauer sia nella finzione scenica che fuori dal set, per l'intensit\u00e0 che l'attore metteva nel ruolo di Ryder.\nSequel e remake.\nIl film ha generato un sequel e un remake. Il primo, \"The Hitcher II - Ti stavo aspettando...\", ritorna come protagonista C. Thomas Howell nel ruolo di Jim. Il secondo, un remake omonimo, \u00e8 interpretato da Sean Bean, Zachary Knighton e Sophia Bush. Il film \u00e8 stato diretto da Dave Meyers e prodotto dalla casa di produzione del regista Michael Bay."}
{"id": "217735", "revid": "712828", "url": "https://it.wikipedia.org/wiki?curid=217735", "title": "Firebolt", "text": ""}
{"id": "217736", "revid": "767487", "url": "https://it.wikipedia.org/wiki?curid=217736", "title": "Skimmer", "text": "Lo skimmer \u00e8 un dispositivo capace di leggere e in certi casi immagazzinare su una memoria EPROM o EEPROM i dati della banda magnetica dei badge.\nLe caratteristiche dello skimmer fanno s\u00ec che venga usato sempre pi\u00f9 spesso per commettere attivit\u00e0 criminose a danno dei titolari di carte di credito, degli utilizzatori degli sportelli Bancomat e dei distributori self-service di carburanti.\nIn particolare sono due le fattispecie pi\u00f9 comuni messe in pratica dai malfattori.\nLa prima, la pi\u00f9 nota, \u00e8 messa in pratica dal malfattore che, approfittando del pagamento a mezzo carta di credito, effettua una copia dei dati contenuti nel badge a danno dell'ignaro titolare.\nLa seconda, meno nota, avviene attraverso la clonazione del badge direttamente allo sportello Bancomat. Ci\u00f2 avviene attraverso il posizionamento di uno skimmer, appositamente adattato, in corrispondenza della feritoia di inserimento della carta. Per la cattura del PIN, invece, \u00e8 spesso impiegata una micro-telecamera nascosta che filma il codice digitato dall'utente. Alcuni malfattori utilizzano, in opzione alla micro-telecamera, una tastiera aggiuntiva posta sopra quella originale dello sportello che memorizza il PIN digitato.\nTale sistema non funziona con le carte di nuova generazione, qualora si utilizzi la tecnologia a microcircuito. In questo caso la tessera contiene circuiti integrati in grado di scambiare informazioni cifrate con crittografia asimmetrica. Ci\u00f2 consente di costituire un canale di comunicazione sicuro tra la carta e la sua societ\u00e0 di emissione, indipendentemente dalle caratteristiche del lettore in uso. Sta prendendo piede anche la tecnologia contactless, nella quale il chip \u00e8 di tipo RFID e non necessita di contatto con il lettore. I dati stampati sulla carta, come numero e data di scadenza, restano comunque leggibili da fotocamere o ad occhio nudo, e questo gi\u00e0 basta per effettuare tipi di transazioni che non necessitano l'uso materiale della carta, come i pagamenti su internet o per telefono.\nUna volta acquisiti i dati della carta di credito e il codice PIN, lo skimmer viene collegato ad un PC e i dati sottratti illecitamente vengono trascritti su badge programmabili delle stesse dimensioni delle carte di credito oppure usati fraudolentemente su internet.\nLo skimmer pu\u00f2 avere caratteristiche molto variabili. Generalmente alimentato a batteria, pu\u00f2 essere grande quanto un pacchetto di sigarette.\nLa clonazione delle carte di credito con questa tecnica dovrebbe sparire con la sostituzione della banda magnetica con un microchip."}
{"id": "217742", "revid": "15756", "url": "https://it.wikipedia.org/wiki?curid=217742", "title": "Meisterschaft von Z\u00fcrich 2005", "text": "Il Meisterschaft von Z\u00fcrich 2005, novantaduesima edizione della corsa e valida come prova del circuito UCI ProTour 2005, si svolse il 2 ottobre 2005 su un percorso di 241 km. Venne vinto dall'italiano Paolo Bettini che termin\u00f2 in 6h06'22\".\nPercorso.\nIl percorso prevedeva un primo largo giro di 72,5\u00a0km, seguito da quattro giri di un circuito finale di 41\u00a0km che prevedeva il passaggio sul Pfannenstiel.\nSquadre e corridori partecipanti.\nPresero parte alla prova le venti squadre con licenza UCI ProTeam. L'unica ammessa tramite l'assegnazione di \"wild-card\" fu la AG2R Pr\u00e9voyance.\nResoconto degli eventi.\nDopo 15\u00a0km dalla partenza si stacc\u00f2 la prima fuga di giornata, animata da Mauricio Ardila Cano (Davitamon Lotto), Karsten Kroon e Joost Posthuma (Rabobank), Jan Hru\u0161ka (Liberty Seguros W\u00fcrth), Gorka Verdugo (Euskaltel Euskadi) e Aur\u00e9lien Clerc (Phonak). Lasciati andare dal gruppo, terminarono il primo giro di 72,5\u00a0km con un vantaggio di 6'30\".\nAll'inizio del primo dei quattro giri del circuito finale si stacc\u00f2 dal gruppo principale un gruppetto di diciassette corridori, che venne riassorbito al termine della tornata. Tuttavia favor\u00ec l'avvicinamento dei battistrada che dopo 125\u00a0km dalla partenza furono ripresi. Dopo una decina di chilometri inizi\u00f2 l'offensiva della Quick Step, quando attaccarono Rik Verbrugghe con i compagni di squadra Patrik Sinkewitz e Cristian Moreni, seguiti da Lorenzo Bernucci (Fassa Bortolo), Aur\u00e9lien Clerc (Phonak), Carlos Barredo (Liberty Seguros W\u00fcrth), Andrea Moletta e Heinrich Haussler (Gerolsteiner), Vladimir Miholjevi\u0107 (Liquigas Bianchi) e Andrij Hrivko (Domina Vacanze). A due giri dal termine questo gruppetto guidava la corsa con due minuti di vantaggio sul gruppo principale.\nDurante il penultimo giro, il lavoro della Lampre di Cunego ridusse il gruppo a una trentina di corridori e il distacco dai battistrada sulla quarta ascesa del Pfannenstiel a mezzo minuto con 60\u00a0km ancora da percorrere. Tuttavia in cima alla salita, la fine del lavoro della squadra italiana favor\u00ec ancora i fuggitivi che tornarono ad un minuto di distanza. Lungo la discesa successiva attacc\u00f2 Cunego, seguito da Paolo Bettini e Luca Paolini (Quick Step), con questi ultimi due che attaccarono e riuscirono a raggiungere il gruppo di testa che a 45\u00a0km dal traguardo contava cinque atleti della squadra belga. All'inizio dell'ultimo giro il gruppo er astaccato di 58 secondi.\nBettini con i quattro compagni mantennero alto il ritmo per mantenere il vantaggio, che anzi sal\u00ec a 1'20\" a 36\u00a0km dal traguardo, quando fu lo stesso Bettini ad attaccare senza che nessuno lo seguisse. Un salto di catena per\u00f2 lo fece raggiungere da Bernucci e Miholjevi\u0107, ma rapidamente torn\u00f2 davanti in solitaria, dimostrando una netta superiorit\u00e0 rispetto ai compagni di fuga e dimostrandosi come principale favorito per la vittoria.\nProgressivamente i fuggitivi furono riassorbiti dal gruppo, mentre Bettini all'ultimo passaggio sulla cima del Pfannenstiel aveva un vantaggio di 3 minuti da Lorenzo Bernucci, rimasto solo e raggiunto poi da Fr\u00e4nk Schleck. A 32 secondi seguiva un gruppo con Di Luca e Miholjevi\u0107 (Liquigas-Bianchi), Chavanel (Cofidis), L\u00f6vkvist (FDJ) e S\u00e1nchez (Euskaltel). Bettini tagli\u00f2 per primo il traguardo, Schleck e Bernucci riuscirono a mantenere un vantaggio tale da raggiungerlo senza essere riassorbiti dal gruppo di Luca, con l'italiano che lasci\u00f2 la seconda posizione al lussemburghese, che maggiormente aveva lavorato in vista del traguardo. Di Luca, che fin\u00ec al quarto posto, rafforz\u00f2 la leadership nel circuito ProTour a due gare dal termine."}
{"id": "217744", "revid": "757396", "url": "https://it.wikipedia.org/wiki?curid=217744", "title": "Ram\u016bnas \u0160i\u0161kauskas", "text": "Carriera.\n\u00c8 cresciuto e maturato cestisticamente in patria: prima al Baltija, poi nelle due squadre di Vilnius, il Sakalai e il Lietuvos Rytas.\nGi\u00e0 facente parte della nazionale lituana Under 22, in seguito \u00e8 entrato stabilmente anche nel roster della nazionale maggiore con cui ha conquistato un bronzo olimpico e un oro agli Europei di Svezia del 2003 e un bronzo in quelli del 2007.\nNelle stagioni 2004-05 e 2005-06 \u00e8 stato a Treviso per militare nelle file della Benetton Basket dove ha contribuito, in modo significativo, alla vincita, per i biancoverdi della Marca, del quinto scudetto nel 2006 e della Coppa Italia nel 2005.\nNella stagione 2006-07 ha giocato nel Panathinaikos, con il quale ha conquistato l'Eurolega.\nDalla stagione 2007-08 milita nelle file del CSKA Mosca, nel quale ha ritrovato molti ex compagni della Benetton, come Nikos Z\u012bs\u012bs, e l'allenatore Ettore Messina che sar\u00e0 suo coach per altre due stagioni dopo quella 2004-2005 di Treviso. Con la squadra moscovita si \u00e8 aggiudicato per la seconda volta l'Eurolega oltre a vari trofei nazionali.\nNel 2008 \u00e8 stato nominato terzo miglior giocatore europeo dell'anno. Si \u00e8 ritirato nel maggio 2012"}
{"id": "217746", "revid": "1315817", "url": "https://it.wikipedia.org/wiki?curid=217746", "title": "Odoardo Beccari", "text": "Biografia.\nRimasto orfano in tenera et\u00e0 fu ammesso al prestigioso Real Collegio di Lucca, dove, appena tredicenne, mostr\u00f2 grande inclinazione per la botanica e le scienze naturali. In seguito, nel collegio lucchese, sotto la guida dell'abate Ignazio Mezzetti (1820\u20131876), cominci\u00f2 le sue osservazioni naturalistiche. Venuto in contatto con il professor Cesare Bicchi, direttore dell'Orto botanico di Lucca, mostr\u00f2 a quest'ultimo una specie di tulipano che, risultata mai descritta in precedenza, fu chiamata in onore del giovane ricercatore \"Tulipa beccariana\" (oggi \"Tulipa beccariana\" Bicchi \u00e8 noto come \"Tulipa saxatilis\" Siebold ex Spreng.). Fu probabilmente lo stesso Bicchi ad incoraggiare il giovane studente a dedicarsi allo studio delle crittogame ed in tal modo il Beccari, al pari del professore lucchese, divenne uno dei primi collaboratori dell'Erbario Crittogamico Italiano. \nNel 1861, ancora studente di Scienze naturali all'Universit\u00e0 di Pisa, fu nominato Assistente di Botanica da Pietro Savi. Di carattere irrequieto il Beccari entr\u00f2 presto in contrasto con il docente e pass\u00f2 cos\u00ec all'Universit\u00e0 di Bologna, alla scuola di Antonio Bertoloni, dove consegu\u00ec la laurea nel 1863. Qui conobbe Giacomo Doria, naturalista genovese, con il quale allacci\u00f2 un'amicizia che dur\u00f2 tutta la vita.\nSubito dopo la laurea trascorse alcuni mesi ai Kew Gardens, ove ebbe modo di conoscere Charles Darwin, sir William Jackson Hooker e Joseph Dalton Hooker e soprattutto James Brooke, il \"Rajah\" di Sarawak (Malaysia). Nell'aprile del 1865, non ancora ventiduenne, salp\u00f2, al seguito di Brooke, e in compagnia di Doria, alla volta del Sarawak, dove soggiorn\u00f2 per 3 anni, compiendo numerose spedizioni e raccogliendo moltissimi campioni di piante, conchiglie, farfalle e altri insetti, animali vari. Il suo interesse principale divennero comunque le palme: descrisse 130 specie in 25 differenti generi, incluse 15 specie di \"Pinanga\" e 12 di \"Licuala\" nonch\u00e9 specie di \"Areca\", \"Arenga\", \"Caryota\", \"Cyrtostachys\", \"Eugeissona\", \"Iguanura\", \"Johannesteijsmannia\", \"Pholidocarpus\" e \"Zalacca\".\nNel 1866 scopr\u00ec e disegn\u00f2 sul proprio taccuino la pianta \"Thismia neptunis\", una pianta micoeterotrofica della famiglia delle Burmanniaceae che vive sottoterra e ottiene acqua e nutrimenti dai funghi: solo dopo 151 anni, nel 2017, si \u00e8 avuta conferma di tale scoperta.\nNel 1868, a causa di un violento attacco di malaria, fu costretto a fare ritorno a Firenze. Fond\u00f2 nel 1869 il \"Nuovo giornale botanico italiano\".\nRiprese le sue esplorazioni, dapprima in Etiopia e quindi, nel 1872, in Nuova Guinea e Indonesia. Al ritorno a Firenze, nel giugno 1876, ricevette riconoscimenti da istituzioni e societ\u00e0 scientifiche italiane e straniere.\nNel 1877 Beccari part\u00ec per il suo terzo viaggio in Estremo Oriente, visitando localit\u00e0 di India, Malesia, Australia, Tasmania e Nuova Zelanda; nel maggio 1878, partendo da Giava, comp\u00ec un'esplorazione di cinque mesi nelle foreste montane di Sumatra, dove scopr\u00ec l'\"Amorphophallus titanum\", la pi\u00f9 grande infiorescenza del mondo (il primato di singolo fiore appartiene invece alla \"Rafflesia arnoldii\", anch'essa originaria dell'isola).\nAl suo ritorno a Firenze (fine del 1878), Beccari fu nominato Direttore del Giardino dei semplici, quale successore di Filippo Parlatore. Ben presto, per il suo carattere impulsivo e indipendente, entr\u00f2 in contrasto con l'Amministrazione dell'Istituto di Studi Superiori e nel 1879 rassegn\u00f2 le dimissioni.\nDal 1880 in poi Beccari condusse la sua attivit\u00e0 in condizioni d'isolamento, studiando i materiali delle sue collezioni botaniche raccolti in poche stanze del Museo di storia naturale di Firenze, e pubblicando i risultati sulla rivista \"Malesia\" da lui stesso fondata. Nel 1887 l'Istituto di Studi Superiori sospese i finanziamenti alla rivista. Avvilito da questo ennesimo episodio, Beccari fu costretto a interrompere lo studio del vasto materiale botanico malese e, per qualche anno, anche le sue pubblicazioni.\nSi dedic\u00f2 quindi alla stesura delle sue memorie di esploratore naturalistico pubblicando nel 1902 \"Nelle foreste di Borneo\", un libro che divenne famoso in tutto il mondo, tradotto in pi\u00f9 lingue.\nNel 1904 l'Accademia dei Lincei lo volle tra i suoi membri, riconoscendo i suoi eccezionali meriti di naturalista e di botanico.\nContinu\u00f2 la sua solitaria attivit\u00e0 di studioso sino alla morte, sopravvenuta nel 1920 a Firenze nella sua residenza del Castello di Bisarno.\nTra le specie scoperte e battezzate da Odoardo Beccari vanno ricordate \"Rhapis subtilis\", \"Rhapis laosensis\", \"Carpentaria acuminata\", \"Livistona decipiens\", \"Livistona loryphylla, Livistona rigida\" e il genere \"Howea\". Gli furono intitolati vari generi di piante: \"Beccarina\", \"Beccarianthus\", \"Beccariella\", \"Beccarinda\" e \"Beccariophoenix\" (solo questi due ultimi sono tuttora accettati in tassonomia). Il suo nome \u00e8 inoltre commemorato nelle specie di palme \"Hydriastele beccariana\", \"Licuala beccariana\" e \"Pritchardia beccariana\" e, in zoologia, nell'epiteto specifico del \"Varanus beccarii\" (originario dell'Indonesia, terra da lui esplorata).\nArchivio e miscellanea personali.\nLa biblioteca di Biologia animale dell'Universit\u00e0 degli studi di Firenze conserva la Miscellanea Odoardo Beccari, oltre 700 estratti e opuscoli di argomento zoologico. L'archivio si trova nella sede di Botanica, ma alcuni appunti di viaggio sono confluiti nella biblioteca del Museo Galileo. \nRiconoscimenti.\nGli sono state intitolate diverse specie animali e vegetali tra cui, per citare solo alcuni esempi: \"Myrmecodia beccarii\" (Rubiaceae), \"Varanus beccarii\" (Varanidae). \u00c8 ugualmente un omaggio al suo nome il genere \"Beccariophoenix\" (Arecaceae)."}
{"id": "217747", "revid": "125653363", "url": "https://it.wikipedia.org/wiki?curid=217747", "title": "Fiat Idea", "text": "La Fiat Idea \u00e8 una autovettura presentata dalla FIAT alla fine del 2003 per il mercato europeo e prodotta nello stabilimento di Mirafiori fino al 2012.\nLa vettura condivideva gran parte della linea e delle componenti con la Lancia Musa, anch'essa prodotta nel medesimo impianto. Peculiarit\u00e0 \u00e8 la strumentazione centrale, che ha permesso la collocazione di due cassetti laterali sulla plancia.\nDal 2005 \u00e8 stata prodotta anche in Brasile, presso lo stabilimento Fiat di Betim, dove la produzione \u00e8 proseguita anche dopo l'interruzione di quella del modello europeo. \nIl modello sudamericano \u00e8 stato oggetto di un profondo aggiornamento nel 2010 e di un secondo, minore, nel 2014. Il 17 giugno 2016 \u00e8 terminata la produzione anche di questo modello.\nIl modello.\nNata con il codice di modello 350, la vettura \u00e8 frutto di un investimento di 430 milioni di euro da parte della casa torinese per la progettazione e l'industrializzazione.\nNata come piccola monovolume da citt\u00e0, la Idea, essendo lunga meno di quattro metri, presenta ottime doti di manovrabilit\u00e0 in spazi ristretti grazie anche al servosterzo elettrico \"Dualdrive\", che riduce al minimo la forza richiesta per sterzare anche a vettura ferma.\nLa leva del cambio, come nella Panda, \u00e8 in una posizione rialzata, che consente una pi\u00f9 facile manovrabilit\u00e0. La strumentazione \u00e8 dotata di computer di bordo con funzione Trip, di serie per tutte le versioni. Inedita \u00e8 la forma del volante a tre razze regolabile sia in altezza sia, su alcune versioni, anche in profondit\u00e0.\nPur avendo dimensioni piuttosto contenute per una monovolume, ha una buona abitabilit\u00e0 interna e un comfort pari a berline di categoria superiore. Lo spazio \u00e8 sfruttato molto bene e i vani portaoggetti sono numerosi; si va da quelli su tutti i pannelli porta a quello longitudinale sul padiglione, quello trasversale sopra il parabrezza e alle alette a scomparsa sul cruscotto.\nLe motorizzazioni a benzina hanno potenze da 77 a 95 CV, quelle diesel Multijet da 69 a 120 CV.\nEvoluzione.\nLa Idea ha subito un leggero restyling nell'autunno 2005 ribattezzato MY 2006, che ha portato ad adottare gli indicatori di direzione anteriori bianchi, la mascherina cromata, i fanali posteriori con la parte centrale cromata, mentre per la versione pi\u00f9 ricca, la \"Emotion\", vengono introdotti dei nuovi cerchi in lega da 15 pollici. All'interno si segnalano alcuni dettagli rifiniti in argento opaco (su bocchette, cassetti portaoggetti, maniglie e leva del cambio) e colore dell'ambiente nero. Nel 2006 \u00e8 incominciata la campagna pubblicitaria caratterizzata dalla danza Haka, eseguita da un gruppo di madri. Quest'operazione \u00e8 dovuta a un tentativo di riposizionamento a causa di non esaltanti risultati commerciali, dovuti alla concorrenza della Musa.\nSotto il punto di vista della sicurezza automobilistica la piccola FIAT \u00e8 stata sottoposta alla prova d'impatto da parte dell'Euro NCAP nel 2006, totalizzando un punteggio di quattro stelle.\nCon il MY 2008, la MPV torinese riceve due nuove tinte esterne, il nuovo logo FIAT con una ridisegnata mascherina anteriore a griglia (che richiama Grande Punto, Croma e Bravo), nuovi cerchi in lega da 15\", la disponibilit\u00e0 del sistema multimediale Blue&amp;Me e l'allestimento \"Blackstar\" con sedili in tessuto misto tecnico/alcantara e logo vintage.\nNel 2009 arrivano le versioni 1.4 alimentate a benzina/GPL, vengono omologati Euro 5 il 1.4 16V benzina e il 1.6 M-Jet da 120 CV e gli specchi retrovisori pi\u00f9 grandi migliorano la visibilit\u00e0.\nLa gamma 2010 introduce motorizzazioni Euro 5 e sistema Stop&amp;Start sul 1.4 16V benzina e 1.3 M-Jet 95 CV e 1.6 M-Jet 120 CV.\nNel 2012 la Idea esce di produzione; a prendere il suo posto sul mercato europeo \u00e8 la Fiat 500L.\nVersione sudamericana (2005-2016).\nDal 2005 al 2016 la monovolume compatta \u00e8 stata venduta anche in Brasile e in Sudamerica, prodotta e commercializzata anche nella variante fuoristrada \"Adventure\", dotata di protezioni aggiuntive e maggiore altezza da terra.\nEvoluzione.\nNel 2010 la Idea sudamericana riceve un profondo restyling estetico e tecnico: le parti strutturali e relative scocche rimangono invariate, cos\u00ec come i volumi generali del corpo vettura. Le modifiche pi\u00f9 sostanziali sono nel frontale completamente aggiornato, negli interni e alcune soluzioni tecniche nonch\u00e9 gli allestimenti. Il modello che pi\u00f9 ha acquistato personalit\u00e0 \u00e8 la versione \"Adventure\", che ha beneficiato di un irrobustimento complessivo che segue la stessa filosofia del modello Strada Locker. Questo modello, dopo un secondo e minore lifting lanciato nel 2014, esce di produzione nel 2016, precisamente il 17 giugno, assieme ai modelli Linea e Bravo. Non \u00e8 prevista un'erede per quest'autovettura, ma una delle autovetture riconducibili al segmento occupato dalla Idea fino ad allora \u00e8 la Jeep Renegade.\nMotorizzazioni.\nI dati in tabella riguardano unicamente il modello europeo"}
{"id": "217748", "revid": "253269", "url": "https://it.wikipedia.org/wiki?curid=217748", "title": "Diane Lane", "text": "Nel corso della sua carriera ha ottenuto una candidatura ai Premi Oscar 2003 come miglior attrice protagonista, ai Golden Globe come \"miglior attrice in un film drammatico\" e agli Screen Actors Guild Award come \"miglior attrice cinematografica\" per \"L'amore infedele - Unfaithful\" (2002). Ha ottenuto altre due candidature ai Golden Globe per il film \"Sotto il sole della Toscana\" (2003) e per il film TV \"Cinema Verite\" (2011).\nBiografia.\nNata a New York, figlia dell'insegnante di recitazione Burt Lane e della modella di Playboy Colleen Farrington, a 13 anni \u00e8 nel cast del musical \"Runaways\" di Elizabeth Swados. Al cinema riceve due Young Artist Award per le sue interpretazioni nei film \"Una piccola storia d'amore\" (1979) e \"Touched by Love\" (1980).\nCompletata con successo la transizione da attrice bambina (e adolescente) ad attrice adulta, ottiene subito successo presso il pubblico con \"I ragazzi della 56\u00aa strada\" (1982) e \"Rusty il selvaggio\" (1983), e per un certo periodo \u00e8 tra i membri principali di quel gruppo di attori soprannominato Brat Pack.\nI due film destinati a lanciarla tra le stelle di Hollywood, \"Strade di fuoco\" (1984) e \"The Cotton Club\" (1984), risultano per\u00f2 due fiaschi al botteghino e la sua carriera di conseguenza ne soffre. Nel 1995 partecipa al film d'azione \"Dredd - La legge sono io\", interpretando il giudice Hershey, l'interesse amoroso del protagonista con un ruolo secondario. Ritorna al successo con il film \"A Walk on the Moon - Complice la luna\" (1999), che la pone all'attenzione in ruoli pi\u00f9 maturi. Ottiene una candidatura al premio Oscar alla miglior attrice per la sua interpretazione in \"L'amore infedele - Unfaithful\" (2002).\nVita privata.\nSul set del film \"Love Dream\" (1988), conosce l'attore Christopher Lambert, con il quale \u00e8 stata sposata dal 1988 al 1994 e dal quale ha avuto una figlia, Eleanor Jasmine, nata il 5 settembre 1993. Il 14 agosto 2004 sposa l'attore Josh Brolin. Il 20 dicembre dello stesso anno il neo marito viene arrestato per violenza coniugale dopo una discussione con lei. La Lane ha dichiarato in seguito che non aveva intenzione di far arrestare il marito e che si era trattato di un fraintendimento. La coppia ha divorziato nel novembre 2013.\nDoppiatrici italiane.\nNelle versioni in italiano delle opere in cui ha recitato, Diane Lane \u00e8 stata doppiata da:"}
{"id": "217754", "revid": "25768303", "url": "https://it.wikipedia.org/wiki?curid=217754", "title": "Universi paralleli", "text": ""}
{"id": "217755", "revid": "1346043", "url": "https://it.wikipedia.org/wiki?curid=217755", "title": "Young Magazine", "text": "Lo \u00e8 una rivista giapponese di manga seinen pubblicata dalla K\u014ddansha. Il primo numero \u00e8 stato pubblicato nel 1980. Ne esistono due versioni, una settimanale ed una mensile, note rispettivamente come e , dai contenuti accostabili.\nSu \"Young Magazine\" sono stati pubblicati titoli popolari come \"Akira\", \"Ghost in the Shell\", \"Chobits\", \"Initial D\" e \"xxxHOLiC\"."}
{"id": "217757", "revid": "1226", "url": "https://it.wikipedia.org/wiki?curid=217757", "title": "Alexander Nevsky", "text": ""}
{"id": "217759", "revid": "1409041", "url": "https://it.wikipedia.org/wiki?curid=217759", "title": "PL/SQL", "text": "In informatica il PL/SQL (Procedural Language/Structured Query Language) \u00e8 un linguaggio di programmazione proprietario (per database di Oracle Corporation), procedurale, server-based, estensione dell'SQL. Linguaggi simili al PL/SQL sono inclusi in altri database management system SQL. La sintassi \u00e8 fortemente simile a quella del linguaggio di programmazione Ada.\nFunzionalit\u00e0.\nIl PL/SQL supporta le variabili, condizioni, e gestisce le eccezioni. Le implementazioni dalla versione 8 di Oracle RDBMS hanno messo enfasi su l'object-orientation.\nLe funzioni SQL sottostanti sono come programmi dichiarativi. Il linguaggio SQL standard - diversamente da alcuni linguaggi di programmazione funzionali - non richiede implementazioni per convertire le chiamate ricorsive in salti.cSQL non fornisce prontamente i puntatori alla \"prima riga\" e al \"resto della tabella\", e non pu\u00f2 eseguire facilmente costrutti come cicli.\nIl PL/SQL invece, come un linguaggio procedurale Turing-complete, permette agli sviluppatori dei database Oracle di interfacciarsi con il sottostante database in maniera imperativa. Gli statements SQL possono effettuare chiamate inline in modo esplicito alle funzioni PL/SQL, o possono lanciare triggers PL/SQL in caso di predefiniti eventi Data Manipulation Language (DML).\nIl PL/SQL ha diversi packages predefiniti, i pi\u00f9 importanti sono:\nIn ogni release di Oracle RDBMS, la Oracle Corporation aggiunge packages contenenti nuove funzionalit\u00e0.\nStruttura base del codice.\nI programmi PL/SQL sono strutturati a blocchi. I blocchi hanno questa forma generale:\ndeclare\n -- Blocco di dichiarazione (opzionale)\nbegin\n -- Codice da eseguire\nexception\n -- Gestione eccezioni(opzionale)\nend;\n/* Esempi di commenti\nmultilinea.. */\n--commento su singola linea\nLa sezionecodice_6specifica i tipi di dato delle variabili, delle costanti, delle collezioni e i tipi definiti dall'utente.\nIl blocco tra codice_7 ed codice_8 specifica il codice da eseguire.\nLe eccezioni possono essere di due tipi:\nI programmatori possono lanciare le eccezioni definite dall'utente in modo esplicito con il commando codice_9:\nRAISE &lt;nome_dell_eccezione&gt;\nL'Oracle Corporation ha predefinito numerose eccezioni, ad esempio NO_DATA_FOUND, TOO_MANY_ROWS, ecc.\nOgni eccezione ha un SQL Error Number e un SQL Error Message associato. I programmatori possono accedere a questi dati con le funzioni codice_10 e codice_11.\nVariabili.\nLa sezione codice_6 definisce le variabili, ed eventualmente le inizializza. Se non inizializzate avranno il loro valore di default, ad esempio null o zero.\nPer esempio:\ndeclare\n numero1 number(2);\n numero2 number(2) := 17;\n testo varchar2(12) := 'Ciao Mondo';\nbegin\n select numero_civico into numero1 from indirizzi where nome='Mario';\nend;\nIl simbolo codice_13 funziona come un operatore di assegnamento, per memorizzare un valore in una variabile.\nI tipi di dato pi\u00f9 usati sono codice_14, codice_15, codice_16, codice_17, codice_18 ecc.\nVariabili numeriche.\nnome_variabile number(P,[S]) := valore;\nPer definire una variabile numerica il programmatore pu\u00f2 usare il tipo codice_14.\nIn questo caso \u00e8 anche possibile definire la precisione (P) e la scala (S). La precisione indica quante cifre saranno utilizzate per rappresentare il numero. La scala indica quante di quelle cifre sono decimali. Per esempio, 3,1416 \u00e8 composto da una precisione 5 e una scala 4.\nAltri tipi numerici abbastanza comuni sono\ncodice_20\nVariabili testuali.\nnome_variabile varchar2(L) := 'Testo';\nPer definire una variabile di tipo testuale, si pu\u00f2 usare il tipo codice_16, con eventualmente tra parentesi il numero massimo di caratteri.\nAltri tipi di variabile testuale includono: \nVariabili booleane.\nnome_variabile boolean := true;\nLe variabili booleane possono avere i seguenti valori codice_23, codice_24 o codice_25.\nVariabili temporali.\nnome_variabile date := '01-Gen-2005';\nI programmatori possono definire una variabile di tipo data usando il tipo codice_17.\nIl DBMS Oracle fornisce la funzione codice_27 per convertire le stringhe in date.\nAd esempio: to_date('31-12-2004','dd-mm-yyyy')\nPer convertire le date in testo si pu\u00f2 usare la funzione codice_28.\nTipi di dati per specifiche colonne.\nNome_variabile nome_tabella.nome_colonna%type;\nQuesta sintassi definisce una variabile dello stesso tipo della colonna a cui si riferisce nella dichiarazione.\nTipi dato definiti dall'utente.\nI programmatori possono definire tipi di dato con la seguente sintassi:\ntype data_type is record(field_1 type_1 :=xyz, field_2 type_2 :=xyz, ..., field_n type_n :=xyz);\nPer esempio:\ndeclare\n type t_indirizzo is record(\n nome indirizzi.nome%type,\n via indirizzi.via%type,\n numero_civico indirizzi.numero_civico%type,\n codice_postale indirizzi.codice_postale%type);\n v_indirizzo t_indirizzo;\nbegin\n select nome, via, numero_civico, codice_postale into v_indirizzo from indirizzi where rownum = 1;\nend;\nQuesto semplice programma definisce il proprio tipo di dato, codice_29, il quale contiene dei campi codice_30, codice_31, codice_32 e codice_33.\nUsando questi tipi di dato il programmatore ha definito una variabile chiamata codice_34 ed ha prelevato il suo valore dalla tabella codice_35.\nI programmatori possono richiamare i singoli attributi, come in una struct, attraverso la dot-notation, ad esempio:\nv_indirizzo.via := 'Via Rossi';\nIl PL/SQL permette anche di definire classi e instanziarle come oggetti, questo lo rende simile ai linguaggi di programmazione orientati agli oggetti. In PL/SQL una classe \u00e8 chiamata Advance Data Type (ADT), \u00e8 definita come un tipo SQL Oracle, diversamente dai tipi definiti dall'utente, permettendo di usarli sia in SQL che in PL/SQL. Il costruttore e i metodi sono scritti in PL/SQL. L'oggetto pu\u00f2 essere salvato in una colonna di database Oracle.\nLinguaggi simili.\nAnche altri DBMS hanno dei linguaggi associati. Sybase e il suo derivato Microsoft SQL Server hanno Transact-SQL, PostgreSQL ha PL/pgSQL (che cerca di emulare PL/SQL), DB2 include SQL Procedural Language e MySQL ha una versione di SQL molto simile a PL/SQL.\nPL/SQL assomiglia da vicino al Pascal. La struttura a packages alla struttura base del Pascal, o alle unit\u00e0 Delphi."}
{"id": "217760", "revid": "1305772", "url": "https://it.wikipedia.org/wiki?curid=217760", "title": "Korn (album)", "text": "Korn \u00e8 il primo album in studio del gruppo musicale statunitense omonimo, pubblicato l'11 ottobre 1994 dalla Epic Records e dalla Immortal Records.\nDopo aver conquistato la vetta della classifica Top Heatseekers sul finire del 1995, l'album raggiunse la posizione numero 72 della Billboard 200 nel febbraio 1996, venendo certificato doppio disco di platino dalla RIAA per aver venduto oltre due milioni di copie negli Stati Uniti d'America. L'album \u00e8 stato sempre ritenuto il migliore di quelli pubblicati dal gruppo, sia dai fan che dalla critica specializzata. Nel 2001, la rivista \"Q\" lo ha inserito nella sua lista dei 50 album pi\u00f9 aggressivi di tutti i tempi. Il critico musicale Piero Scaruffi lo ha inserito al 18\u00ba posto della sua lista dei migliori album metal di tutti i tempi.\nNel giugno del 2017 la rivista \"Rolling Stone\" ha collocato l'album alla trentesima posizione dei 100 migliori album metal di tutti i tempi.\nDescrizione.\nIl disco \u00e8 da molti considerato il primo, in ordine cronologico, ad aver lanciato il genere nu metal. Ha esercitato una notevole influenza sulla musica di molti gruppi nu metal successivi (Static-X, Adema, Coal Chamber, Limp Bizkit, Slipknot, Mudvayne, Disturbed), ma anche su altri come Sepultura e Machine Head.\nNell'album il lavoro delle chitarre \u00e8 ispirato a gruppi thrash metal quali Pantera, Slayer e Sepultura, mentre la sezione ritmica incorpora ritmi hip hop ed elementi funk e industrial. Lo stile vocale di Jonathan Davis \u00e8 influenzato da una grande variet\u00e0 di generi musicali, tra cui soprattutto synth pop e old school hip hop, oltre che ovviamente dall'heavy metal. In molti brani dell'album sono riconoscibili anche influenze death metal.\nNelle canzoni sono presenti, per la prima volta nella musica heavy metal, tecniche quali lo scat, forma di canto propria del jazz che consiste nel formulare una serie di parole prive di senso in chiave pi\u00f9 ritmica che melodica, e l'introduzione con la cornamusa (\"Shoots and Ladders\").\nI testi, scritti da Davis, sono completamente autobiografici e sono incentrati sui soprusi e sui maltrattamenti che il cantante sub\u00ec durante l'infanzia e l'adolescenza. Il testo del brano \"Shoots and Ladders\" \u00e8 composto quasi interamente da filastrocche per bambini della cultura popolare: \"London Bridge Is Falling Down\", \"Mary had a little lamb\", \"Ring Around the Rosie\", \"One, Two, Buckle One Shoe\" e altre. La canzone \"Blind\" \u00e8 stata inserita all'88\u00ba posto nella lista delle \"100 canzoni che hanno cambiato il mondo\" stilata dalla rivista \"Q\".\n\"Daddy\".\nIl brano conclusivo dell'album, \"Daddy\", presenta un coro introduttivo a cappella. Poi parte un giro di basso e comincia la batteria. Verso la fine del brano si pu\u00f2 sentire il pianto del cantante, che, al contrario di quanto si potrebbe pensare, \u00e8 vero e non \u00e8 stato aggiunto successivamente. Il testo parla del trauma che Davis dovette subire in giovanissima et\u00e0: egli fu infatti violentato da un amico di famiglia, un vicino. Questo segn\u00f2 molto la vita del cantante, ed \u00e8 un fatto, per lui, molto personale, tanto che decise di non eseguire il brano ai concerti. Solo in una occasione prese la decisione di cantare questa canzone dal vivo; tuttavia, dopo aver suonato met\u00e0 brano, decise di interromperne l'esecuzione.\nSecondo alcune interpretazioni, Davis fu violentato dal padre; questo a causa del titolo: \"Daddy\", ovvero \"pap\u00e0\" e alla generale controversia del testo, il quale lascia effettivamente pensare all'ascoltatore che sia stato proprio il padre di Davis ad abusarne. Queste voci, che andarono diffondendosi, misero molto in imbarazzo Davis, che sment\u00ec il tutto in un'intervista condotta dalla rivista \"Kerrang!\", nella quale dichiar\u00f2: Prima che l'album venisse pubblicato, fu registrato anche un demo del brano, il quale iniziava subito con i riff di basso e non conteneva n\u00e9 l'introduzione con il coro della versione definitiva n\u00e9 i pianti finali del cantante. Inoltre, questa versione \u00e8 considerevolmente pi\u00f9 breve di quella definitiva, durando infatti 4:29.\nAl termine del brano \u00e8 presente una traccia fantasma intitolata \"Michael and Geri\". Nell'edizione statunitense, tale dialogo \u00e8 integrato insieme a \"Daddy\", mentre in quella europea risulta essere il numero 13."}
{"id": "217762", "revid": "1305772", "url": "https://it.wikipedia.org/wiki?curid=217762", "title": "Port Moresby", "text": "Port Moresby (; in tok pisin \"Pot Mosbi\", spesso colloquialmente conosciuta semplicemente come \"Moresby\" o \"Pom Town\") \u00e8 la capitale dello Stato di Papua Nuova Guinea, della quale rappresenta anche la citt\u00e0 pi\u00f9 popolosa e il principale porto.\nLa citt\u00e0 si colloca sul versante meridionale della porzione centrale della penisola di Papua, affacciandosi sul golfo di Papua: pur essendo compresa nella Regione di Papua e della Provincia Centrale (delle quali rappresenta anche il capoluogo), Port Moresby forma un distretto amministrativo a s\u00e9 stante, il Distretto della Capitale Nazionale.\nLa citt\u00e0 venne fondata in un'area abitata da trib\u00f9 di etnia Motu: il primo europeo a visitarla fu il capitano John Moresby nel 1873, che decise di stabilire in questa zona un insediamento intitolato al padre, l'ammiraglio Fairfax Moresby (1786\u20131877).\nLa citt\u00e0 acquist\u00f2 importanza come nodo commerciale verso le isole del Pacifico verso la fine del XIX secolo: durante la seconda guerra mondiale fu l'unica parte dell'isola non occupata dalle truppe giapponesi, a partire dalla quale part\u00ec la riconquista alleata della Nuova Guinea.\nSecondo una ricerca svolta dal settimanale \"The Economist\" nel 2012, Port Moresby rappresenterebbe una delle capitali meno vivibili del mondo, occupando il 139\u00ba posto su 140 citt\u00e0 prese in considerazione e classificandosi appena prima di Harare.\nGeografia fisica.\nTerritorio.\nLa citt\u00e0 \u00e8 situata a un'altitudine di 28\u00a0m s.l.m. in un'insenatura (baia di Fairfax) sulle coste del Golfo di Papua nella parte sud-orientale dell'isola di Nuova Guinea.\nClima.\nPort Moresby gode di clima della savana: la barriera creata dalla vicina catena montuosa dei monti Owen Stanley, infatti, protegge la citt\u00e0 dalle ampie precipitazioni che interessano il resto dell'isola.\nLe precipitazioni totali annue sono infatti di soli 1.192\u00a0mm, di gran lunga inferiori alla media del resto del paese: esse si concentrano durante la stagione delle piogge, che va da dicembre a maggio, mentre i restanti sei mesi ricadono nella stagione secca. La scarsit\u00e0 di precipitazioni comporta periodiche carenze d'acqua, tanto che spesso \u00e8 necessario procedere al razionamento idrico, specialmente durante i mesi secchi.\nLa temperatura media \u00e8 pari a 27\u00a0\u00b0C e ha delle variazioni minime nel corso dell'anno: il mese pi\u00f9 caldo \u00e8 dicembre (27,8\u00a0\u00b0C) e quello pi\u00f9 freddo luglio (25,7\u00a0\u00b0C). Nel centro urbano la temperatura durante la stagione secca tende a essere leggermente pi\u00f9 bassa rispetto alle frazioni rurali.\nLa barriera corallina antistante la costa protegge inoltre il porto dal moto ondoso.\nStoria.\nL'area su cui oggi sorge la citt\u00e0 era abitata da millenni da genti dell'etnia Motu, i quali vivevano in villaggi costruiti su palafitte lungo la costa (il pi\u00f9 grande dei quali era ed \u00e8 ancora Hanuabada, sobborgo a nord-ovest di Port Moresby). Non essendo il clima della zona abbastanza ricco d'acqua per la coltivazione, i Motu erano soliti effettuare periodicamente delle spedizioni a carattere commerciale nelle zone circostanti, a bordo di grosse canoe note come \"lagatoi\" in lingua locale, barattando strumenti di terracotta (noti in lingua locale come \"uro\"), nella produzione della quale erano maestri, con sago, legname per la fabbricazione di canoe e altri prodotti di prima necessit\u00e0, in un ciclo noto come \"hiri\".\nLa lingua Motu \u00e8 alla base del pidgin Hiri Motu, una delle lingue ufficiali della Papua Nuova Guinea: l'hiri motu, tuttavia, a partire dagli anni '60 \u00e8 in rapido declino, soppiantato da un altro pidgin, il tok pisin.\nI primi resoconti scritti sulla baia e sulla citt\u00e0 risalgono al XIX secolo, quando l'esploratore e navigatore britannico John Moresby, lasciandosi alle spalle il Mar dei Coralli a bordo dello \"sloop-of-war HMS Basilisk\", alle 10 del 20 febbraio 1873 approd\u00f2 nella baia issando lo Union Jack: Moresby scelse di onorare il padre, sir Fairfax Moresby, denominando le nuove terre con il nome di \"Fairfax Harbour\" e \"Port Moresby\". Solo quindici anni dopo la Gran Bretagna ne rivendic\u00f2 la sovranit\u00e0, istitu\u00ec la colonia della Nuova Guinea Britannica e ne chiam\u00f2 la capitale Port Moresby.\nDieci anni dopo la colonia del Queensland annesse unilateralmente la porzione sud-orientale della Nuova Guinea, come contrappeso all'espansionismo tedesco nel Pacifico: le autorit\u00e0 britanniche, tuttavia, rifiutarono di riconoscere l'annessione al momento, salvo poi reagire all'istituzione del protettorato della Kaiser-Wilhelmsland da parte dei tedeschi nella porzione settentrionale dell'isola nel 1883 con l'istituzione del protettorato sul territorio dei Papua l'anno successivo.\nNel 1905 il parlamento australiano, da poco organizzatosi in senso federale, approv\u00f2 il \"Papua Act\", con decorso dall'anno successivo: tale atto sanciva il passaggio del territorio di Papua dal controllo inglese a quello australiano e decretava Port Moresby capitale di tale territorio.\nFino allo scoppio del secondo conflitto mondiale, tuttavia, la cittadina rimase solo poco pi\u00f9 di un villaggio dipendente dal porto, dalla crescita molto lenta. A dimostrazione di ci\u00f2 solo nel 1909 venne aperta la prima macelleria, mentre l'arrivo dell'elettricit\u00e0 risale al 1925 e dell'acqua potabile al 1941.\nAllo scoppio della seconda guerra mondiale, alcuni degli abitanti indigeni si arruolarono nel \"Papua Infrantry Battalion\" del Royal Pacific Islands Regiment, mentre altri vennero ingaggiati come portantini dagli eserciti giapponesi o alleati, dimostrandosi per\u00f2 piuttosto restii a svolgere tale mansione e mostrando una forte tendenza alla fuga: molti dei papuani di Port Moresby ritornarono ai propri villaggi nell'entroterra o vennero evacuati quando si prospett\u00f2 la possibilit\u00e0 concreta di un'invasione giapponese della Nuova Guinea.\nNel settembre del '42 Port Moresby rimaneva l'ultima roccaforte alleata dell'isola e come tale acquis\u00ec importanza come centro strategico di smistamento e addestramento delle truppe alleate del Pacifico, e in seguito come testa di ponte per la riconquista degli arcipelaghi circostanti.\nAlla fine della guerra il Territorio dei Papua e il Territorio della Nuova Guinea vennero unificati in una nuova entit\u00e0 sotto il controllo dell'amministrazione australiana, il Territorio di Papua e Nuova Guinea, di cui Port Moresby divenne la capitale, seguendone le sorti.\nNel settembre del 1975 Port Moresby fu teatro delle celebrazioni per l'indipendenza della Papua Nuova Guinea dall'Australia come reame del Commonwealth, alle quali presenzi\u00f2 il principe Carlo invece della regina Elisabetta II. A partire dall'indipendenza, Port Moresby ha vissuto una crescita esponenziale, con la costruzione di numerosi edifici governativi e l'espansione demografica dovuta all'afflusso di persone alla ricerca di lavoro da tutto il Paese.\nMolti degli edifici governativi sono stati lasciati in stato di abbandono per decenni e altrettanti sono stati abbandonati a se stessi: a partire dal XXI secolo, per\u00f2, molti sono stati restaurati e occupati nuovamente.\nGeografia antropica.\nSuddivisioni amministrative.\nPort Moresby rappresenta l'unico distretto del Distretto della Capitale Nazionale: esso si divide in tre governi di livello locale (LLG):\nA loro volta gli LLG si dividono in ward e unit\u00e0.\nI sobborghi di Port Moresby sono i seguenti:\nIl centro cittadino, fin dagli anni '90, ha perso la maggior parte dei propri ristoranti e locali notturni, divenendo perlopi\u00f9 sede di uffici: la zona di Boroko, un tempo cuore pulsante del commercio cittadino, ha risentito molto della crisi, a favore dell'area ovest della citt\u00e0. La zona nord ospita perlopi\u00f9 quartieri residenziali, mentre a Koki si trova un popolare mercato. All'interno di Port Moresby trovano inoltre sede alcuni villaggi degli originari abitanti della zona, i \"Motu\", fra cui il sobborgo di Hanuabada, che con i suoi oltre 15.000 abitanti rappresenta il villaggio pi\u00f9 grande della Nuova Guinea.\nTutti i quartieri di Port Moresby mostrano un'altissima percentuale di criminalit\u00e0 e violenza, con un ampio utilizzo di guardie private e di sistemi di sicurezza per le abitazioni e gli uffici: lo United Nations Global Compact considera lo stato della citt\u00e0 \"critico\".\nSociet\u00e0.\nEvoluzione demografica.\nLo sviluppo dell'industria locale ha provocato una forte crescita della popolazione, che \u00e8 quasi raddoppiata nel corso degli anni ottanta ed \u00e8 tuttora in crescita.\nLa crescita ha portato con s\u00e9 alcuni problemi di disparit\u00e0 di condizioni economiche fra la popolazione e un conseguente elevato tasso di criminalit\u00e0, tanto che in molte guide turistiche la citt\u00e0 viene considerata poco sicura. Le condizioni di vita fortemente antigieniche l'hanno resa, secondo alcuni studi, fra le peggiori citt\u00e0 in cui vivere e fra le pi\u00f9 inquinate al mondo.\nMonumenti e luoghi d'interesse.\nLa citt\u00e0 dispone di un aeroporto internazionale (Jacksons International Airport) dal quale partono voli di linea della Air Niugini (la compagnia di bandiera di Papua Nuova Guinea), della Qantas e altre linee aeree minori di Papua.\nAmministrazione.\nGemellaggi.\nPort Moresby \u00e8 gemellata con:\nInoltre \u00e8 associata con:"}
{"id": "217765", "revid": "1305772", "url": "https://it.wikipedia.org/wiki?curid=217765", "title": "Life Is Peachy", "text": "Life Is Peachy \u00e8 il secondo album in studio del gruppo musicale statunitense Korn, pubblicato il 15 ottobre 1996 dalla Immortal Records e dalla Epic Records.\nSeguendo il successo del debutto, l'album ha esordito al terzo posto della Billboard 200.\nDescrizione.\nProdotto da Ross Robinson, l'album si compone di dodici brani e di due reinterpretazioni, ovvero quelle di \"Wicked\" di Ice Cube, eseguita in collaborazione con Chino Moreno dei Deftones, e \"Lowrider\" dei War, che vede alla voce il chitarrista Brian \"Head\" Welch.\nNel brano d'apertura \"Twist\" il frontman Jonathan Davis fa uso della tecnica dello scatting, cio\u00e8 per tutta la durata del brano il cantante non fa altro che urlare parole prive di alcun senso, se si esclude la parola \"Twist\", pronunciata durante il ritornello della canzone. Il secondo brano, \"Chi\", \u00e8 invece un omaggio al bassista dei Deftones Chi Cheng, come spiegato da Davis in un'intervista: "}
{"id": "217769", "revid": "1305772", "url": "https://it.wikipedia.org/wiki?curid=217769", "title": "Follow the Leader (Korn)", "text": "Follow the Leader \u00e8 il terzo album in studio del gruppo musicale statunitense Korn, pubblicato il 18 agosto 1998 dalla Immortal Records e dalla Epic Records.\nL'album debutt\u00f2 al primo posto della Billboard 200, vendendo 268.000 copie nella prima settimana di distribuzione. \"Follow the Leader\" \u00e8 considerato il pi\u00f9 grande successo del gruppo ed \u00e8 stato certificato cinque volte disco di platino dalla RIAA. Complessivamente ha venduto oltre 14 milioni di copie in tutto il mondo.\nDescrizione.\nRispetto ai precedenti, l'album presenta maggiori contaminazioni con l'hip hop. Contiene diverse collaborazioni, tra cui quelle di Ice Cube a \"Children of the Korn\", di Fred Durst dei Limp Bizkit ad \"All in the Family\", e di Tre Hardson dei Pharcyde a \"Cameltosis\". Il comico Cheech Marin prest\u00f2 la propria voce alla traccia nascosta \"Earache My Eye\", cover di un brano dal film \"Up in Smoke\", del duo di cui fa parte (Cheech &amp; Chong).\nPrima dell'introduzione \"It's On!\", nell'album vi \u00e8 un minuto di silenzio (ripartito in 12 tracce di cinque secondi ciascuna). Esso \u00e8 dedicato a Justin, malato terminale di cancro e componente della fondazione Make-A-Wish, che in fin di vita realizz\u00f2 il desiderio di vedere i Korn dal vivo. La traccia numero 22 si intitola \"Justin\" ed \u00e8 anch'essa dedicata a lui."}
{"id": "217778", "revid": "124653946", "url": "https://it.wikipedia.org/wiki?curid=217778", "title": "Iv\u00e1n C\u00f3rdoba", "text": "Biografia.\nSposato con Maria Isabel, ha quattro figli: il secondo, nato nel 2008, \u00e8 stato chiamato Jos\u00e9. Ha la cittadinanza italiana, avendo ottenuto il riconoscimento nel 2011 dal sindaco di Cassina Rizzardi.\nNel 2005 ha fondato l'associazione \"Colombia te quiere ver\", per sostenere bambini ciechi in stato d'indigenza. Grazie all'impegno speso per lo sviluppo della fondazione, nel dicembre 2011 ha ricevuto (assieme a Clarence Seedorf, suo compagno di squadra all'Inter) il premio \"L'Altropallone\". Nel 2015 ha aperto un'accademia calcistica per ragazzi.\nNella primavera del 2016 ha pubblicato con la Mondadori la sua autobiografia \"Combattere da uomo\" in cui ripercorre gli anni all'Inter. Cinque anni dopo pubblicher\u00e0 un\u2019altra autobiografia intitolata \"Retrato de un luchador.\"\nCaratteristiche tecniche.\nCentrale difensivo, occasionalmente adattato al ruolo di laterale, sopperiva alla fisicit\u00e0 non eccelsa con la velocit\u00e0 \u2014 valsagli, tra l'altro, il soprannome di \"Speedy Gonzales\" in riferimento all'omonimo personaggio \u2014 e l'elevazione nel gioco aereo, dote che lo port\u00f2 spesso a realizzare gol di testa.\nCarriera.\nCalciatore.\nClub.\nInizi.\nLa fase iniziale della sua carriera si svolse in patria \u2014 dove vinse la Coppa Interamericana col Nacional Medellin nel 1997 \u2014 per poi trasferirsi in Argentina, militando al San Lorenzo per due stagioni.\nInter.\nI primi anni.\nNel gennaio 2000 fu acquistato dall'Inter, ritagliandosi uno spazio importante nella formazione guidata da Marcello Lippi. Al primo quadriennio del colombiano in nerazzurro non corrispose tuttavia alcun trofeo, con il giocatore che fu inoltre protagonista di alcuni episodi controversi come l'espulsione nella gara contro il Venezia del 16 settembre 2001 \u2014 per una presunta gomitata a Bettarini \u2014 e l'autorete che caus\u00f2 l'eliminazione della squadra in semifinale di Coppa UEFA, con avversario l'olandese Feyenoord. Il 19 gennaio 2003 fu erroneamente espulso dall'arbitro Bertini nella sfida con il Perugia, per un tocco di palla con la gamba che il direttore di gara ritenne essere avvenuto con la mano.\nRaggiunte le 100 presenze in Serie A al termine del campionato 2002-03, venne confermato tra i titolari anche durante la parentesi di Alberto Zaccheroni.\nIl ciclo vittorioso di Mancini.\nNella stagione 2004-05 l'Inter torn\u00f2 al successo con il nuovo allenatore Roberto Mancini, vincendo la Coppa Italia che lo stesso difensore sollev\u00f2 da capitano in sostituzione di Javier Zanetti. A seguito dei fatti di \"Calciopoli\" la squadra milanese avvi\u00f2 un dominio in campo nazionale, senza tuttavia cogliere le medesimi soddisfazioni sul fronte europeo: nel marzo 2007 il giocatore fu squalificato per due turni in Champions League, provvedimento riconducibile alla rissa verificatasi dopo la gara con il Valencia che aveva determinato l'eliminazione dei meneghini dal torneo.\nUn infortunio sub\u00ecto contro il Liverpool al crociato anteriore del ginocchio sinistro nel febbraio 2008 gli precluse il resto della stagione, terminata comunque con il trionfo interista in campionato.\nI successi con Mourinho e il ritiro.\nDopo il positivo ciclo, nell'estate 2008 Mancini venne sostituito da Jos\u00e9 Mourinho che rinnov\u00f2 la fiducia al colombiano: C\u00f3rdoba realizz\u00f2 una rete decisiva sul campo della Reggina, viatico fondamentale per i nerazzurri che \u2014 dopo un avvio stentato \u2014 ripresero la propria egemonia in campionato, vincendo lo Scudetto per la quarta stagione di fila.\nComplice l'arrivo di L\u00facio al centro della retroguardia, nelle stagioni seguenti fu utilizzato con minor frequenza, ma si \u00e8 potuto comunque fregiare del titolo di Campione d'Europa al termine della stagione 2009-2010, conclusa con la vittoria in Champions League contro il Bayern Monaco il 22 maggio 2010, oltre che con la vittoria del quinto Scudetto di fila e della Coppa Italia. Il ritiro dall'attivit\u00e0 agonistica avvenne al termine del campionato 2011-12, con l'ultima presenza in occasione della stracittadina milanese del 6 maggio 2012 vinta dai nerazzurri per 4-2.\n\u00c8 al nono posto nella classifica nerazzurra di apparizioni in Serie A, con un totale di 324 incontri disputati. In 12 anni e mezzo di militanza coi neroazzurri ha totalizzato 455 presenze e 18 reti tra campionato e coppe, oltre ad avere vinto 15 trofei.\nNazionale.\nHa vestito la maglia della Colombia dal 1997 al 2010, segnando nel 2001 il gol che regal\u00f2 ai \"Cafeteros\" la Copa Am\u00e9rica.\nDirigente.\nDopo aver abbandonato l'attivit\u00e0 agonistica, ha fatto parte della dirigenza nerazzurra come team manager fino al settembre 2014.\nDal 10 febbraio 2021 \u00e8 consigliere delegato dell'area sportiva del Venezia, nonch\u00e9 socio della stessa societ\u00e0.\nStatistiche.\nPresenze e reti nei club.\n\"Statistiche aggiornate al 13 maggio 2012.\""}
{"id": "217779", "revid": "110157", "url": "https://it.wikipedia.org/wiki?curid=217779", "title": "Canillo", "text": "Canillo \u00e8 una delle sette parrocchie di Andorra, la prima nell'ordine protocollare oltre che per estensione con 6.194 abitanti (dato 2010).\nGeografia fisica.\nConfini.\nConfina a nord e a est con la Francia, a sud con la parrocchia di Encamp e a ovest con la parrocchia di Ordino.\nGeografia fisica.\nLa parrocchia \u00e8 attraversata dalla Valira d'Oriente, dal rio d'Incles e dal rio de la Coma. Il territorio \u00e8 montagnoso. Il monte principale \u00e8 il Pic de l'Estany (2.915 m), seguito dal Pic de Serr\u00e8re (2.912 m), dal Pic de la Cabanette (2.847 m), dal Pics de la Portaneille (2.755 m), dal Pic de Casamanya (2.740 m) e dal Pic de Mai\u00e0 (2.640 m).\nVillaggi.\nNella parrocchia di Canillo, divisa in dieci \"ve\u00efnats\" (vicinati), si trovano i villaggi di:\nEconomia.\nCanillo \u00e8 considerata il centro religioso di Andorra avendo nel suo territorio il Santuari de la Mare de D\u00e9u de Meritxell dedicato alla Vergine di Meritxell, patrona di Andorra dal 1873 e la chiesa romanica di Sant Joan de Caselles (edificio romanico della fine dell XI secolo con campanile in stile lombardo); \u00e8 inoltre un centro di sport invernali (sul suo territorio troviamo Soldeu-El Tarter, la stazione sciistica pi\u00f9 estesa dello Stato e la sede della Federazione Andorrana di Sport sul Ghiaccio, ospitante un palazzo del ghiaccio con pista olimpica, per una estensione di oltre 8000 m2). Nonostante questa vocazione prettamente turistica la regione conserva tuttora i segni e le testimonianze di un passato agricolo.\nFesta patronale.\nLa festa patronale cade il 29 novembre, \"festa major\" la terza domenica di luglio."}
{"id": "217780", "revid": "1222", "url": "https://it.wikipedia.org/wiki?curid=217780", "title": "Pisum Sativum", "text": ""}
{"id": "217782", "revid": "125417427", "url": "https://it.wikipedia.org/wiki?curid=217782", "title": "Pianeti di Guerre stellari", "text": "Questa \u00e8 la lista dei pianeti di \"Guerre stellari\", franchise di fantascienza creato da George Lucas come serie di film e ampliatosi a contenere serie televisive e film spin-off, romanzi, fumetti e videogiochi. Tutti gli elementi di questa lista fanno parte del canone ufficiale.\nLa serie \u00e8 ambientata in una galassia immaginaria formata da circa 400 miliardi di stelle e oltre 3,2 milioni di sistemi abitati da forme di vita. All'interno di questi sistemi la civilt\u00e0 galattica ha colonizzato pianeti, lune e altri oggetti celesti."}
{"id": "217783", "revid": "767487", "url": "https://it.wikipedia.org/wiki?curid=217783", "title": "Parrocchia di Encamp", "text": ""}
{"id": "217785", "revid": "767487", "url": "https://it.wikipedia.org/wiki?curid=217785", "title": "Rocky's Filj", "text": "I Rocky's Filj sono stati un gruppo di rock progressivo italiano attivo negli anni settanta. \nIl nome del gruppo deriva da quello del loro cantante Rocky Rossi.\nBiografia.\nI Rocky' Filj si fecero conoscere grazie alla partecipazione come gruppo di apertura a una tourn\u00e9e del Banco del Mutuo Soccorso. In precedenza avevano pubblicato solo un 45 giri, nel 1971, sotto un nome leggermente diverso, \"Roky's Fily\". Grazie alla favorevole impressione avuta da quei concerti, riuscirono a firmare un contratto con la Ricordi e, nel 1973, entrarono in studio per realizzare il loro primo (e unico) album. Il disco, intitolato \"Storie di uomini e non\", \u00e8 un buon prodotto di jazz rock che esce un po' dai canoni del genere vista l'assenza di tastiere e per il fatto che i pezzi sono tutti cantati. In particolare risaltano i duetti fra sax e chitarra.\nLe premesse erano ottime e il gruppo avrebbe potuto ritagliarsi un buon posto nel panorama jazz rock italiano, ma uno dei componenti fin\u00ec nelle maglie della giustizia poich\u00e9 arrestato per guida senza patente. Il gruppo rimase cos\u00ec fermo per qualche anno, per tornare ad incidere nel 1979 un 45 giri di scarso successo, dopodich\u00e9 si sciolse.\nIl cantante Rocky Rossi mor\u00ec nel 1985 in un incidente stradale. Il batterista Colasante suon\u00f2 nei dischi della Delta Blues Band nel 1979 e del gruppo funky Midnight Band nel 1980, mentre il chitarrista Roby Grablovitz ha continuato a suonare nel nord Italia con una cover band di successi degli anni settanta, incidendo anche un CD da solista nel 2005, intitolato \"Speranze d'artista\" e pubblicato dalla Acid Studio.\nIl bassista del gruppo, Luigi Ventura, dopo lo scioglimento dello stesso, ha coltivato il suo talento in favore della scoperta di nuovi artisti nel mondo dell'arte contemporanea."}
{"id": "217786", "revid": "1013865", "url": "https://it.wikipedia.org/wiki?curid=217786", "title": "Port Vila", "text": "Port Vila \u00e8 la capitale e il porto principale dello Stato di Vanuatu. Al censimento del \n2016 la popolazione ammontava a circa 51.437 persone. La citt\u00e0 e l'arcipelago in cui si trova, sono stati interessati da fenomeni di inurbamento da parte della popolazione rurale, che hanno provocato una notevole crescita della capitale.\nGeografia fisica.\nTerritorio.\nLa citt\u00e0 si affaccia su un'ampia \nbaia nella parte sud-occidentale dell'isola di \u00c9fat\u00e9, nella provincia di Shefa.\nClima.\nLa temperatura media \u00e8 pari a 24,8\u00a0\u00b0C e le precipitazioni totali annue sono di 2222\u00a0mm. Il mese pi\u00f9 caldo \u00e8 gennaio quando le temperature massime toccano i 30,3\u00a0\u00b0C e le minime sono intorno ai 23,4\u00a0\u00b0C, mentre, il mese pi\u00f9 freddo \u00e8 agosto con temperature comprese fra i 26,1\u00a0\u00b0C e i 19,3\u00a0\u00b0C. Le precipitazioni sono abbastanza distribuite nel corso dell'anno, ma nei mesi di gennaio, febbraio e marzo sono lievemente maggiori.\nStoria.\nL'area occupata da Port Vila \u00e8 stata abitata da persone di etnia malesiana per migliaia di anni. Nell'autunno del 2004, una spedizione archeologica nota come \"Teouma\" ha scoperto un sito di sepoltura di 25 tombe, realizzate dalle popolazioni Lapita, contenenti 36 scheletri. I pezzi di ceramica trovati nel sito risalgono al XIII secolo a.C.\nNel maggio 1606, i primi europei arrivarono sull'isola, guidati dagli esploratori portoghesi Pedro Fernandes de Queir\u00f3s e Luis Vaz de Torres. Nel XIX secolo, quando le isole erano conosciute come Nuove Ebridi, gli inglesi possedevano il controllo economico della zona, sebbene, alla fine del 1880, l'equilibrio economico inizi\u00f2 a favorire i francesi, che vi possedevano miniere di nichel e piantagioni. Il francese Ferdinand Chevillard inizi\u00f2 a comprare e disboscare terreni intorno a Port Vila per convertirli nella pi\u00f9 grande piantagione francese dell'isola. Quest\u2019ultima, che oggi corrisponde al comune di Franceville, ha dichiarato l'indipendenza il 9 agosto 1889, anche se questa dur\u00f2 solo fino a giugno dell'anno successivo.\nSi tratt\u00f2 della prima forma di autogoverno a Vanuatu a praticare suffragio universale senza distinzione di sesso o razza. Tuttavia, sebbene la popolazione all'epoca fosse composta da circa 500 isolani nativi e meno di cinquanta bianchi, solo questi ultimi potevano ricoprire cariche, anche se il voto era permesso anche alla popolazione non bianca. Uno dei presidenti eletti fu un cittadino statunitense di nascita, RD Polk, un parente del Presidente degli Stati Uniti James K. Polk. \nDopo il 1887, il territorio fu amministrato congiuntamente dall\u2019Impero coloniale francese e dall'Impero coloniale britannico. Fu formalizzato nel 1906 come Condominio anglo-francese.\nDurante la seconda guerra mondiale Port Vila \u00e8 stata una base aerea statunitense e australiana.\nNel 1987, il Ciclone Uma danneggi\u00f2 gravemente la citt\u00e0. Un potente terremoto, nel gennaio 2002, ha causato lievi danni nella capitale e nelle zone circostanti. La citt\u00e0, inoltre, ha subito danni ingenti a causa di un ciclone di categoria 5 denominato Ciclone Pam nel marzo 2015.\nInfrastrutture e trasporti.\nAeroporti.\nLa cittadina dispone di un \naeroporto internazionale, il Bauerfield International Airport.\nEconomia.\nTurismo.\nLa relativa vicinanza con l'Australia (1800\u00a0km) e il clima favorevole tutto l'anno hanno permesso un discreto sviluppo come centro turistico."}
{"id": "217788", "revid": "88740", "url": "https://it.wikipedia.org/wiki?curid=217788", "title": "Distretti della Finlandia", "text": "I distretti della Finlandia (sing. \"seutukunta\" in finlandese, \"ekonomisk region\" in svedese) sono la suddivisione territoriale di secondo livello del Paese, dopo le regioni, ed ammontano a 77; hanno costituito il terzo livello di suddivisione amministrativa fino al 2009, quando le province, che rappresentavano la suddivisione di primo livello, sono state abolite.\nLe \"seutukunta\" sono definite dal Ministero dell'interno come criterio di ripartizione delle sovvenzioni statali e sono creati in base alla confederazione di un gruppo di comuni limitrofi. \nI distretti sono inoltre classificati nella divisione regionale europea come LAU-1. La divisione originaria risale al 1994.\nInformazioni generali.\nI distretti sono formati da citt\u00e0, centri abitati minori e le loro regioni rurali circostanti, compresi gli eventuali comuni ivi presenti.\nEssi hanno servizi di cooperazione per quanto riguarda ad esempio la produzione di servizi, la politica occupazionale e la programmazione dello sfruttamento dei territori.\nEsse non hanno un organo decisionale, per cui sono i singoli comuni a cui appartengono a prendere le decisioni ufficiali.\nIn Finlandia molti comuni hanno trasferito, con l'approvazione del consiglio, parte del loro potere decisionale ad organi distrettuali. Questi organi sono ad esempio confederazioni comunali, organismi consiliari condivisi da pi\u00f9 comuni oppure consigli distrettuali.\nIn Finlandia le seutukunta possono anche decidere autonomamente sul loro nome, ma il loro simbolo \u00e8 deciso dal Ministero dell'interno e dall'Istituto nazionale finlandese di statistica.\nLista dei distretti per provincia e regione.\nAl 2007 in Finlandia ci sono 6 province, 20 regioni e 77 distretti.\nSebbene i distretti dovrebbero essere classificati, secondo la nomenclatura , in funzione delle grandi regioni e delle regioni finlandesi, sono qua divise per provincia e regione per questioni pratiche (le \"grandi regioni\" non hanno un grande significato pratico al di l\u00e0 della nomenclatura NUTS).\nDistretti maggiori.\nNumero di distretti.\nTabella del numero di seutukunta negli anni 1994-2007."}
{"id": "217791", "revid": "399", "url": "https://it.wikipedia.org/wiki?curid=217791", "title": "Imre Lakatos", "text": "Formazione.\nLakatos studi\u00f2 in Ungheria, avvicinandosi alle idee hegeliano-marxiste e ispirandosi in particolare a Gy\u00f6rgy Luk\u00e1cs; in seguito studi\u00f2 psicologia e l'euristica della matematica di Gy\u00f6rgy P\u00f3lya. Nel 1944, avendo cambiato il suo nome in Imre Moln\u00e0r, fu a capo di una cellula clandestina comunista in gran parte composta da ebrei che combatt\u00e9 l'occupazione nazista dell'Ungheria. Fu poi alto funzionario del ministero dell'educazione del primo regime comunista in Ungheria e in nome dell'ortodossia marxista dispose le epurazioni tra gli accademici, ma cadde in disgrazia e fu arrestato nel 1950 con l'accusa di revisionismo e internato in un campo di lavoro a Racsk. Liberato nel 1953, dopo aver appoggiato la rivoluzione del 1956, si trasfer\u00ec dapprima in Austria e in seguito definitivamente a Londra. Qui abbandon\u00f2 il marxismo, fu allievo di Karl Popper e divenne suo successore alla London School of Economics.\nI programmi di ricerca.\nIl contributo di Lakatos alla filosofia della scienza fu un tentativo di risolvere il conflitto che percepiva tra il falsificazionismo di Popper e la teoria dei paradigmi scientifici di Kuhn. La teoria di Popper implica che gli scienziati debbano abbandonare una teoria non appena venga riscontrata una prova che la falsifichi, sostituendola immediatamente con nuove ipotesi pi\u00f9 'audaci ed efficaci'. Secondo Kuhn, invece, la scienza consiste di periodi di normalit\u00e0, durante i quali gli scienziati continuano a sostenere le proprie teorie pur rilevando delle anomalie, intervallati da periodi di grande cambiamento concettuale.\nLakatos cerc\u00f2 una metodologia che armonizzasse questi punti di vista apparentemente contraddittori, che fornisse una spiegazione razionale del progresso scientifico e fosse coerente con i dati storici.\nPer Lakatos, quelle che siamo soliti considerare 'teorie' sono in realt\u00e0 gruppi di teorie leggermente differenti tra loro, le quali condividono alcuni principi, definibili 'nucleo'. Lakatos definisce 'programmi di ricerca' tali gruppi. Gli scienziati coinvolti nel programma difendono il nucleo teoretico dai tentativi di falsificazione cingendolo di una serie di \"ipotesi ausiliarie\". Mentre Popper generalmente screditava simili misure dichiarandole 'ad hoc', Lakatos intendeva mostrare che lo sviluppo e la messa a punto di ipotesi protettive non \u00e8 necessariamente un male, per un programma di ricerca. Invece che tra teorie vere e false, Lakatos preferisce distinguere tra programmi di ricerca progressivi e degenerativi. I programmi di ricerca progressivi crescono e sono caratterizzati dalla scoperta di nuovi fatti. I programmi degenerativi sono caratterizzati dalla mancanza di crescita o dal moltiplicarsi di ipotesi protettive che non conducono a fatti nuovi.\nLakatos riprende l'idea di Quine e di Feyerabend che sia sempre possibile proteggere una convinzione radicata dalle prove che la confutano dirottando la critica verso altre credenze (convinzioni accettate per vere che confutano la nostra, ma che potrebbero essere a loro volta falsificate) (vedi Tesi di Quine-Duhem). Questa difficolt\u00e0 del falsificazionismo viene riconosciuta da Popper.\nCritica al \"falsificazionismo\" popperiano e al fideismo di Kuhn.\nSecondo il falsificazionismo (la teoria di Popper), gli scienziati avanzano delle teorie cui la natura 'risponde NO' sotto forma di osservazioni non conformi ad esse. Secondo Popper \u00e8 irrazionale che gli scienziati sostengano una teoria a dispetto delle obiezioni della natura; nella descrizione di Kuhn, tuttavia, gli scienziati si comportano proprio in questo modo.\nPer Lakatos, invece, \"non si tratta di proporre delle teorie cui la Natura pu\u00f2 rispondere NO; piuttosto, noi proponiamo un insieme di teorie e la Natura pu\u00f2 rispondere INCOERENTE\". Questa incoerenza pu\u00f2 essere risolta senza abbandonare il programma di ricerca e senza intervenire sul nucleo della teoria, modificando le ipotesi ausiliarie.\nUno degli esempi forniti \u00e8 dato dalle tre leggi della dinamica di Newton, che definiscono quantit\u00e0 come la forza. Esse rappresentano il nucleo del sistema (programma di ricerca) newtoniano e non sono aperte alla falsificazione. Il sistema costituisce una struttura all'interno della quale la ricerca pu\u00f2 essere condotta con riferimento costante a dei principi fondamentali condivisi che non \u00e8 necessario difendere continuamente. Sotto questo aspetto \u00e8 molto simile a un paradigma, nell'accezione adottata da Kuhn.\nLakatos ritiene inoltre che i programmi di ricerca contengano 'regole metodologiche' che indicano i percorsi di ricerca da evitare (le definisce 'euristica negativa') e altre che indicano i percorsi da seguire ('euristica positiva').\nLakatos afferma che non tutte le modifiche delle ipotesi ausiliarie (definite 'spostamenti del problema') siano ugualmente accettabili. Ritiene che gli 'spostamenti del problema' possano essere valutati in base alla loro capacit\u00e0 di produrre fatti nuovi. Se sono in grado di produrne, per Lakatos possono essere dichiarati progressivi; altrimenti sono semplicemente modifiche 'ad hoc' che non conducono alla previsione di fatti nuovi e che vanno etichettate come degenerative.\nLakatos ritiene che, quando un programma \u00e8 progressivo e razionale, gli scienziati possono adeguarlo alle anomalie riscontrate modificando le ipotesi ausiliarie. \nQuando invece un programma \u00e8 degenerativo, pu\u00f2 essere 'falsificato' e superato da un programma di ricerca migliore (pi\u00f9 progressivo). \u00c8 ci\u00f2 che secondo Lakatos accade nei periodi storici descritti da Kuhn come rivoluzioni, e che consente di parlare di passaggi razionali piuttosto che di scelte meramente fideistiche (quali Kuhn le riteneva, secondo Lakatos)."}
{"id": "217797", "revid": "125959944", "url": "https://it.wikipedia.org/wiki?curid=217797", "title": "Livio Magnini", "text": "Biografia.\nScherma.\n\u00c8 stato atleta della nazionale italiana di scherma, arrivando secondo ai campionati europei juniores del 1992 e partecipando anche ad un campionato mondiale Under 20.\nMusica.\nDopo 16 anni di attivit\u00e0 agonistica, nel 1996, abbandona la scherma per diventare chitarrista e produttore del gruppo musicale italiano Bluvertigo. Si un\u00ec alla \"band\" in sostituzione del membro originario Marco Pancaldi.\nHa collaborato con la famosa cantautrice soul italiana Giorgia (della quale \u00e8 stato il compagno dal 2001 al 2003) in veste di produttore nell'album \"Greatest Hits - Le cose non vanno mai come credi\" (2002), nel successivo \"Ladra di vento\" (2003) e infine in \"Stonata\" (2007) .\nCompare inoltre tra gli ospiti del disco di Tibe \"Hotel Lamemoria\" (2007).\nOltre all'attivit\u00e0 con i Bluvertigo, Livio Magnini si \u00e8 cimentato nella composizione di musiche per la colonna sonora del film \"Promessa d'amore\" del 2004. Nel 2004 Livio Magnini, insieme ad Emilio Cozzi e Jacopo Rondinelli, pubblica un album, \"On the air\", con la sua nuova band, i Jetlag.\nAttualmente fa parte del progetto musicale Rezophonic che opera con lo scopo di finanziare la costruzione di pozzi in Africa.\nNel 2005 collabora con il duo romano \"Rino Ceronti\" in veste di produttore e chitarrista in diverse canzoni del loro album di debutto \"Civilt\u00e0 spettacolo\".\nNel 2008 ha partecipato alla riunione dei Bluvertigo pubblicando anche un disco live e tornando a suonare in tour.\nTra il 2010 \u00e8 il 2011 \u00e8 co-produttore artistico e sound engineer del tour di The Bloody Beetroots - Death Crew 77 con i quali partecipa ai maggiori festival di musica elettronica come Tomorrowland in Belgio, al Big Day Out in Australia e al Coachella Music Festival in California.\nNel 2013 \u00e8 produttore e arrangiatore del singolo intitolato \"Al di l\u00e0 del cielo\" composto dalla band italiana \"Realia\".\nil 24 luglio 2016 partecipa come chitarrista al concerto Rockin'1000 - That's Live all'Orogel Stadium Dino Manuzzi di Cesena insieme ad altri 1200 musicisti\nA gennaio 2017 esce l'album di rivisitazioni del progetto Christadoro (AMS Records), di cui \u00e8 il produttore artistico.\nNel 2017/2018 collabora alla realizzazione dell'album \"In/Out\" di Fabio Zuffanti pubblicato nel 2019."}
{"id": "217798", "revid": "1386897", "url": "https://it.wikipedia.org/wiki?curid=217798", "title": "Calendario delle elezioni in Italia", "text": "Questo calendario delle elezioni in Italia comprende tutte le elezioni politiche, europee, regionali e amministrative svoltesi in Italia dal secondo dopoguerra ad oggi.\nElezioni del Parlamento italiano.\nElezioni per la Camera dei deputati e il Senato della Repubblica.\nElezioni regionali.\nRegioni a statuto ordinario.\nSono interessate 15 regioni: Abruzzo, Basilicata, Calabria, Campania, Emilia-Romagna, Lazio, Liguria, Lombardia, Marche, Molise, Piemonte, Puglia, Toscana, Umbria, Veneto. Fino al 2010, salvo eccezioni, tutte le votazioni si svolgevano ogni cinque anni in un'unica data: in seguito varie regioni hanno assunto un calendario elettorale sfalsato.\nSicilia.\nElezioni per l'Assemblea regionale siciliana:\nElezioni per l'Assemblea regionale siciliana e il presidente della Regione Siciliana:"}
{"id": "217799", "revid": "1632387", "url": "https://it.wikipedia.org/wiki?curid=217799", "title": "Camille Saint-Sa\u00ebns", "text": "Talento precoce, inizi\u00f2 a studiare pianoforte a tre anni e a cinque debutt\u00f2 in un concerto. Si iscrisse in seguito ai corsi di organo e composizione al Conservatorio di Parigi. La sua carriera inizi\u00f2 in qualit\u00e0 di organista nelle chiese francesi, in particolare alla Chiesa della Madeleine. Fond\u00f2 con Romain Bussine la Soci\u00e9t\u00e9 Nationale de Musique con lo scopo di far conoscere ed eseguire le opere di autori francesi. Come compositore fu inizialmente influenzato da Franz Liszt e fu un fervente wagneriano per poi allontanarsi dalla sua musica nella maturit\u00e0. Nonostante fosse aperto alle opere di giovani compositore, non apprezz\u00f2 la musica impressionista e detest\u00f2 Debussy.\nScrisse molta musica orchestrale e diverse opere teatrali di cui la pi\u00f9 nota \u00e8 Sansone e Dalila. Le sue composizioni pi\u00f9 conosciute sono per\u00f2 Il carnevale degli animali e il poema sinfonico Danza macabra.\nBiografia.\nGli esordi.\nSaint-Sa\u00ebns nacque a Parigi da un funzionario governativo di agiate condizioni e che mor\u00ec di tubercolosi dopo soli tre mesi dalla nascita del figlio. La madre, Cl\u00e9mence, si rivolse per un aiuto alla zia Charlotte Masson che li accolse. Il piccolo Camille prima dei tre anni dimostr\u00f2 una grande predisposizione musicale e la prozia cominci\u00f2 a insegnargli i primi rudimenti del pianoforte. Uno dei bambini prodigio pi\u00f9 dotati musicalmente di tutti i tempi, possedeva l'orecchio assoluto e quasi subito inizi\u00f2 a comporre. La sua prima composizione, un breve pezzo per pianoforte datato 22 marzo 1839, \u00e8 al momento conservata presso la Biblioteca nazionale di Francia. La precocit\u00e0 di Saint-Sa\u00ebns non era limitata alla musica, all'et\u00e0 di tre anni sapeva gi\u00e0 leggere e scrivere e aveva imparato il latino quattro anni pi\u00f9 tardi.\nLa sua prima esibizione in pubblico avvenne all'et\u00e0 di cinque anni, quando accompagn\u00f2 al pianoforte una sonata per violino di Beethoven. Quindi si dedic\u00f2 a studiare a fondo la partitura del \"Don Giovanni\". Nel 1842 Saint-Sa\u00ebns divent\u00f2 allievo di Camille-Marie Stamaty che a sua volta aveva studiato con Friedrich Kalkbrenner; lo stesso anno tenne il primo concerto debuttando alla Salle Pleyel, suonando il Concerto per pianoforte n. 15 K 450 di Mozart e altri brani di Handel, Kalkbrenner, Hummel e Bach. Come bis, Saint-Sa\u00ebns si offr\u00ec di suonare una delle trentadue sonate per pianoforte di Beethoven a memoria. La notizia di un cos\u00ec incredibile concerto si sparse rapidamente per l'Europa e persino negli Stati Uniti, dove fu pubblicata su un quotidiano di Boston.\nAlla fine degli anni quaranta Saint-Sa\u00ebns entr\u00f2 nel Conservatorio di Parigi, dove studi\u00f2 organo e composizione, quest'ultima come allievo di Jacques Hal\u00e9vy. Saint-Sa\u00ebns vinse molti premi importanti, ma non riusc\u00ec ad aggiudicarsi il prestigioso Premio di Roma nel 1852 e nemmeno nel 1864. La fama derivante dai riconoscimenti conquistati gli permise di conoscere Franz Liszt, che divenne uno dei suoi migliori amici. All'et\u00e0 di sedici anni, Saint-Sa\u00ebns scrisse la sua prima sinfonia; la seconda, pubblicata come Sinfonia N. 1 in mi\u266d maggiore, fu eseguita nel 1853 tra lo stupore e la meraviglia dei critici e degli altri compositori. Hector Berlioz, che divenne un buon amico di Saint-Sa\u00ebns, si lasci\u00f2 scappare un commento, rimasto famoso, \"Il sait tout, mais il manque d'inexp\u00e9rience\" (\"Sa tutto, ma manca d'inesperienza\"). All'et\u00e0 di 25 anni intraprese uno dei suoi tanti viaggi verso l'Europa dell'occidente per far conoscere a tutti il suo genio musicale che si ampli\u00f2 durante le sue avventure dove si appassion\u00f2 anche allo studio delle scienze animali e vegetali.\nNel pieno dell'attivit\u00e0 musicale.\nPer guadagnarsi da vivere Saint-Sa\u00ebns lavor\u00f2 come organista in diverse chiese di Parigi. Nel 1857, sostitu\u00ec Lef\u00e9bure-Wely nell'insigne ruolo di organista della Chiesa della Madeleine, ruolo che mantenne fino al 1877. Le sue improvvisazioni incantarono il pubblico parigino e gli procurarono l'encomio di Liszt, che nel 1866 afferm\u00f2 che Saint-Sa\u00ebns era il pi\u00f9 grande organista del mondo.\nDal 1861 al 1865, Saint-Sa\u00ebns per la prima ed ultima volta nella sua vita si dedic\u00f2 all'insegnamento, coprendo la cattedra di pianoforte alla scuola Niedermeyer, dove infranse le tradizioni pi\u00f9 consolidate, inserendo nei programmi opere di musicisti contemporanei quali Liszt, Gounod, Schumann, Berlioz e Wagner, laddove i curriculum prevedevano solo Scarlatti, Rameau, Couperin, Bach, Mozart, Clementi e Beethoven. Tra i suoi studenti troviamo compositori destinati alla celebrit\u00e0 come Andr\u00e9 Messager e soprattutto Gabriel Faur\u00e9, il suo allievo favorito, destinato a diventare anche il suo pi\u00f9 caro amico.\nSaint-Sa\u00ebns fu un intellettuale poliedrico. Sin da piccolo si dedic\u00f2 allo studio della geologia, dell'archeologia, della botanica e della branca dell'entomologia che studia i lepidotteri. Fu anche un eccellente matematico. In seguito, accanto all'attivit\u00e0 di compositore, esecutore e pubblicista musicale, si dedic\u00f2 alle pi\u00f9 svariate discipline, intrattenendosi in discussioni con i migliori scienziati d'Europa e scrivendo dotti articoli in materia di acustica, scienze occulte, decorazioni nel teatro dell'antica Roma e strumenti antichi. Scrisse anche un'opera filosofica, \"Probl\u00e8mes et Myst\u00e8res\", che tratta di come la scienza e l'arte possano rimpiazzare la religione; la visione pessimistica e atea di Saint-Sa\u00ebns anticip\u00f2 l'Esistenzialismo. Sul versante letterario, pubblic\u00f2 un volume di poesie intitolato \"Rimes famili\u00e8res\" e la commedia farsesca \"La Crampe des \u00e9crivains\", che ebbe un buon successo. Fu anche membro della Societ\u00e0 Astronomica di Francia. Tenne conferenze sul tema dei miraggi, possedette un telescopio costruito secondo sue precise indicazioni, e giunse persino a progettare concerti che corrispondessero a eventi astronomici quali le eclissi di sole.\nNel 1870 Saint-Sa\u00ebns fu arruolato nella Guardia Nazionale per combattere nella guerra franco-prussiana, un'esperienza che, pur concludendosi in appena sei mesi, lasci\u00f2 un marchio indelebile sul compositore. Nel 1871 fond\u00f2 insieme a Romain Bussine la Soci\u00e9t\u00e9 Nationale de Musique allo scopo di promuovere il nuovo e originale stile musicale francese. Dopo la caduta della Comune di Parigi, la Soci\u00e9t\u00e9 organizz\u00f2 la prima esecuzione di lavori dei membri quali Faur\u00e9, C\u00e9sar Franck, \u00c9douard Lalo, e lo stesso Saint-Sa\u00ebns, che condivise la presidenza della Soci\u00e9t\u00e9. In tal modo, Saint-Sa\u00ebns diede un apporto determinante nel modellare il futuro della musica francese.\nNel 1875 Saint-Sa\u00ebns spos\u00f2 Marie-Laure Truffot. Ebbero due figli, Andr\u00e9 e Jean-Fran\u00e7ois, che morirono entrambi, a distanza di sei settimane, nel 1878. Saint-Sa\u00ebns lasci\u00f2 la moglie tre anni dopo. Non divorziarono, ma vissero separati il resto della loro vita.\nGli ultimi anni.\nNel 1886 videro la luce le due opere pi\u00f9 note di Saint-Sa\u00ebns: \"Le Carnaval des Animaux\" (\"Il carnevale degli Animali\") e la Sinfonia n. 3, dedicata alla memoria di Franz Liszt, morto poco prima. Nello stesso anno, tuttavia, Vincent d'Indy e i suoi alleati fecero allontanare Saint-Sa\u00ebns dalla Soci\u00e9t\u00e9 Nationale de Musique. Due anni pi\u00f9 tardi, mor\u00ec la madre di Saint-Sa\u00ebns. Questo lutto spinse il compositore ad allontanarsi per qualche tempo dalla Francia, trasferendosi alle Isole Canarie, dove adott\u00f2 lo pseudonimo di Sannois. Nel corso degli anni successivi viaggi\u00f2 in giro per il mondo, visitando posti esotici in Europa, Nord Africa, Sud-est asiatico e Sud America. Saint-Sa\u00ebns raccolse il diario dei suoi viaggi in alcuni libri popolari, firmandoli Sannois.\nSaint-Sa\u00ebns continu\u00f2 a scrivere di argomenti musicali, scientifici e storici, viaggiando spesso prima di trascorrere i suoi ultimi anni ad Algeri, capitale dell'Algeria. Come riconoscimento dei suoi traguardi, il governo francese gli concesse l'onorificenza della Legion d'onore.\nCamille Saint-Sa\u00ebns mor\u00ec di polmonite il 16 dicembre 1921, all'H\u00f4tel de l'Oasis ad Algeri. Il suo corpo fu riportato a Parigi per i funerali di Stato alla chiesa de La Madeleine e sepolto nel cimitero di Montparnasse a Parigi.\nEredit\u00e0.\nRapporti con gli altri compositori.\nDurante la sua vita, Saint-Sa\u00ebns fu amico o nemico della maggior parte dei musicisti europei pi\u00f9 noti. Fu vicino a Franz Liszt fino alla sua morte e mantenne una salda amicizia con l'allievo Gabriel Faur\u00e9 fino alla morte. Pur essendo uno strenuo sostenitore della musica francese, Saint-Sa\u00ebns disprezzava apertamente molti dei suoi colleghi connazionali, come Franck, d'Indy, e Massenet. Inoltre detestava la musica di Claude Debussy: si dice che abbia detto a Pierre Lalo, \"Mi sono trattenuto a Parigi per parlar male del \"Pell\u00e9as et M\u00e9lisande\".\" L'ostilit\u00e0 personale era reciproca; Debussy infatti diceva con sarcasmo: \"Ho in orrore il sentimentalismo e non riesco a dimenticare che il suo nome \u00e8 Saint-Sa\u00ebns.\" In altre occasioni, tuttavia, Debussy riconobbe di ammirare il talento musicale di Saint-Sa\u00ebns.\nFu un fautore della musica strumentale in Francia, dove da sempre l'opera godeva di un predominio assoluto; valorizz\u00f2 l'opera di Schumann contro l'opinione corrente, cos\u00ec come la sua passione per Mozart fu in netto anticipo rispetto alla pi\u00f9 diffusa sensibilit\u00e0 musicale. Cur\u00f2 l'edizione \"dell'Opera omnia\" di Rameau in tempi poco disposti all'attenzione verso la musica antica, ma nello stesso tempo si prodig\u00f2 per i nuovi compositori francesi fondando, nel 1871, la Societ\u00e9 Nationale de Musique, di cui fecero anche parte C\u00e9sar Franck, \u00c9douard Lalo e Gabriel Faur\u00e9.\nIn Francia, Saint-Sa\u00ebns \u00e8 stato uno dei primi sostenitori della musica di Wagner, proponendo brani dalle sue opere durante le lezioni alla Scuola Niedermeyer e facendo eseguire in prima francese la Marcia da \"Tannh\u00e4user\". Wagner stesso rimase stupito quando lo vide suonare a prima vista l'intera partitura orchestrale di \"Lohengrin\", \"Tristan und Isolde\" e \"Siegfried\", suggerendo a Hans von B\u00fclow di assegnargli l'appellativo della \"pi\u00f9 grande mente musicale\" dell'epoca. Ciononostante, e pur ammettendo di apprezzarne la forza, Saint-Sa\u00ebns dichiar\u00f2 di non essere un cultore delle opere wagneriane. Nel 1886, a seguito di alcuni commenti dal tono particolarmente duro e anti-germanico, dopo l'allestimento parigino di \"Lohengrin\", la critica musicale tedesca si schier\u00f2 contro Saint-Sa\u00ebns. I rapporti con la Germania migliorano col nuovo secolo e, dopo la Prima guerra mondiale, Saint-Sa\u00ebns si attir\u00f2 l'ostilit\u00e0 sia dei francesi che dei tedeschi con una serie di articoli provocatori, intitolati \"Germanophilie\", che attaccavano pesantemente Wagner.\nIl fatto che il 29 maggio 1913 Saint-Sa\u00ebns avesse lasciato indignato la sala alla prima della \"Sagra della primavera\" di Igor Stravinskij, \u00e8 stato smentito dallo stesso Stravinskij e da Claude Samuel: \"Saint-Sa\u00ebns n'\u00e9tait pas l\u00e0 et ne s'est donc pas sauv\u00e9 en claquant la porte!\".\nFama.\nSaint-Sa\u00ebns inizi\u00f2 la sua carriera di compositore come un pioniere, introducendo in Francia il poema sinfonico e facendosi paladino della \"musica dell'avvenire\" di Liszt e di Wagner, in un'epoca in cui Bach e Mozart erano il modello di riferimento. Egli rappresent\u00f2 la personificazione della modernit\u00e0 artistica negli anni 50 e 60, ma presto si trasform\u00f2 in un duro e a volte sgradevole reazionario. All'alba del XX secolo, Saint-Sa\u00ebns era ormai un ultra-conservatore, che lottava contro l'influenza di Debussy e Richard Strauss. Ma questo non sorprende pi\u00f9 di tanto, dal momento che la carriera di Saint-Sa\u00ebns era iniziata quando Chopin e Mendelssohn erano nel pieno del loro successo, terminando all'affacciarsi del Jazz; tuttavia \u00e8 questa immagine di uomo bisbetico e irritabile che prevale ancora oggi.\nLa figura di Saint-Sa\u00ebns si \u00e8 sempre situata sul confine che separa i compositori famosi da quelli noti solo agli appassionati. \u00c8 stato additato pi\u00f9 volte come \u00abil pi\u00f9 grande compositore di serie B\u00bb o come \u00abil pi\u00f9 grande compositore privo di genio\u00bb. \u00c8 ricordato essenzialmente per alcuni lavori popolari ma poco apprezzati dalla critica, quali l'opera \"Samson et Dalila\" e soprattutto \"Le Carnaval des Animaux\".\nMusica.\nStile compositivo.\nLe sue opere sono state definite logiche e pulite, levigate, professionali e mai eccessive. Le sue composizioni pianistiche, costituiscono il collegamento stilistico tra Liszt e Ravel. Spesso \u00e8 stato additato come \"il pi\u00f9 tedesco di tutti i compositori francesi\", forse a causa della sua fantastica abilit\u00e0 nella elaborazione tematica.\nMalgrado lo stile delle opere degli ultimi anni sia considerato antiquato, in precedenza Saint-Sa\u00ebns aveva esplorato molte forme nuove e allo stesso modo ne aveva rinvigorito alcune di vecchia data. Le sue composizioni sono strettamente legate alla tradizione classica, ed alcuni lo considerano come un precursore del Neoclassicismo.\nStile esecutivo.\nCome esecutore, Saint-Sa\u00ebns fu considerato un organista \u00absenza eguali\u00bb, con pochi rivali anche come pianista. Si dice che lo stesso Liszt ritenesse Saint-Sa\u00ebns e, naturalmente, se stesso i due migliori pianisti d'Europa. Lo stile di Saint-Sa\u00ebns era composto, raffinato: egli sedeva al pianoforte immobile. Il suo modo di suonare era caratterizzato da scale e passaggi straordinariamente dolci, dalla velocit\u00e0 e da una raffinatezza aristocratica. Le incisioni che ha lasciato negli ultimi anni della sua vita lasciano alla storia le tracce di queste sue caratteristiche. \u00c8 spesso stato accusato di essere troppo poco emotivo ed eccessivamente freddo e metodico, per questo forse le sue esecuzioni sono meno indimenticabili di quelle di altri esecutori maggiormente carismatici. Probabilmente \u00e8 stato il primo pianista ad eseguire in pubblico il ciclo di tutti i concerti per pianoforte di Mozart, concerti che in alcuni casi hanno influenzato i suoi stessi concerti per pianoforte. Il primo movimento del suo quarto concerto per pianoforte, in do minore, ricorda molto l'ultimo movimento del \"Concerto per pianoforte e orchestra n. 24\" di Mozart, che \u00e8 nella stessa tonalit\u00e0. Durante la sua vita, Saint-Sa\u00ebns continu\u00f2 sempre a suonare con la tecnica che aveva appreso da Stamaty e che prevedeva che la forza nell'esecuzione derivasse dalla mano e non dall'avambraccio. Le registrazioni eseguite negli anni dieci sono importanti, dal momento che vi si pu\u00f2 udire il risultato della tecnica pianistica di Kalkbrenner, che influenz\u00f2 Fr\u00e9d\u00e9ric Chopin.\nOpere.\nNei suoi 86 anni di vita, Saint-Sa\u00ebns ha scritto centinaia di composizioni. Durante la sua lunga carriera di musicista, ha composto molta musica a soggetto o teatrale, tra cui quattro poemi sinfonici e dodici opere. L'opera \"Samson et Dalila\", il poema sinfonico \"Danza Macabra\" e \"Il carnevale degli animali\" sono le sue composizioni pi\u00f9 famose. In tutto ha composto pi\u00f9 di trecento lavori musicali ed \u00e8 stato tra i primi a scrivere espressamente per il cinema, per il film di Henri Lavedan \"L'Assassinat du Duc de Guise\".\nAl 1886 risale un altro lavoro di notevole importanza storica: la Sinfonia n. 3, \"avec orgue\" (\"con l'organo\"). Con l'aiuto dei monumentali organi sinfonici costruiti in Francia da Aristide Cavaill\u00e9-Coll, a quell'epoca il pi\u00f9 importante costruttore di organi, quest'opera \u00e8 immersa nello spirito del \"gigantismo\" di fine secolo, all'inizio della \"Belle \u00c9poque\", sulla stessa linea della Torre Eiffel e dell'Esposizione Universale di Parigi. Il Maestoso dell'ultimo movimento \u00e8 la tipica espressione della sicurezza di s\u00e9 dell'uomo europeo di quegli anni, orgoglioso della sua tecnologia, della sua scienza, dell'\"et\u00e0 della ragione\" (con una certa ironia, la melodia fu in seguito usata come base per il tema musicale del popolarissimo film \"Babe\").\nSempre nel 1886, Saint-Sa\u00ebns complet\u00f2 \"Il carnevale degli animali\", la cui prima ebbe luogo il 9 marzo. Bench\u00e9 il lavoro fosse destinato a guadagnarsi una straordinaria popolarit\u00e0, poco dopo la prima Saint-Sa\u00ebns proib\u00ec la rappresentazione completa del suo lavoro, permettendo l'esecuzione di un solo movimento: \"Le Cygne\" (\"Il Cigno\"), un brano per violoncello e pianoforte. L'opera era stata scritta quasi come uno scherzo musicale e Saint-Sa\u00ebns temeva che essa avrebbe potuto nuocere al suo buon nome.\nSaint-Sa\u00ebns scrisse anche sei preludi e fughe per organo (op. 99 e op. 109). Il pi\u00f9 noto \u00e8 il Preludio e fuga in mi\u266d maggiore, op. 99 n. 3.\nOnorificenze.\nOnorificenze straniere.\nIl 17 settembre 1900 l'Imperatore Guglielmo II di Germania gli assegn\u00f2 la Croce Pour le M\u00e9rite per la scienza e l'arte, che Camille Saint-Sa\u00ebns restitu\u00ec il 15 novembre 1914."}
{"id": "217800", "revid": "1543377", "url": "https://it.wikipedia.org/wiki?curid=217800", "title": "Appalto", "text": "Lappalto (dal latino medievale \"appaltum\", forse dal latino \"ad pactum\" \u00aba contratto\u00bb) \u00e8 il contratto con cui una parte (\"appaltatore\") assume, con organizzazione dei mezzi necessari e con gestione a proprio rischio, l'obbligazione di compiere in favore di un'altra (\"committente\" o \"appaltante\") un'opera o un servizio.\nL'appaltatore, che solitamente \u00e8 un imprenditore, \u00e8 tenuto a organizzare i mezzi e a svolgere ogni attivit\u00e0 necessaria alla realizzazione dell'opera dedotta in contratto, secondo le modalit\u00e0 pattuite e la regola dell'arte. Quella dell'appaltatore \u00e8 quindi un'obbligazione di risultato, in quanto il pieno adempimento coincide solo con la completa realizzazione dell'opera.\nUn contratto di appalto pu\u00f2 essere stipulato da un soggetto pubblico con un soggetto privato, o con un altro soggetto pubblico, in seguito ad una procedura di affidamento prevista dalla legge (gara ad evidenza pubblica, affidamento diretto, affidamento \"in-house\") e in tal caso si parla di appalto pubblico, oppure pu\u00f2 essere stipulato tra soggetti privati.\nLa commessa \u00e8 il procedimento tecnico-contabile (o progetto) di esecuzione dello specifico contratto (sostanzializzato attraverso un ordine di appalto o una lettera di incarico) per una determinata opera o servizio.\nNormativa italiana.\nNell'ordinamento giuridico italiano, il contratto d'appalto \u00e8 regolato dagli e seguenti del codice civile. La disciplina \u00e8 integrata, con riferimento ai contratti conclusi da soggetti pubblici o da soggetti che svolgono servizi pubblici, dal codice dei contratti pubblici (d.lgs 18 aprile 2016, n. 50), in attuazione delle direttive 2014/23/UE, 2014/24/UE e 2014/25/UE.\nLe obbligazioni dell'appaltatore.\nLa garanzia per vizi e difformit\u00e0.\nUn aspetto peculiare dell'obbligazione dell'appaltatore \u00e8 costituito dalla garanzia per i vizi e le difformit\u00e0 dell'opera (art. 1667 c.c.).\nQualora l'opera realizzata presenti vizi, ovvero difformit\u00e0 rispetto al progetto, il committente pu\u00f2 richiedere, a sua scelta:\nIn ogni caso, l'appaltante pu\u00f2 chiedere anche il risarcimento del danno, qualora l'emersione dei vizi o delle difformit\u00e0 sia conseguenza di una condotta colposa dell'appaltatore.\nIl committente pu\u00f2 infine richiedere la risoluzione del contratto se la \"res\" oggetto del contratto risulta del tutto inadatta all'uso a causa dei vizi.\nSe, al momento della consegna, l'opera \u00e8 stata accettata dalla committenza, la garanzia \u00e8 limitata ai soli vizi \u201cocculti\u201d (cio\u00e8 non immediatamente riconoscibili) o dolosamente taciuti dall'appaltatore.\nLa garanzia opera, infine, solo se il vizio o la difformit\u00e0 sono denunciati all'appaltatore entro il termine di 60 giorni dalla loro scoperta. Si prescinde da tale termine solo se i vizi sono stati occultati dall'appaltatore, ovvero se sono stati da lui riconosciuti.\nL'azione contro l'appaltatore si prescrive in due anni dalla consegna. Se il committente \u00e8 convenuto in giudizio per il pagamento del prezzo, egli pu\u00f2 comunque far valere la garanzia, purch\u00e9 abbia denunciato i vizi entro 60 giorni dalla scoperta e entro un biennio dalla consegna dell'opera.\nGaranzia per vizi di cose immobili destinate a lunga durata.\nParzialmente diversa \u00e8 la disciplina in caso di vizi che interessano un edificio o altro immobile destinato a lunga durata.\nLa rovina del bene o altri gravi difetti che ne compromettano il normale utilizzo, possono farsi valere entro dieci anni dall'esecuzione dell'opera, purch\u00e9 il vizio sia stato denunziato entro un anno dalla scoperta.\nFornitura della materia prima.\nSalvo diverso accordo tra le parti, l'appaltatore fornisce, oltre ai mezzi, anche la materia prima necessaria alla realizzazione dell'opera.\nNei casi in cui la materia prima venga fornita dal committente, l'appaltatore \u00e8 tenuto a denunciare prontamente eventuali difetti di essa che dovessero emergere in corso d'opera.\nLe obbligazioni del committente.\nL'obbligazione principale del committente \u00e8 il pagamento del prezzo.\nIl corrispettivo per l'opera pu\u00f2 essere stabilito \"globalmente\" (\"a forfait\" oppure detto \"a corpo\") o \"a misura\" (ad esempio per euro al metro).\nSe \u00e8 stabilito \"a forfait\", si ritiene comprensivo anche di eventuali variazioni (autorizzate) al progetto originario.\nSe le parti non lo hanno pattuito, si calcola riferendosi alle eventuali tariffe esistenti e agli usi. In mancanza di usi o tariffe, deve essere determinato dal giudice.\nIn ogni caso, il prezzo si intende stabilito \"rebus sic stantibus\": \u00e8 quindi permesso a entrambe le parti di richiedere la revisione del prezzo qualora, per effetto di circostanze imprevedibili, dopo la conclusione del contratto si siano verificate variazioni sensibili (superiori a ) nel prezzo di materiali o mano d'opera (art. 1664 c.c.).\nClausole di revisione del prezzo sono spesso previste anche contrattualmente.\nVariazioni del progetto.\nLe variazioni al progetto originario si distinguono in tre categorie:\nI) Variazioni concordate tra le parti.\nSe c'\u00e8 accordo tra le parti, il progetto si pu\u00f2 modificare liberamente.\nSe il prezzo \u00e8 determinato a forfait, il committente non \u00e8 tenuto a pagare le variazioni e le aggiunte, salvo diverso accordo.\nAi fini della prova, l'accordo (o l'autorizzazione del committente) deve avere forma scritta.\nII) Variazioni necessarie.\nSe le variazioni sono necessarie per eseguire il lavoro a regola d'arte, ma le parti non si accordano, spetta al giudice determinare le variazioni opportune e il relativo corrispettivo.\nIn alcuni casi, tali variazioni autorizzano le parti a recedere dal contratto:\nIII) Variazioni richieste dal committente.\nIl committente pu\u00f2 apportare unilateralmente variazioni al progetto, purch\u00e9 il costo complessivo delle aggiunte non superi di un quinto il prezzo contrattualmente stabilito.\nLe opere in aggiunta devono comunque essere pagate anche se il prezzo era determinato a forfait.\nIl committente non pu\u00f2 tuttavia apportare variazioni che comportino notevoli modificazioni della natura dell'opera.\nVariazioni del corrispettivo a progetto invariato.\nLe variazioni al corrispettivo dovute a onerosit\u00e0 o difficolt\u00e0 impreviste nell'esecuzione dell'appalto sono disciplinate all'articolo 1664 c.c. secondo due ipotesi:\n1) Per fluttuazioni di costo della materia prima o della manodopera.\nL'appaltatore \u00e8 tenuto ad accollarsi i maggiori costi fino al limite di 1/10 di variazione rispetto al prezzo originario. Oltre tale soglia entrambe le parti possono chiedere una revisione limitatamente alla differenza di prezzo eccedente tale limite percentuale.\n2) Per cause geologiche, idriche e simili insorgenti in corso d'opera, non previste dalle parti.\nSe le cause sono tali da rendere notevolmente pi\u00f9 onerosa la prestazione dell'appaltatore, questi ha diritto a un compenso adeguato.\nCollaudo e verifiche.\nIl committente ha diritto, prima di ricevere l'opera in consegna, di sottoporre la stessa a opportune verifiche per constatare se \u00e8 stata bene eseguita (articoli 1665 e 1666 c.c.).\nSe la verifica ha esito positivo, l'opera si considera accettata e l'appaltatore ha diritto a ricevere il corrispettivo.\nIl committente pu\u00f2 inoltre verificare lo stato dei lavori anche in corso d'opera. Se dalla verifica emergono inadempienze, il committente pu\u00f2 fissare un congruo termine entro cui l'appaltatore deve conformarsi alle indicazioni del progetto, trascorso inutilmente il quale il contratto si considera risolto.\nRecesso dal contratto.\nIl committente pu\u00f2 sempre recedere dal contratto, anche se l'esecuzione abbia avuto inizio, con il solo obbligo di tenere indenne l'appaltatore delle spese sostenute, dei lavori eseguiti e del mancato guadagno.\nNon \u00e8 necessario motivare la decisione per il mero recesso, e fra i motivi rientra la lesione del rapporto fiduciario per inadempimenti dell'appaltatore. La motivazione diviene condizione necessaria, e valutabile da un giudice se una delle parti chiede il risarcimento del danno: diversamente da altre norme che regolano i contratti fra persone fisiche (come il licenziamento nel rapporto di lavoro), non \u00e8 obbligatoria la forma scritta della motivazione.\nSe il contratto si risolve per impossibilit\u00e0 sopravvenuta, il committente deve pagare la parte di opera realizzata, se \u00e8 per lui di qualche utilit\u00e0.\nIl committente pu\u00f2 inoltre recedere dal contratto in caso di morte dell'appaltatore, se la persona del contraente era stata ragione determinante del contratto o se gli eredi non danno affidamento sulla buona esecuzione dell'opera.\nSubappalto.\nQuando il vincitore dell'appalto a sua volta appalta il lavoro a un altro soggetto si parla di subappalto. Il subappalto non \u00e8 consentito, salvo autorizzazione, per iscritto, del committente (art.1656 c.c.).\nL'appalto \u00e8 infatti un contratto fondato sull\"intuitus personae\" (ovvero, sulla scelta esplicita della controparte contrattuale), per cui non \u00e8 consentita una sostituzione non autorizzata del soggetto obbligato.\nL'appaltatore \u00e8 responsabile verso il committente del lavoro effettuato dai subappaltatori. A norma dell'art. 1670 c.c., all'appaltatore \u00e8 riconosciuto il diritto di agire in regresso nei confronti dei subappaltatori, salvo che comunichi la denunzia per vizi e difformit\u00e0 dell'opera da parte del committente entro sessanta giorni dal suo ricevimento. Tale termine \u00e8 di decadenza.\nIl subappalto nei lavori pubblici \u00e8 disciplinato dall'art. 105 del Decreto legislativo 18 aprile 2016, n. 50 \"Codice dei contratti pubblici\". Con l'introduzione del comma 3 lettera c-bis) le prestazioni rese in favore dei soggetti affidatari in forza di contratti continuativi di cooperazione, servizio e/o fornitura sottoscritti in epoca anteriore alla indizione della procedura finalizzata alla aggiudicazione dell'appalto non vengono considerate subappalto e quindi sfuggono completamente a qualunque controllo da parte del Responsabile Unico del Procedimento e della Stazione Appaltante. \u00c8 infatti prevista la sola verifica che i relativi contratti siano depositati alla stazione appaltante prima o contestualmente alla sottoscrizione del contratto di appalto, ma non \u00e8 necessario che tali documenti abbiano data certa.\nDifferenze rispetto ad altri istituti.\nRispetto alla compravendita: l'appalto \u00e8 un'obbligazione di \"facere\", non di dare. La distinzione non \u00e8 per\u00f2 agevole quando si tratti di vendita di cosa futura che il venditore deve fabbricare. Per la giurisprudenza, si ha vendita se il prodotto da costruire rientra nella produzione abituale del venditore; si ha appalto se vi \u00e8 l'esigenza di un'attivit\u00e0 particolare del produttore, in modo che l'obbligazione di fare sia preminente rispetto all'obbligazione di dare, sotto il profilo oggettivo e soggettivo. In altri casi, occorre suddividere la commessa globale tra attivit\u00e0 rientrante nell'appalto e quelle nella vendita, specie quando il fornitore lavora (progettazione, costruzione, installazione, manutenzione) su specifica del committente.\nAltri casi non facili da dipanare \u00e8 quando l'oggetto non \u00e8 un'opera materiale ma un servizio (ad esempio: catering, pulizia, manutenzione, formazione, logistica, servizi IT, ecc.)."}
{"id": "217801", "revid": "125822288", "url": "https://it.wikipedia.org/wiki?curid=217801", "title": "Jamie Lee Curtis", "text": "Figlia dei celebri attori Tony Curtis e Janet Leigh, la Curtis \u00e8 nota principalmente per il ruolo di Laurie Strode nella saga horror \"Halloween\" e per la partecipazione al film cult \"Una poltrona per due\" (1983), per il quale ha vinto il BAFTA alla migliore attrice non protagonista. Per \"True Lies\" (1994), ha vinto il Golden Globe per la migliore attrice in un film commedia o musicale. Altre sue partecipazioni cinematografiche importanti includono \"Un pesce di nome Wanda\" (1988), \"Blue Steel - Bersaglio mortale\" (1989), \"Quel pazzo venerd\u00ec\" (2003) e \"Cena con delitto - Knives Out\" (2019).\nIn campo televisivo, ha vinto il Golden Globe per la miglior attrice in una serie commedia o musicale per il suo ruolo nella serie televisiva \"Anything but Love\" nel 1990. Nel 1998 le \u00e8 stata assegnata al 6600 di Hollywood Boulevard una stella sulla Hollywood Walk of Fame per il suo contributo all'industria cinematografica.\nNel 2021 le \u00e8 stato consegnato il Leone d'oro alla carriera nell'ambito della 78\u00aa Mostra internazionale d'arte cinematografica di Venezia.\nBiografia.\nJamie Lee Curtis \u00e8 figlia d\u2019arte, essendo nata dall\u2019unione degli attori Tony Curtis e Janet Leigh ed \u00e8 sorella dell'attrice Kelly Curtis; i suoi genitori hanno divorziato quando aveva 4 anni. \u00c8 inoltre la madrina dell'attore Jake Gyllenhaal. \nPrecedentemente fidanzata con lo scenografo J. Michael Riva, \u00e8 sposata dal 1984 con l'attore, regista e musicista Christopher Guest. Quest'ultimo ha ereditato dal padre il titolo di barone nel 1996, automaticamente trasmesso alla moglie, che ora \u00e8 baronessa. La coppia ha due figli adottivi, Annie (1986) e Ruby (1996). \nCarriera.\nHa esordito al cinema nel 1978 nel film horror cult \"Halloween - La notte delle streghe\" di John Carpenter, grazie al quale viene consacrata \"regina dell'urlo\" degli anni '80. Nel 1987 ha affiancato Claudia Cardinale nel film \"Un uomo innamorato\". Ha poi dato prova di talento in commedie brillanti diventate classici della tv, come \"Una poltrona per due\" di John Landis e \"Un pesce di nome Wanda\" di Charles Crichton. \nFra gli altri titoli, si segnalano il ruolo della recluta poliziotta perseguitata da un maniaco omicida in \"Blue Steel - Bersaglio mortale\" di Kathryn Bigelow e la parte della moglie della falsa spia in \"Il sarto di Panama\", in cui doveva fronteggiare le \"avance\" di Pierce Brosnan. Di grande spicco anche il ruolo della moglie di Arnold Schwarzenegger nel film d'azione \"True Lies\", diretto da James Cameron, in cui, oltre a confermare le sue doti di attrice comica, si esibisce in uno spogliarello. Nel 2000, le fu chiesto di partecipare con un cameo a \"Scream 3\", ma declin\u00f2 l'offerta. Successivamente \u00e8 tornata alle origini con \"Halloween - 20 anni dopo\", in cui ha recitato a fianco della madre, e con \"Halloween - La resurrezione\" (2002) di Rick Rosenthal, ottavo film della fortunata serie \"horror\".\nNel novembre 2004 aveva dichiarato in un'intervista a una rivista tedesca, di volersi ritirare dalle scene perch\u00e9 non voleva vedere il suo corpo invecchiare davanti alla macchina da presa. Il suo allontanamento dalle scene dur\u00f2 per\u00f2 fino al 2008, quando recit\u00f2 nel film della Disney \"Beverly Hills Chihuahua\". Nel 2010 \u00e8 poi uscito il film \"Ancora tu!\" con Kristen Bell, Sigourney Weaver e Betty White. Nel film interpreta Gail, la mamma della protagonista. Nel 2011 presta la sua voce nel film d'animazione giapponese \"La collina dei papaveri\".\nNel 2012 entra nel cast della serie televisiva \"NCIS - Unit\u00e0 anticrimine\", con Mark Harmon, nel ruolo della dottoressa Samantha Ryan. L'attrice aveva gi\u00e0 lavorato con Harmon nel 2004, nel film di successo \"Quel pazzo venerd\u00ec\", che le valse una candidatura ai Golden Globe. La Curtis in passato aveva gi\u00e0 lavorato per la televisione, nel 1977 in una puntata del telefilm \"Colombo\" con Peter Falk che segn\u00f2 il suo vero debutto davanti alla telecamera. Tra il 1977 e 1978 invece fu protagonista della serie TV \"Operazione sottoveste\", oltre a partecipare come guest star in diversi telefilm. Dal 1989 al 1992 ricopre il ruolo di Hanna Miller nella sitcom \"Anything but Love\", grazie alla quale vince il suo primo Golden Globe come miglior attrice (nel 1990) e riceve un'altra candidatura nel 1992. \nDal gennaio 2015 \u00e8 entrata a far parte del cast di \"Scream Queens\", nei panni del decano Cathy Munsh, co-protagonista assieme ad Emma Roberts.\nA distanza di 16 anni, la Curtis reinterpreta nuovamente il ruolo di Laurie Strode in un reboot omonimo della saga horror \"Halloween,\" uscito il 25 ottobre 2018. Per tale ruolo Jamie Lee Curtis ha vinto il Premio \"Saturn Awards\" 2019 per la categoria \"Miglior attrice in un film\".\nFilantropia.\nCurtis \u00e8 un'attiva sostenitrice di ospedali per bambini. Dal 2008 \u00e8 una figura di riferimento presso il Children's Los Angeles Hospital e ha anche sostenuto l'apertura di una nuova struttura per l'organizzazione nel 2011. \u00c8 stata ospite d'onore dell'11\u00ba gala annuale e della raccolta fondi del 2003 programmata da \"Women In Recovery\", un'organizzazione non-profit con sede in Venice, California per la riabilitazione delle donne in difficolt\u00e0. \u00c8 coinvolta anche nella \"Children Affected by AIDS Foundation\", come presentatrice dell'evento annuale \"Dream Halloween\", lanciato in ottobre.\nRiconoscimenti.\nMostra internazionale d'arte cinematografica di Venezia\nVinti:\nGolden Globe\nVinti:\nCandidature:\nEmmy Award\nCandidature:\nBAFTA\nVinti:\nCandidature:\nGrammy Award\nCandidature:\nScreen Actors Guild Award\nCandidature:\nSaturn Award\nVinti:\nCandidature:\nDoppiatrici italiane.\nNelle versioni in italiano delle opere in cui ha recitato, Jamie Lee Curtis \u00e8 stata doppiata da:\nDa doppiatrice \u00e8 sostituita da:"}
{"id": "217804", "revid": "1540383", "url": "https://it.wikipedia.org/wiki?curid=217804", "title": "Partito dell'Alleanza dei Liberali e dei Democratici per l'Europa", "text": "Il Partito dell'Alleanza dei Liberali e dei Democratici per l'Europa (ALDE) \u00e8 un partito politico europeo; nato nel 1976 come Federazione dei Partiti Liberali e Democratici della Comunit\u00e0 Europea, nel 1986 assunse il nome di Federazione dei Partiti Liberali, Democratici e Riformatori della Comunit\u00e0 Europea e nel 1993 quello di Partito Europeo dei Liberali, Democratici e Riformatori (ELDR), venendo infine ridenominato nel 2012.\nIl partito riunisce 70 partiti di stati europei, appartenenti o meno all'Unione europea, che, pur avendo collocazioni politiche diverse fra loro (centro, centro-destra e centro-sinistra), sono accomunati da ideali liberali e liberaldemocratici.\nAl Parlamento europeo costituisce, insieme ai centristi del Partito Democratico Europeo e altre forze, il gruppo Renew Europe, che nel 2019 si sostituisce al Gruppo dell'Alleanza dei Democratici e dei Liberali per l'Europa.\nL'ALDE esprime inoltre quattro commissari nella Commissione von der Leyen, pi\u00f9 due commissari indipendenti vicini al partito europeo.\nL'ALDE aderisce all'Internazionale Liberale e possiede lo status di associazione senza scopo di lucro sotto la legislazione belga.\nStoria del partito.\nIl 20 giugno del 1953 venne costituito il Gruppo Liberale nell'Assemblea della Comunit\u00e0 Europea del Carbone e dell'Acciaio, che prosegu\u00ec e si rafforz\u00f2 con la costituzione del vecchio Parlamento Europeo nel 1958. Il Gruppo Liberale oper\u00f2 sempre in stretta collaborazione con l'Internazionale Liberale, allora presieduta da Giovanni Malagodi, che, in vista dell'elezione diretta del Parlamento Europeo, promosse un segretariato permanente per le politiche liberali in Europa e nel 1974, al Congresso di Firenze, adott\u00f2 il progetto di statuto della futura Federazione.\nLa \"Federazione dei Partiti Liberali della Comunit\u00e0 Europea\" \u00e8 nata il 26 e 27 marzo 1976, alla Conferenza Costitutiva di Stoccarda promossa da Gastorn Thorn, all'epoca presidente dell'Internazionale Liberale, e da Hans-Dietrich Genscher, Presidente dei Liberali tedeschi e Ministro degli Esteri della Germania. Alla Federazione aderirono subito nove partiti: l'olandese Partito Popolare per la Libert\u00e0 e la Democrazia, il lussemburghese Partito Democratico, i tre partiti belgi, il Partito Liberale di Bruxelles, quello della Libert\u00e0 e Progresso (poi fusi nel Partito Riformatore Liberale) e quello della Libert\u00e0 in Democrazia, il francese Partito Radical Socialista, il danese Venstre, il Partito Liberale Italiano ed il tedesco Partito Liberal Democratico; successivamente si unirono altri cinque partiti: il danese Venstre Radikale, l'inglese Liberal Party, i francesi Movimento Radicale e Repubblicani Indipendenti ed il Partito Repubblicano Italiano.\nA luglio 1977 la Federazione decide di partecipare alla prima campagna elettorale europea del 1979 con il nome di \"Liberali e Democratici Europei\" (LDE).\nAd aprile 1986 la Federazione cambia nome e diventa \"Federazione dei Partiti Liberali, Democratici e Riformatori della Comunit\u00e0 Europea\" (ELDR).\nA dicembre 1993 la federazione ELDR si trasforma in \"Partito Europeo dei Liberali, Democratici e Riformatori\" (ELDR).\nIl 30 aprile 2004 a Bruxelles viene stilato l'atto costitutivo e lo statuto del nuovo partito ELDR, che si configura come \"associazione internazionale senza scopo di lucro\" di diritto belga (in francese: \"association internationale sans but lucratif\", abbreviato in AISBL), in conformit\u00e0 alle norme previste nuovo Regolamento (CE) N. 2004/2003 del Parlamento Europeo e del Consiglio dell'Unione europea del 4 novembre 2003, relativo allo statuto e al finanziamento dei partiti politici a livello europeo.\nStruttura.\nOrganizzazione giovanile.\nL'organizzazione giovanile dell'ALDE, denominata LYMEC (\"European Liberal Youth - Giovent\u00f9 Liberale Europea\"), \u00e8 basata prevalentemente su movimenti liberali giovanili e sezioni giovanili dei partiti liberali di tutta Europa, ma aggrega anche membri individuali. La Presidente dell'organizzazione \u00e8 la bulgara Antoaneta Asenova.\nNelle istituzioni europee.\nPartiti membri dell'ALDE esprimono ministri all'interno della maggioranza di governo dei seguenti Stati membri: Francia (governo Castex), Belgio (governo De Croo), Lussemburgo (governo Bettel), Paesi Bassi (governo Rutte III), Finlandia (governo Marin), Irlanda (governo Martin), Lituania (governo \u0160imonyt\u0117), Lettonia (governo Kari\u0146\u0161), Estonia (governo Kallas) e Slovenia (governo Jan\u0161a III). Sono pertanto rappresentati in seno al Consiglio dell'Unione europea.\nConsiglio europeo.\nL'ALDE attualmente esprime il Presidente del Consiglio europeo nella figura di Charles Michel.\n5 dei 27 Capi di Stato o di governo membri del Consiglio europeo appartengono all'ALDE:Il Capo di Stato della Francia, il Presidente Emmanuel Macron, appartiene a La R\u00e9publique En Marche, partito vicino all'ALDE con cui costituisce il gruppo parlamentare Renew Europe.\nCommissione europea.\nCommissione von der Leyen (IX legislatura, dal 1\u00ba dicembre 2019)\nI commissari francese e sloveno, Thierry Breton e Janez Lenar\u010di\u010d, sono politici indipendenti ma vicini all'ALDE.\nParlamento Europeo.\nL'ALDE costituisce nella IX legislatura del Parlamento europeo, assieme al centrista Partito Democratico Europeo e altri partiti nazionali non iscritti a partiti europei come La R\u00e9publique En Marche, il gruppo Renew Europe. Al 2021 \u00e8 il terzo gruppo per numero di deputati: detiene 101 seggi, di cui 70 sono occupati da membri dell'ALDE. Il Presidente del gruppo \u00e8 St\u00e9phane S\u00e9journ\u00e9, che non \u00e8 appartenente a un partito membro dell'ALDE ma \u00e8 membro \"ex officio\" della presidenza dell'ALDE. Il Gruppo esprime due Vicepresidenti del Parlamento europeo nella prima met\u00e0 della IX legislatura: Dita Charanzov\u00e1 e Nicola Beer.\nComitato delle Regioni.\nAnche nel Comitato europeo delle regioni l'ALDE \u00e8 rappresentato in seno al gruppo Renew Europe, che al 2021 conta 49 membri e 44 membri supplenti."}
{"id": "217825", "revid": "363629", "url": "https://it.wikipedia.org/wiki?curid=217825", "title": "Nabiximols", "text": "Il Nabiximols (commercializzato come Sativex) \u00e8 un farmaco sviluppato dalla azienda britannica GW Pharmaceuticals.\nFa parte di un programma di ricerca volto a sviluppare estratti standardizzati di \"Cannabis\" a partire da variet\u00e0 botaniche a contenuto pre-determinato di principi attivi (tetraidrocannabinolo e cannabidiolo).\nIl farmaco, oggetto di numerose sperimentazioni cliniche, \u00e8 stato immesso in commercio in Canada nel 2005 come farmaco per il trattamento del dolore tumorale e del dolore neuropatico nei pazienti affetti da sclerosi multipla. Negli anni successivi il farmaco \u00e8 stato autorizzato anche in diversi paesi europei (Regno Unito, Spagna, Germania, Danimarca, Italia). Procedure di registrazione sono in corso anche in altri paesi europei tra cui Svezia, Austria e Repubblica Ceca.\nIl farmaco \u00e8 stato autorizzato all'immissione in commercio in Italia (G.U. n. 100 del 30 aprile 2013 S.O.) e, per le indicazioni terapeutiche autorizzate, deve essere impiegato il medicinale registrato in Italia, (mentre per le specialit\u00e0 Bedrocan, Bedrobinol, Bediol, Bedica l'Ufficio Centrale Stupefacenti continua ad accettare le richieste di importazione con la procedura prevista dal DM 11 febbraio 1997).\nStudi rilevanti sull'uso nell'artrite reumatoide.\nIl primo studio che ha utilizzato un farmaco derivato dalla \"Cannabis\" nel trattamento dell'artrite reumatoide ha trovato che Sativex esercita un apprezzabile effetto sulla riduzione del dolore e una significativa influenza sulla soppressione della malattia.\nSebbene le differenze siano piccole e variabili nel gruppo di 56 pazienti studiati, i risultati sono statisticamente significativi.\nEsiste un'evidenza aneddotica che la \"Cannabis\" possa risultare utile nel trattamento del dolore associato all'artrite reumatoide. In un'inchiesta, il 16% (155/947) delle persone che ha acquistato Cannabis al mercato nero (poich\u00e9 la vendita della sostanza \u00e8 proibita) ha dichiarato di aver ottenuto sollievo dai sintomi dell'artrite reumatoide.\nLo studio coordinato da David Blake del Royal National Hospital for Rheumatic Diseases (RNHRD) \u00e8 il primo studio randomizzato, controllato con placebo, ad aver valutato un farmaco derivato dalla \"Cannabis\" nell'artrite reumatoide.\nUn totale di 58 pazienti sono stati assegnati in modo casuale a ricevere Sativex (n = 31) oppure placebo (n = 27).\nStudi nei topi avevano dimostrato che sia THC che CBD hanno effetti anti-infiammatori e che CBD blocca la progressione dell'artrite reumatoide con miglioramento dei sintomi.\nIl trattamento con Sativex \u00e8 durato 3 settimane.\n\u00c8 stato osservato che i pazienti trattati con Sativex hanno presentato, rispetto ai pazienti del gruppo placebo, significativi miglioramenti nel dolore in movimento e a riposo, nella qualit\u00e0 del sonno, nell'infiammazione (misurata mediante DAS28) e nell'intensit\u00e0 del dolore (misurata mediante SF-MPQ).\nAlla scala DAS28 (\"Disease Activity Score\") con punteggio compreso tra 0 e 10, i pazienti che hanno assunto Sativex sono passati in media da 5.9 a 5 (placebo: da 6 a 5.9).\nAlla scala SF-MPQ con punteggio compreso tra 0 a 100, i pazienti del gruppo Sativex hanno ridotto il punteggio medio da 48 a 33, mentre i pazienti del gruppo placebo non hanno presentato variazioni; il punteggio \u00e8 rimasto a 50.\nGli effetti indesiderati sono risultati generalmente lieve-moderati (capogiri, sensazione di testa vuota, secchezza delle fauci, nausea,tachicardia, difficolt\u00e0 nel controllo sfinterico).\nTra gli 8 pazienti che hanno manifestato capogiri di lieve intensit\u00e0, in 4 le reazioni avverse si sono presentate nelle prime 2 settimane quando era in corso l'aumento graduale del dosaggio, mentre in 2 pazienti i capogiri si sono presentati 2 giorni dopo l'assunzione del farmaco.\nNessun paziente che ha assunto Sativex ha dovuto interrompere lo studio clinico per la comparsa di effetti indesiderati, contro i 3 del braccio placebo.\nI risultati del primo studio controllato che ha valutato Sativex nell'artrite reumatoide sono incoraggianti.\nLa componente THC che \u00e8 ritenuta responsabile dell'azione stupefacente della Cannabis ha un'attivit\u00e0 farmacologica e non pu\u00f2 essere rimossa dal farmaco.\nTuttavia, il metodo di somministrazione mediante spray orale ed il principio di auto-somministrazione, dove ciascun paziente determina in modo graduale la propria dose ottimale fino ad un massimo di 12 dosi giornaliere, rendono minimo il rischio di intossicazione.\nI dati su pi\u00f9 di 1000 pazienti trattati con Sativex negli studi clinici non hanno mostrato alcun caso di abuso.\nL'obiettivo dei pazienti che assumono Sativex \u00e8 infatti quello di ritornare a condurre una vita normale."}
{"id": "217827", "revid": "633", "url": "https://it.wikipedia.org/wiki?curid=217827", "title": "Freetown", "text": "Freetown (popolazione al 2015, 1.055.964) \u00e8 la maggiore citt\u00e0 e la capitale della Sierra Leone, posta sulla penisola di Freetown, sulla costa dell'Oceano Atlantico.\nDal punto di vista amministrativo Freetown \u00e8 il capoluogo dell'Area Occidentale e del Distretto urbano dell'Area Occidentale.\nGeografia fisica.\nTerritorio.\nFreetown si trova nell'angolo nord-ovest della penisola di Freetown, una penisola che si estende nell'Oceano Atlantico. Il paesaggio \u00e8 caratterizzato da colline ricoperte da foreste tropicali e numerose spiagge oceaniche.\nGran parte della foresta primaria \u00e8 stata distrutta dal disboscamento e dagli incendi boschivi. Nel 2010, la superficie totale della penisola \u00e8 stata dichiarata una riserva forestale, al fine di garantire la protezione delle foreste rimanenti. Nonostante il suo status protetto, la riserva ha continuato a subire un processo di deforestazione, soprattutto a causa dell'espansione urbana e delle attivit\u00e0 connesse. La parte meridionale della penisola e le foci dei fiumi son ricoperte da mangrovie.\nClima.\nCome il resto della Sierra Leone, Freetown ha un clima tropicale con una stagione delle piogge da maggio a ottobre. L'inizio e la fine della stagione delle piogge \u00e8 segnato da forti temporali. Per la classificazione dei climi di K\u00f6ppen, Freetown ha un clima monsonico tropicale, dovuto principalmente alla forte quantit\u00e0 di precipitazioni che si registrano durante la stagione delle piogge.\nL'elevata umidit\u00e0 di Freetown, tra novembre e febbraio, \u00e8 alleviata dall'Harmattan, un vento che soffia dal deserto del Sahara verso il golfo di Guinea. Le temperature registrate a Freetown variano dai 17 gradi medi di gennaio, a 31 gradi medi di maggio, e la temperatura media annuale \u00e8 di circa 27 gradi Celsius.\nStoria.\nI primi insediamenti nella zona furono realizzati nel 1787 da circa 400 schiavi liberati, inviati da Londra sulla costa dell'Africa Occidentale con il supporto di un'organizzazione caritatevole britannica, sostenuta tra gli altri da Granville Sharp. Questi fondarono \"Province of Freedom\", la provincia delle Libert\u00e0, e la citt\u00e0 di \"Granville Town\" nelle terre acquistate dal sovrano di Koya, un regno locale stabilitosi tra il 1505 e il 1896. Ma subito sorsero delle controversie tra i coloni e la popolazione locale, fino a che nel 1789 la colonia fu data alle fiamme da locali guidati da Re Jimmy. Nel 1791 la Societ\u00e0 contro lo schiavismo invi\u00f2 nel paese una missione, condotta da Alexander Falconbridge, con il compito di soccorrere i coloni e di ricostruire \"Granville Town\".\nNel 1792 dopo essere entrato in contatto con i rappresentanti della Societ\u00e0 contro lo schiavismo durante una sua missione a Londra, l'attivista Thomas Peters organizz\u00f2 una nuova spedizione di coloni, con volontari provenienti dalla provincia della Nuova Scozia, nell'attuale Canada. Nonostante il massacro subito dai coloni della precedente missione, oltre 1.100 neri Americani, liberati dalla schiavit\u00f9, decisero di partire per l'Africa Occidentale per fondare una nuova colonia. I coloni arrivarono sulle coste della Sierra Leone tra la fine di febbraio e l'inizio di marzo del 1792; l'11 marzo del 1792, con una cerimonia religiosa cristiana, tenutasi sotto un Albero del Cotone, fu formalmente fondata la citt\u00e0 di Freetown. Le prime costruzioni furono poco pi\u00f9 che capanne, costruite su un impianto stradale tipicamente americano, con grandi strade perpendicolari, che si incontravano formando un reticolato regolare. Per la fine dell'anno, anche i superstiti della prima missione, furono amministrativamente incorporati nella nuova citt\u00e0.\nLa citt\u00e0 sopravvisse al saccheggio dei francesi del 1794. Nel 1798 in citt\u00e0 si contavano tra le 300 e 400 residenze, costruite secondo lo stile americano della Nuova Scozia; fondazioni in muratura, sovrastrutture in legno; stile che divent\u00f2 caratteristico anche per le successive costruzioni.\nGli abitanti originari della Nuova Scozia si ribellarono nel 1800, ma i governanti britannici, grazie all'aiuto di 500 cimarroni giamaicani, ripresero il controllo della citt\u00e0, che difesero con successo l'anno seguente dall'attacco dei nativi della colonia canadese, espulsi da Freetown a seguito della ribellione del 1800. Nel 1808 Freetown divenne Colonia della corona britannica, avviando l'espansionismo che port\u00f2 alla creazione della Sierra Leone.\nDal 1808 al 1874 la citt\u00e0 fu capitale dell'Africa Occidentale Britannica, e base di una squadra navale della Royal Navy incaricato di far rispettare il divieto di tratta degli schiavi. Molti degli schiavi liberati da queste unit\u00e0 militari, finirono per stabilirsi a Freetown, per la maggior parte nella zona della penisola di Freetown.\nLa citt\u00e0 si espanse rapidamente, grazie all'arrivo di soldati indiani ed africani, che avevano combattuto per il Regno Unito nelle Guerre napoleoniche, che si stabilirono nella stessa zona in cui abitavano molti tra gli schiavi liberati. Cos\u00ec si form\u00f2 il primo nucleo di creoli, che sebbene fossero una minoranza della popolazione, ebbero un ruolo importante nella storia di Freetown.\nDurante la Seconda guerra mondiale i britannici mantennero una base navale a Freetown, dalla quale operavano per il controllo del traffico marittimo in tutto il sud dell'Oceano Atlantico, come posero una base operativa della RAF nell'aeroporto di Lungi.\nLa citt\u00e0 fu teatro di aspri combattimenti alla fine degli anni 1990. Nel 1998 venne catturata dalle truppe dell'ECOWAS che cercavano di reinsediare il Presidente Ahmad Tejan Kabbah, e in seguito venne attaccata senza successo dai ribelli del Fronte Rivoluzionario Unito.\nL'alluvione del 2017 ha provocato oltre mille morti.\nMonumenti e luoghi d'interesse.\nTra i principali edifici della citt\u00e0 troviamo:\nSempre a Freetown si trovano diverse spiagge e mercati.\nGeografia antropica.\nSobborghi.\nI sobborghi di Freetown si dispiegano lungo la costa, formando zone operaie a est:\ne zone borghesi a ovest: \nEconomia.\nL'economia di Freetown ruota attorno al suo porto, che gestisce le principali esportazioni della Sierra Leone. L'industria locale comprende confezionamento del pesce, macinatura del riso, raffinazione del petrolio, taglio dei diamanti e manifattura di sigarette.\nAmministrazione.\nGemellaggi.\nFreetown \u00e8 gemellata con:"}
{"id": "217828", "revid": "1543377", "url": "https://it.wikipedia.org/wiki?curid=217828", "title": "John Carmack", "text": "Biografia.\nCarriera nei videogiochi.\nLa prima esperienza professionale di Carmack inizi\u00f2 a Shreveport (Louisiana), alla Softdisk, dove tra gli altri lavoravano gi\u00e0 John Romero e Adrian Carmack (nessuna parentela con quest'ultimo). Questo team venne incaricato di creare, sotto l'etichetta \"Gamer's Edge\", una serie di videogiochi che uscivano bimestralmente e che potevano essere acquistati sottoscrivendo un abbonamento; dopo essere stati contattati dal creatore di Apogee, Scott Miller, decisero di creare la id Software per quello che sar\u00e0 il loro primo titolo, \"Commander Keen\". Il motore grafico del gioco fu realizzato da Carmack che, per mezzo di alcuni \"trucchi\" riusc\u00ec a oltrepassare le limitazioni dell'hardware (il gioco sfruttava lo standard EGA) e ottenere un movimento delle schermate molto fluido, normale nelle console ma inedito per i PC dell'epoca. Dopo una chiacchierata con uno dei programmatori di \"Ultima Underworld\", Carmack cominci\u00f2 ad interessarsi della programmazione 3D, creando il suo primo motore attraverso il metodo del ray casting, utilizzato per \"Hovertank 3D\", \"Catacomb 3-D\" e \"Wolfenstein 3D\"; quindi fu la volta di \"Doom\" (che utilizzava l'algoritmo di partizione a spazio binario), i tre \"Quake\" ed infine \"Doom 3\". Attualmente, dopo avere sviluppato la tecnologia \"MegaTexture\" usata per \"\", e dopo avere realizzato, durante una vacanza, un motore grafico per telefoni cellulari (usato da \"Doom RPG\" e \"Orcs &amp; Elves\"), \u00e8 al lavoro sul motore grafico di \"Rage\", il nuovo id Tech 5 utilizzato nello sparatutto di id pubblicato il 7 ottobre 2011.\nArmadillo Aerospace.\nIntorno al 2000, l'interesse di Carmack per i razzi lo ha portato a creare la Armadillo Aerospace, una compagnia privata che ha come obiettivo il lanciare un veicolo in orbita.\nSoftware libero.\nCarmack \u00e8 un sostenitore del software Open source, e per questo motivo rilascia, dopo qualche anno dalla loro uscita, i codici sorgenti dei suoi motori grafici.\nVita privata.\nDal gennaio 2000 \u00e8 sposato con Katherine Anna Kang dalla quale ha avuto due figli (il primo nel 2004). Katherine Anna Kang \u00e8 una produttrice di Machinima e videogiochi sotto l'etichetta Fountainhead Entertainment."}
{"id": "217832", "revid": "107733112", "url": "https://it.wikipedia.org/wiki?curid=217832", "title": "65 nm", "text": "Il processo costruttivo a 65 nm (65 nanometri) \u00e8 l'evoluzione del processo a 90 nm utilizzato per i microprocessori Intel e AMD ed utilizzato attualmente da entrambi i produttori per le proprie linee di CPU. Il termine \"65 nm\" indica il \"nodo tecnologico\" del processo produttivo (definito come la met\u00e0 della distanza fra celle vicine in un chip contenente memoria DRAM) e non la lunghezza di gate dei transistor (che nei dispositivi prodotti da Intel in questa tecnologia \u00e8 pari a 35nm). Per avere un'idea di cosa voglia dire \"65 nm\" basti considerare che il virus dell'HIV \u00e8 grande circa 120 nm, un globulo rosso umano circa 6000-8000 nm e un capello quasi 80000 nm.\nLo sviluppo della miniaturizzatione dei processori porta numerosi vantaggi, come la diminuzione dei consumi, l'aumento delle velocit\u00e0 di calcolo e il minor costo produttivo per singolo processore. Intel ha affermato che il processo produttivo a \"65 nm\", se confrontato con il precedente a 90 nm, permette transistor del 20% pi\u00f9 veloci richiedendo il 30% di energia in meno.\nD'altra parte, la miniaturizzazione comporta anche numerose problematiche. Ad esempio, a 65 nm, lo spessore dello strato isolante sopra un transistor \u00e8 estremamente ridotto. Questo causa un fenomeno di elettro-migrazione, ovvero alcuni elettroni \"saltano\" dall'altra parte dell'isolamento. In inglese tale fenomeno viene denominato \"leakage\". Le conseguenze di questo fenomeno sono un aumento del consumo elettrico totale del processore e, di conseguenza, un aumento di temperatura. Intel ha dovuto far fronte a questo problema gi\u00e0 con il Pentium 4 Prescott, costruito a 90 nm, che scaten\u00f2 subito diverse polemiche legate appunto al suo alto \"leakage\", e quindi all'enorme consumo. Tale problema dovrebbe risolversi con il futuro utilizzo di una nuova versione della tecnologia strained silicon e un nuovo strato isolante a bassa costante K (Low K dielectric).\nIl primo processore a 65 nm \u00e8 stato Yonah della Intel, ossia la prima generazione della nuova CPU mobile Core Duo, successore del Pentium M Dothan. La tecnologia \u00e8 stata utilizzata da Intel per i suoi processori usciti nel 2006 e nel 2007, per essere poi progressivamente abbandonata a favore del processo produttivo a 45 nm introdotto fine 2007."}
{"id": "217834", "revid": "124664621", "url": "https://it.wikipedia.org/wiki?curid=217834", "title": "Karl Kraus", "text": "Viene generalmente considerato uno dei principali autori satirici di lingua tedesca del XX secolo, ed \u00e8 noto specialmente per le sue critiche altamente ironiche e taglienti alla cultura, alla societ\u00e0, ai politici tedeschi e ai mass media.\nBiografia.\nI primi anni di vita.\nKarl Kraus nacque a Ji\u010d\u00edn, in Boemia (al tempo una provincia autonoma dell'Impero austro-ungarico, attualmente parte della Repubblica Ceca), il 28 aprile del 1874 da un'agiata famiglia ebraica di lingua tedesca, figlio di Jacob Kraus, proprietario di una fabbrica di carta, e di Ernestine Kantor. Si trasfer\u00ec con la famiglia a Vienna nel 1877, all'et\u00e0 di tre anni, dove crebbe e trascorse il resto della sua vita.\nL'infanzia di Kraus rappresenta il terreno fertile su cui crebbe lo scrittore polemico e satirico; tre fattori essenziali ne determinarono presto l'identit\u00e0: l'essere austriaco, l'essere ebreo e l'appartenenza ad una benestante famiglia borghese. \u00c8 anche per la convivenza di questi tre elementi che Kraus divenne presto protagonista di una grande lotta contro il mondo e, tacitamente, contro se stesso. I suoi rapporti con la cultura ed il pensiero borghese furono, per esempio, molto contraddittori, e manifestati pi\u00f9 o meno esplicitamente attraverso un odio nutrito verso una classe sociale che tuttavia non riusc\u00ec mai ad abbandonare.\nKraus era un bambino molto delicato, incline alla malattia, ed afflitto gi\u00e0 durante la sua prima infanzia da evidenti sintomi di una scoliosi, nonch\u00e9 da miopia. Il suo pi\u00f9 grande biografo, Paul Schick, ricorda come la madre si preoccup\u00f2 sempre molto teneramente della sua salute, e come Kraus soffr\u00ec tremendamente dopo la sua prematura scomparsa, nel 1891.\nCi\u00f2 che pi\u00f9 di ogni altra cosa riusc\u00ec a risvegliare lo spirito critico e curioso di Kraus durante i suoi primi anni scolastici fu l'incontro con ci\u00f2 che la sua famiglia non poteva e non avrebbe mai potuto offrirgli: l'arte, la poesia, la musica, il teatro. Come riconobbe anche Walter Benjamin, che scrisse copiosamente sulla vita e le opere di Kraus, furono proprio le poesie che Kraus trov\u00f2 sui banchi di scuola a fornirgli un primo vero modello di scrittura creativa. Autori definiti talvolta \"na\u00eff\", ma anche essenzialmente sinceri, che Kraus ricorder\u00e0 e dai quali apprese il ritmo, il suono della parola.\nUn secondo ma altres\u00ec importante ruolo, nell'accrescere l'interesse del giovane Kraus alla letteratura e alla critica in generale, \u00e8 rintracciabile nelle figure di alcuni suoi professori, uomini spesso da lui considerati come forme di vita onniscienti, modelli, cause di nuovi spunti critici. Paul Schick descrive come Kraus avesse una particolare attitudine nel sapere imitare il tono di voce dei suoi docenti e di come egli stesso pi\u00f9 volte ricordi, quanto fosse divertente annotare i loro errori, durante le lezioni. Il professore che ud\u00ec le prime riflessioni linguistiche di Kraus, timoroso di non sapere \"addomesticare\" la lingua tedesca, fu Heinrich Sedlmayer, che nell'anno 1887 fu il suo insegnante di tedesco.\nSempre durante i primi anni di scuola Kraus prese coscienza della \"questione ebraica\". Come tutti i suoi contemporanei, assistette al rigido sistema educativo absburgico che, predicando il principio di libert\u00e0 religiosa, separava gli studenti ebrei da quelli cattolici durante le ore di religione. Kraus visse tali separazioni e l'obbligo di frequenza con grande imbarazzo. Ebbe contrasti con alcuni professori di origine ebraica particolarmente dogmatici e furono probabilmente quest'ultimi a scatenare in Kraus una forte inclinazione negativa verso la religione e criticher\u00e0 nelle sue satire future l'innata capacit\u00e0 di alcuni docenti absburgici, nel \"togliere quell'ultimo briciolo di auto-coscienza rimasta ai giudei dell'epoca\".\nIn pochi anni Kraus si trov\u00f2 ad essere uno studente modello, circondato da grandi sommosse; inizi\u00f2 a riflettere come scuola e famiglia patriarcale fossero doveri e schemi prestabiliti, in un mondo che li ripugnava. Inizi\u00f2 a vedere la corruzione e la falsit\u00e0 della politica nella lingua e nelle arti in genere.\nGli esordi letterari.\nNel 1892, Kraus si iscrisse alla facolt\u00e0 di giurisprudenza di Vienna e inizi\u00f2 la sua lunga collaborazione giornalistica. Nello stesso aprile, infatti, venne pubblicata sulla \"Wiener Literaturzeitung\" una sua recensione dell'opera teatrale \"I tessitori\" (\"Die Weber\") del drammaturgo e scrittore tedesco Gerhart Hauptmann: fu la sua prima pubblicazione. Kraus tent\u00f2, infatti, persino una carriera teatrale proprio in quello stesso periodo, non riuscendo a conseguire alcun successo. Soffriva la rigidit\u00e0 delle materie giuridiche e decise presto di cambiare percorso di studio, passando ad aree pi\u00f9 umanistiche e a lui congeniali, come germanistica e filosofia. Non port\u00f2 mai a termine i suoi studi, ma inizi\u00f2 proprio in quegli anni a instaurare nuove amicizie con i pi\u00f9 noti letterati viennesi dell'epoca, a frequentare il noto Caf\u00e9 Griensteidl, a scrivere numerosi articoli sulle pi\u00f9 prestigiose riviste della citt\u00e0.\nLe sue amicizie si trasformarono per\u00f2 molto presto in terribili bersagli di critica e satira, come dimostra la sconcertante pubblicazione di uno dei testi pi\u00f9 provocatori e coraggiosi della Vienna \"fin de si\u00e8cle\": \"Die demolierte Literatur\" (\"La letteratura demolita\"), che scrisse nel 1896 in occasione dell'imminente demolizione del Caf\u00e9 Griensteidl, ritrovo dei suoi ex compagni letterati. Fu con la pubblicazione di questo articolo, poi ristampato anche come singolo \"pamphlet\", che inizi\u00f2 il grande successo giornalistico di Kraus.\nDello sbeffeggiato gruppo \"Jung Wien\", facevano parte tra gli altri Peter Altenberg, Leopold Andrian, Hermann Bahr, Richard Beer-Hofmann, Felix D\u00f6rmann, Hugo von Hofmannsthal e Felix Salten. Dopo che, nel 1897, Kraus ruppe con questo gruppo in seguito al suo articolo di satira, venne nominato corrispondente per il quotidiano \"Breslauer Zeitung\". L'anno successivo, come sostenitore non compromesso nella causa dell'assimilazione ebraica, attacc\u00f2 con veemenza il sionista Theodor Herzl, con il suo polemico \"Eine Krone f\u00fcr Zion\" (\"Una corona per Sion\") del 1898: il suo feroce antisionismo lo port\u00f2 a ricevere persino accuse di odiare il suo stesso popolo.\nOpere successive.\nNel 1899 ripudi\u00f2 la fede ebraica, e il 1\u00ba aprile di quello stesso anno pubblic\u00f2 il primo numero della rivista satirica \"Die Fackel\" (\"La Fiaccola\"), da lui fondata e che continu\u00f2 a dirigere, nonch\u00e9 a pubblicarvi i propri articoli, sino alla morte. Da qui lanci\u00f2 i suoi attacchi contro l'ipocrisia morale e intellettuale, la psicoanalisi, l'antropologia di Cesare Lombroso, la corruzione dell'Impero austro-ungarico, il nazionalismo del movimento pangermanico, le politiche economiche liberiste, e molte altre tematiche.\nAnche se agli inizi \"Die Fackel\" era simile a riviste come \"Weltb\u00fchne\", si distinse in seguito per l'indipendenza editoriale di cui Kraus poteva godere grazie ai propri fondi. Nei primi dieci anni, contribuirono al giornale molti eminenti scrittori e artisti come Peter Altenberg, Richard Dehmel, Egon Friedell, Oskar Kokoschka, Else Lasker-Sch\u00fcler, Adolf Loos, Heinrich Mann, Arnold Sch\u00f6nberg, August Strindberg, Georg Trakl, Frank Wedekind, Franz Werfel, Houston Stewart Chamberlain e Oscar Wilde. Dopo il 1911, tuttavia, Kraus ne divenne l'unico autore. Tra gli autori sostenuti da Kraus c'erano Peter Altenberg, Else Lasker-Sch\u00fcler e Georg Trakl.\n\"Die Fackel\" prendeva di mira la corruzione, i giornalisti e i comportamenti brutali. I suoi \"nemici\" pi\u00f9 noti erano Maximilian Harden, per quanto riguarda lo scandalo Harden-Eulenburg, Moriz Benedikt (proprietario della \"Neue Freie Presse\"), Alfred Kerr, Hermann Bahr, Imre Bekessy e Johannes Schober.\nOltre ai suoi scritti, Kraus effettu\u00f2 durante la sua carriera numerose conferenze pubbliche che ebbero un grande seguito, mettendo in scena, tra il 1892 e il 1936, circa 700 esibizioni in singola persona; lesse drammi di Bertolt Brecht, Gerhart Hauptmann, Johann Nestroy, Goethe e Shakespeare, e interpret\u00f2 anche le operette di Jacques Offenbach, accompagnato dal piano e cantando da solo in tutti i ruoli.\nAd esempio Elias Canetti, che seguiva regolarmente le conferenze di Kraus, intitol\u00f2 il secondo libro della propria autobiografia, composta da tre volumi, \"Die Fackel im Ohr\" (\"La fiaccola nell'orecchio\": traducibile liberamente come \"ascoltando cose illuminanti\"), sia in riferimento alla rivista sia al suo stesso autore; il libro \u00e8 stato tradotto in italiano col titolo \"Il frutto del fuoco\" (il capitolo in cui parla di Kraus e della sua rivista si intitola \"Karl Kraus e Veza\").\nRaro esempio di opposizione alla guerra tra gli intellettuali europei dell'epoca, in molti ritengono che il capolavoro di Kraus sia la commedia satirica \"Gli ultimi giorni dell'umanit\u00e0\", che a partire dalla tragedia della prima guerra mondiale arriva ad episodi apocalittici riportando i commenti dell'ambivalente personaggio, \"il Brontolone\", e dell'\"Ottimista\". Kraus inizi\u00f2 a lavorare all'opera nel 1915 e la pubblic\u00f2 nella sua forma definitiva nel 1922.\nTra il maggio ed il settembre del 1933 Kraus, sconvolto dalla violenza inaudita del nazismo contro ebrei e oppositori al regime e deluso dall'indecisione e dagli errori della socialdemocrazia, scrive \"Die dritte Walpurgisnacht\" (\"La terza notte di Valpurga\"), saggio contro la presa di potere di Hitler. Originariamente destinata alla \"Fackel\", e non pubblicata per il timore che l'opera potesse provocare le rappresaglie delle squadre hitleriane su amici e seguaci, \"La terza notte di Valpurga\" rimase inedita fino al 1953, quando Heinrich Fischer cur\u00f2 la pubblicazione delle sue opere. Una selezione dei pensieri fondamentali della \"Terza notte\" apparve sul numero della \"Fackel\", di ben trecento pagine, che Kraus pubblic\u00f2 nel giugno del 1934 con il titolo \"Warum die Fackel nicht erscheint\" (\"Perch\u00e9 la Fiaccola non appare\").\nEdward Timms ha osservato che l'evoluzione di Kraus da conservatore aristocratico a repubblicano democratico determina quelle che possono essere prese per inconsistenze strutturali nel testo, come in una faglia geologica, anche se forse la lettura pu\u00f2 essere un'altra.\nKraus non si spos\u00f2 mai, ma dal 1913 fino a quando mor\u00ec ebbe una stretta relazione con la baronessa Sidonie N\u00e1dhern\u00fd von Borutin (1885-1950). Nel 1911 venne battezzato come cattolico, pur mantenendo una corrosiva autonomia di pensiero ma, nel 1923, abbandon\u00f2 anche la Chiesa a causa delle sue posizioni molto eterodosse e libere.\nDopo aver previsto, come risulta dagli scritti postumi, la disastrosa e distruttiva parabola del nazismo, Karl Kraus viene investito da un ciclista in marzo e muore a Vienna il 12 giugno del 1936 (due anni prima della temuta annessione dell'Austria al Terzo Reich), a causa di un'embolia cardiaca a seguito dei postumi dell'incidente, all'et\u00e0 di 62 anni.\nAlcune delle opere principali.\nAlcuni dei suoi lavori sono stati ripubblicati negli ultimi anni:"}
{"id": "217835", "revid": "33689", "url": "https://it.wikipedia.org/wiki?curid=217835", "title": "Duke Nukem 3D", "text": "Duke Nukem 3D \u00e8 un videogioco del genere degli sparatutto in prima persona sviluppato dalla 3D Realms e pubblicato il 29 gennaio 1996 prima per PC e successivamente per alcune console.\nIl gioco \u00e8 il successore dei precedenti \"Duke Nukem\" (noto anche come \"Duke Nukum\") e \"Duke Nukem II\", platform/sparatutto in 2D, sviluppati dalla Apogee Software. Le versioni shareware dei tre giochi sono disponibili nelle rispettive sezioni del sito 3D Realms. La 3D Realms rese poi disponibile l'intero codice sorgente della versione 1.5 del gioco, sotto licenza GPL, a partire dal 1\u00ba aprile 2003.\nHa avuto un sequel \"Duke Nukem Forever\", il cui sviluppo venne annunciato il 28 aprile 1997, ma pubblicato il 10 giugno 2011.\nTrama.\nAgli inizi del XXI secolo, una razza aliena ha approfittato dell'assenza di Duke Nukem per conquistare il mondo, sopraffacendo le \"Earth Defence Forces\". Il gioco, che inizia immediatamente dopo i fatti di Duke Nukem II, metter\u00e0 il giocatore nuovamente nei panni del personaggio, definito dalle cronache \"il pi\u00f9 grande eroe della Terra\", per combattere e sconfiggere gli invasori.\nModalit\u00e0 di gioco.\nLe ambientazioni.\nIl gioco si suddivide in 3 episodi, due dei quali ambientati sulla terra a Los Angeles e uno su di una base lunare, per un totale di 28 livelli. I livelli sulla terra sono molto vari e comprendono quartieri a luci rosse, un carcere, un ristorante giapponese, zone allagate. Sono anche presenti delle mappe espressamente create dedicate al multiplayer.\nLe ambientazioni sono interattive, infatti \u00e8 possibile distruggere molti oggetti e utilizzarne alcuni come vasi sanitari, telefoni pubblici e cos\u00ec via.\nAd esempio, sparando a una bombola del gas o a un muro crepato, quest'ultimo viene distrutto, permettendo cos\u00ec di raggiungere un nuovo luogo, spesso segreto.\nIl personaggio.\nDuke Nukem si contraddistingue per lo stile dissacrante e il carattere prettamente maschilista del protagonista, che oltre a essere violento come per la maggior parte dei videogiochi d'azione, \u00e8 in grado di manifestare comportamenti peculiari:\nNon sono presenti contenuti fortemente pornografici e quelli presenti, oltre a essere \"soft\", sono in un contesto umoristico. Nel videogioco \u00e8 inoltre prevista una funzione chiamata \"Parental lock\" che, attraverso l'inserimento di una password, nasconde durante il gioco i contenuti a sfondo violento o sessuale.\nInnovazioni tecniche.\nIl motore 3D utilizzato, il BUILD, sviluppato da Ken Silverman, accorpava molte caratteristiche gi\u00e0 presenti in altri titoli dell'epoca, presentandole contemporaneamente: piani inclinati, settori mobili e un sistema di scripting permisero ai level designer di creare ambientazioni interattive come sale giochi con tanto di biliardo funzionante, bar e discoteche con karaoke e ballerine, ristoranti, porte e ascensori realistici. Altro elemento innovativo era quello di poter tuffarsi e nuotare sott'acqua, con tanto di audio distorto e movimenti rallentati.\nNel disco di gioco \u00e8 incluso l'editor di mappe, dotato di un'innovativa modalit\u00e0 3D che permette di applicare modifiche in tempo reale, come ad esempio cambiare una texture o modificare l'altezza di un settore, visualizzandole come se si stesse giocando, evitando cos\u00ec di uscire dal programma.\nVersioni.\n\"Duke Nukem 3D\" \u00e8 stato convertito per la maggior parte delle console per videogiochi dell'epoca.\nEspansioni.\nDopo la prima versione del gioco del maggio 1996, sono state pubblicate diverse riedizioni ed espansioni.\nTotal conversion e mod.\nCol passare degli anni si sono resi disponibili diversi mod e add-on creati dagli utenti di \"Duke Nukem 3D\" rendendo disponibili nuove mappe, nuovi episodi o total conversion che rendono irriconoscibile il gioco. Questo grazie all'editor BUILD incluso nel gioco e alla relativa facilit\u00e0 con la quale era possibile creare nuove mappe e modificare il gameplay."}
{"id": "217836", "revid": "400518", "url": "https://it.wikipedia.org/wiki?curid=217836", "title": "Dolore neuropatico", "text": "Per dolore neuropatico si deve intendere il dolore causato da disfunzionalit\u00e0 o malattie di quelle strutture del SN fisiologicamente deputate alla trasmissione di stimoli dai sistemi somato-sensoriali fino al cervello , attraverso nervi periferici e midollo. Appare evidente come in ognuna di queste tre sedi o stazioni pu\u00f2 verificarsi il danno funzionale o organico responsabile del sintomo dolore. Il dolore neuropatico, si distingue dunque dal dolore somatico, in cui il danno interessa invece il sistema recettoriale periferico (v. ferita ).\nEsempi.\nEsempi ne sono il dolore che pu\u00f2 accompagnare tutte le neuropatie periferiche, traumatiche, compressive , da intrappolamento, dismetaboliche( diabetiche, alcolismo), disimmuni etc etc, il dolore post-herpetico, il dolore da arto fantasma che pu\u00f2 insorgere dopo un'amputazione, il dolore nelle cosiddette sindromi regionali complesse o distrofie simpatico-riflesse, e il dolore da lesioni del sistema nervoso centrale. Queste ultime possono essere sequele di un ictus, di un trauma fisico, di tumori o dovute a malattie sistemiche. Il dolore spesso presente nella sclerosi multipla ha in molti casi questa origine. \nLe caratteristiche di questo dolore variano da paziente a paziente, ma in genere si hanno sensazioni di bruciore continuo o di scosse elettriche; sono spesso presenti parestesie, cio\u00e8 sensazioni anomale anche nelle zone circostanti la sede primaria del dolore. Tali sensazioni sono dette iperalgesia, quando una leggera stimolazione dolorifica crea invece un dolore molto spiccato, e allodinia quando una stimolazione non dolorifica, quale pu\u00f2 essere il semplice strisciamento della pelle o il peso del lenzuolo, viene avvertita come dolore. \nIl dolore neuropatico \u00e8 spesso difficilmente curabile: gli analgesici sono spesso inefficaci, compresa la stessa morfina. Si ricorre spesso a terapie palliative con antidepressivi, o a tecniche pi\u00f9 invasive come i blocchi anestetici, le neurostimolazioni o a interventi chirurgici, ma non esistono ancora trattamenti specifici, e si tratta di uno dei problemi pi\u00f9 frustranti della terapia antalgica. \nNegli ultimi anni si sono accumulate evidenze a sostegno del possibile impiego dei derivati della Cannabis nel trattamento di queste forme di dolore."}
{"id": "217838", "revid": "107732884", "url": "https://it.wikipedia.org/wiki?curid=217838", "title": "45 nm", "text": "Il processo costruttivo a 45\u00a0nm (45 nanometri) \u00e8 l'evoluzione del precedente processo a 65 nm utilizzato per esempio da Intel e AMD per la produzione di microprocessori. Panasonic ha annunciato la messa in commercio per il 1\u00ba novembre 2007 di un masterizzatore Blu Ray dotato di un processore a 45\u00a0nm quindi Panasonic \u00e8 stato il primo produttore a mettere in commercio un dispositivo con componenti a 45\u00a0nm. La sua introduzione nel settore dei computer \u00e8 avvenuta il 12 novembre 2007 da parte di Intel con il processore Yorkfield; AMD invece ha annunciato l'arrivo sui mercati dei primi prodotti per la prima met\u00e0 del 2008.\nToshiba, NEC e Sony hanno formato un'alleanza per lo sviluppo congiunto della tecnologia a 45 nanometri e puntano a produrre i primi integrati con questa tecnologia nel 2008.\nIl termine \"45 nm\" indica il \"nodo tecnologico\" del processo produttivo (definito come la met\u00e0 della distanza fra celle vicine in un chip contenente memoria DRAM) e non la lunghezza di gate dei transistor (che nei dispositivi prodotti da Intel in questa tecnologia \u00e8 pari a 35\u00a0nm, invariata rispetto al nodo tecnologico a 65 nm). Per avere un'idea di cosa voglia dire \"45 nm\" basti considerare che il virus dell'HIV \u00e8 grande circa 120\u00a0nm, un globulo rosso umano circa 6000-8000\u00a0nm e un capello quasi 80000\u00a0nm.\nIl processo di produzione richiede che lo spessore dello strato isolante sopra al canale sia estremamente ridotto, vicino al nanometro, e questo permette a numerosi elettroni di saltare la barriera per effetto tunnel, provocando una corrente, detta di leakage, fenomeno che fino ad alcuni anni fa era di entit\u00e0 assolutamente irrilevante. Tale corrente provoca un aumento del consumo totale del processore e quindi anche un aumento di temperatura. Intel ha dovuto far fronte a questo problema gi\u00e0 con il Pentium 4 Prescott, costruito a 90 nm, che scaten\u00f2 subito diverse polemiche legate appunto al suo alto \"leakage\", poco tenuto sotto controllo, che contribuiva ad incrementare un consumo elettrico gi\u00e0 elevato.\nNuove tecniche per utilizzare i 45 nm.\nPer ottenere transistor di prestazioni elevate, anche a queste dimensioni, attualmente sono impiegate tecniche come strained silicon e \"high-k dielectrics\" (strati dielettrici). La prima prevede la modifica della struttura reticolare del silicio del canale, stirandolo o comprimendolo per ottenere una maggiore mobilit\u00e0 di elettroni e lacune. La seconda prevede l'uso di ossidi (a base di afnio, titanio e altri metalli) ad alta costante dielettrica, il che consente di ottenere campi elettrici elevati, potendo contare su spessori pi\u00f9 elevati, e quindi un leakage inferiore. Inoltre alcuni produttori hanno iniziato ad adottare strati metallici per il gate, al posto del polisilicio; soluzione pi\u00f9 dispendiosa, ma che d\u00e0 meno problemi nella regolazione della tensione di soglia.\nQuantitativamente, stando a quanto anticipato da Intel, questo permetter\u00e0 di ridurre di circa il 30% la potenza richiesta per la commutazione on/off dei transistor, aumentando l'efficienza con un incremento del 20% della corrente, che si rispecchia direttamente in un aumento del 20% delle prestazioni.\nI vantaggi nel passare a questo processo costruttivo e, pi\u00f9 in generale, a cercare di migliorare sempre pi\u00f9 la miniaturizzazione, sono molteplici: si va dal miglioramento della resa produttiva con conseguente abbattimento di costi (pi\u00f9 un processore \u00e8 \"piccolo\" e pi\u00f9 processori possono essere fabbricati con un solo wafer), alla diminuzione del consumo elettrico, passando per la possibilit\u00e0 di integrare un numero di transistor sempre maggiore con conseguente aumento della potenza elaborativa.\nIntel ha gi\u00e0 previsto quali saranno i passi successivi, si parla dei futuri processi costruttivi a 32 nm, 22 nm e 16 nm."}
{"id": "217840", "revid": "174925", "url": "https://it.wikipedia.org/wiki?curid=217840", "title": "Teorema di rappresentazione dei numeri reali", "text": "In matematica, il teorema di rappresentazione dei numeri reali o teorema di rappresentazione in base consente di rappresentare un numero reale utilizzando numeri interi.\nEnunciato.\nIl teorema afferma che dato un numero reale formula_1 e un numero intero formula_2, detto \"base\", si pu\u00f2 rappresentare formula_1 come:\ndove:\nSe si scartano le rappresentazioni in cui si abbia, definitivamente in formula_20, formula_21, e se formula_22 la rappresentazione normalizzata \u00e8 unica.\nIl numero reale formula_1 pu\u00f2 essere rappresentato nella base formula_2 attraverso la notazione posizionale o la notazione mista. Ad esempio, il numero reale formula_25 di nome \"quattrocentocinque\" rappresentato in base formula_26 diventa:\ncon:"}
{"id": "217842", "revid": "1805885", "url": "https://it.wikipedia.org/wiki?curid=217842", "title": "Notazione posizionale", "text": "La notazione posizionale \u00e8 un metodo di scrittura dei numeri, nel quale ogni posizione \u00e8 collegata alla posizione vicina da un moltiplicatore, chiamato base del sistema di numerazione. Ogni posizione pu\u00f2 essere rappresentata da un simbolo o da una quantit\u00e0 limitata di simboli. Il valore di una cifra equivale alla cifra stessa moltiplicata per la base elevata alla posizione di cifra precedente. Il numero di simboli necessari \u00e8 almeno uguale alla base o alla pi\u00f9 grande base ausiliaria utilizzata. Il sistema decimale consueto utilizza dieci simboli, pi\u00f9 i simboli per i numeri segnati e i numeri con virgola, mentre il sistema sessagesimale babilonese si serve di un sistema ausiliare per ogni posizione.\nSistemi di notazione.\nVarie notazioni posizionali, di cui talune ibride (posizionali ed additive), permettono di rappresentare i numeri. Ecco diversi modi di scrivere il numero 9.018 in alcuni di questi sistemi.\nNotazioni ibride.\nLe notazioni ibride utilizzano simboli che rappresentano le potenze della base, come nelle numerazioni cinese e giapponese. Cos\u00ec, \u5341 = formula_1, \u767e = 102, \u5343 = 103, \u4e07 = 104 nel sistema giapponese. Queste numerazioni utilizzano, come per le potenze della base, simboli che rappresentano le subpotenze della base stessa. Cos\u00ec, \u5272 = 10\u22121, \u5206 = 10\u22122, \u5398 = 10\u22123, \u6bdb = 10\u22124 nel sistema giapponese.\n9.018 si scrive \u4e5d\u5343\u5341\u516b con il sistema utilizzato per la numerazione giapponese (decimale), ossia 9 \u00d7 1.000 + [1\u00d7]10 + 8.\nNotazioni posizionali ed additive.\nPer la numerazione babilonese, a carattere sessagesimale, i numeri erano formati in modo additivo fino a 60, essendo i valori cos\u00ec ottenuti combinati secondo il principio posizionale.\n9.018 si scrive ossia le cifre (la virgola separa le cifre) che nel sistema sessagesimale babilonese significa .\nNotazioni esclusivamente posizionali.\n9.018 si scrive\ncon il sistema utilizzato per la numerazione maya (vigesimale, ma irregolare), ossia 1[\u00d77.200] + 5[\u00d7360] + 0[\u00d720] + 18, o 1,05,00,18 con la virgola come separatore di posizioni.\n9.018 si scrive 2,30,38 con il sistema (sessagesimale) utilizzato per la traduzione dei testi mesopotamici, ossia 2[\u00d73.600] + 30[\u00d760] + 38.\n9.018 si scrive 8X18 nel sistema posizionale sperimentale senza zero (decimale), ossia 8[\u00d71.000] + 10[\u00d7100] + 1[\u00d710] + 8, ou 8,10,1,8, con la virgola come separatore di posizioni.\n9.018 si scrive \u0e59\u0e50\u0e51\u0e58 con il sistema utilizzato per la numerazione thai (decimale), ossia 9[\u00d71.000] + 0[\u00d7100] + 1[\u00d710] + 8, o 9.018, allo stesso modo dei nostri numeri arabo-indiani.\nSimboli posizionali.\nAllo stesso modo che nel nostro sistema, nei sistemi di numerazione babilonese, maya e thai non s'impiega nessun simbolo per separare ciascuna posizione. Ciononostante, in assenza dello zero posizionale, nel sistema babilonese, poteva significare, ad esempio, tanto uno quanto sessanta. Tuttavia, in altre scritture, questi marcatori di posizione si rivelano sistematici, come la virgola utilizzata per la traduzione dei testi mesopotamici.\nSolo i numeri interi avevano una rappresentazione nel sistema di numerazione maya. Nella numerazione babilonese, contrariamente alla punteggiatura che noi poniamo tra la cifra delle unit\u00e0 e quella dei decimi, nessun marcatore di posizione separava la parte intera dalla parte frazionaria del numero. Cos\u00ec, nel sistema babilonese poteva, ad esempio, non solo significare uno e sessanta, ma anche un sessantesimo. Quanto alla numerazione thai, essa utilizza, come nel nostro sistema, un marcatore di posizione per separare le potenze di mille.\nStoria.\nAntichit\u00e0.\nLa creazione dei sistemi aritmetici posizionali, in particolare del sistema decimale, fu iniziata dai Cinesi nella loro numerazione nel II secolo a.C., poi completata verso l'anno 500 dell'era cristiana in India.\nNell'antichit\u00e0, si utilizzavano esclusivamente numerosi sistemi non posizionali, il cui esempio pi\u00f9 noto \u00e8 la numerazione romana, dove, ad esempio, il numero trentotto si scrive con l'aiuto di non meno di sette cifre (XXXVIII), mentre il numero cinquanta, si accontenta di uno solo (L). \u00c8 chiaro che, in un tale sistema di notazione, una semplice operazione come una moltiplicazione si rivela praticamente impossibile da effettuare senza strumenti di calcolo (abaco, tavolette di calcolo a gettoni o altri).\nMedioevo.\n\u00c8 grazie all'intemediazione di Al-Khuwarizmi (dal cui nome deriva la parola algoritmo) che gli Europei hanno preso conoscenza dell'esistenza della numerazione indiana posizionale. Verso l'anno mille, dopo aver trascorso pi\u00f9 di cinque secoli ad interessarsi all'esistenza di questo nuovo sistema, essi lo rifiutarono ancora per quasi altri cinque secoli. E tuttavia un ecclesiastico aperto come il francese Gerbert d'Aurillac, il futuro papa di Roma Silvestro II, che per primo descrisse il sistema che utilizzavano gli Arabi di Spagna, non disse nulla in questo senso. Egli descrisse il nuovo sistema con interesse e benevolenza.\nPerci\u00f2 l'Europa del Medioevo continuava a fare la piccola contabilit\u00e0 mediante pallottolieri e gettoni, scrivendo i risultati nei testi in latino e, naturalmente, utilizzando le cifre romane non posizionali. Si pu\u00f2 dire che il sistema aritmetico posizionale, cos\u00ec come i cosiddetti numeri arabi, non era utilizzato nell'Europa del Medioevo, salvo che da utilizzatori isolati e sospetti agli occhi degli altri, come ad esempio dal matematico italiano Leonardo Fibonacci e pi\u00f9 tardi, naturalmente, il matematico francese Nicolas Chuquet.\n\u00c8 soltanto nel Rinascimento, con il risveglio delle scienze, che l'Europa infine comprese che non poteva pi\u00f9 ostacolare questo nuovo sistema, mille anni (!) dopo la sua invenzione in India. Alla fine tutto il mondo occidentale ammette che quello \u00e8 molto pi\u00f9 semplice di questo. La lotta tra gli abachisti e gli algoristi, che era durata quasi tre secoli, conduce infine alla vittoria sul campo di questi ultimi.\nLa notazione posizionale ha reso possibile una rappresentazione semplice di tutti i numeri. Fu una delle maggiori scoperte della storia della matematica. Essa ha permesso lo sviluppo dell'aritmetica e della matematica moderna."}
{"id": "217844", "revid": "367445", "url": "https://it.wikipedia.org/wiki?curid=217844", "title": "Pulcinella", "text": "Pulcinella (derivato da \"Puccio d'Aniello\", in napoletano: \"Puriciniella\") \u00e8 una maschera napoletana della commedia dell'arte.\nOrigini della maschera.\nLa maschera di Pulcinella, come la conosciamo oggi, \u00e8 stata inventata a Acerra dall'attore capuano Silvio Fiorillo nei primi decenni del Seicento, ma il suo costume moderno fu inventato nell'Ottocento da Antonio Petito. Infatti, in origine, la maschera di Fiorillo indossava un cappello bicorno (diverso da quello attuale \"a pan di zucchero\") e portava barba e baffi. Le origini di Pulcinella sono per\u00f2 molto pi\u00f9 antiche. Le ipotesi sono varie: c'\u00e8 chi lo fa discendere da \u201cPulcinello\u201d, ovvero un piccolo pulcino per via del naso adunco; c'\u00e8 chi sostiene che un contadino di Acerra, Puccio d'Aniello, nel '600 si un\u00ec come buffone ad una compagnia di girovaghi di passaggio nel suo paese. Altri, come Margarethe Bieber, vanno ancora pi\u00f9 indietro nel tempo fino al IV secolo a.C. e sostengono che Pulcinella discende da \"Maccus\", personaggio delle Atellane romane. Maccus rappresentava un tipo di servo dal naso lungo e dalla faccia bitorzoluta con guance grosse, con ventre prominente, che indossava una camicia trasformata in una veste larga e bianca. Le Atellane furono un tipo di spettacolo molto popolare nell'antica Roma: potremmo paragonarle all'odierno teatro vernacolare o dialettale, apprezzate soprattutto da un pubblico di basso ceto. Maccus rappresentava ora il sileno ora il satiro, in qualche caso il tipo del servo con un lungo naso e la faccia bitorzoluta, camicia larga e bianca. Maccus portava una mezza maschera, come quelle dei comici dell'arte, aveva il ventre prominente e recitava con voce chioccia.\nLe origini del nome.\nFiorillo si ispir\u00f2 a Puccio d'Aniello, il nome di un contadino di Acerra reso famoso da un presunto ritratto di Ludovico Carracci del quale si conosce un'incisione di Carlo Enrico di San Martino, dalla faccia scurita dal sole di campagna ed il naso lungo, che diede vita al personaggio teatrale di Pulcinella. Pulcinella ha incarnato e continua ad incarnare il tipo napoletano, ancora oggi all'estero, il personaggio che, cosciente dei problemi in cui si trova, riesce sempre ad uscirne con un sorriso, prendendosi gioco dei potenti pubblicamente, svelando tutti i retroscena. Molti autori attribuiscono l'origine del nome all'ermafroditismo intrinseco del personaggio, ovvero un diminutivo femminilizzato di pollo-pulcino, animale tipicamente non riproduttivo, del quale in un certo senso imita la voce. Un'altra teoria afferma che il suo nome derivi dalla corruzione di un cognome molto in voga in Campania, Pulcinello o Polsinelli. In tale accezione Pulcinella si riconferma come figura di tramite uomo-donna, stupido-furbo, citt\u00e0-campagna, demone-santo salvatore, saggio-sciocco, un dualismo che sotto molti aspetti configura la definizione pagano-cristiana della cultura popolare napoletana.\nLa Commedia dell'arte.\nPulcinella come personaggio del teatro della commedia dell'arte nasce ufficialmente con una commedia del comico Silvio Fiorillo: \"La Lucilla costante con le ridicole disfide e prodezze di Policinella\", scritta nel 1609 ma pubblicata soltanto nel 1632 dopo la morte dell'autore.\nSilvio Fiorillo, che gi\u00e0 era famoso con il personaggio di Capitan Matamoros, con Pulcinella, probabilmente, risuscita un personaggio gi\u00e0 presente nella tradizione del teatro napoletano. Calcese eredita la maschera da Fiorillo. In altri testi \u00e8 Michelangelo Fracanzani ad ereditare la maschera da Calcese.\nIl nome di Pulcinella \u00e8 cambiato nel corso degli anni, anticamente era Policinella, come si vede dal titolo della commedia di Fiorillo, o Pollicinella. Partito da Napoli in compagnia di altri personaggi come Coviello, Pascariello e una lunga fila di capitani vanagloriosi come Matamoros e Rodomonte che parlavano una lingua franca a met\u00e0 tra il napoletano e lo spagnolo, Pulcinella con Silvio Fiorillo approd\u00f2 nelle grandi compagnie comiche del nord e divenne l'antagonista di Arlecchino, maschera bergamasca, il servo sciocco, credulone e sempre affamato di quella fame atavica dei poveri diavoli.\nAnche nell'aspetto Pulcinella \u00e8 cambiato nel corso dei secoli, la sua maschera \u00e8 stata chiara o scura a seconda dei periodi, il pittore veneziano Giandomenico Tiepolo lo dipinge in ambedue i modi, ma siamo gi\u00e0 nel XVIII secolo. Nel 1621 nella raccolta d'incisioni intitolata \"I Balli di Sfessania\", il francese Jacques Callot rappresenta il suo Polliciniello con la maschera bianca, il ventre prominente diventa una gobba, anzi spesso una doppia gobba, come nella versione francese, altre volte la gobba scompare come nei disegni del pittore romano del '700 Pier Leone Ghezzi dove \u00e8 rappresentato con la maschera nera.\nA Napoli, all'inizio del Settecento, la fortuna del personaggio di Pulcinella ha bisogno di uno spazio proprio, per questo verr\u00e0 costruito appositamente un teatro per le commedie in dialetto: il San Carlino dove lavoreranno famosi Pulcinella come Petito e Altavilla.\nForse l'aspetto del Pulcinella che conosciamo oggi \u00e8 quello dei disegni di Ghezzi, filtrati attraverso il costume che per anni indoss\u00f2 il pi\u00f9 longevo e prolifico attore di farse pulcinellesche: Antonio Petito. Addirittura si \u00e8 ipotizzato che la forma della maschera, in particolare nelle versioni pi\u00f9 recenti, interpreti un comun denominatore delle caratteristiche somatiche (e craniometriche) che contraddistinguono il popolo dei vicoli. Nello studio, \"La vera storia del cranio di Pulcinella\", una serie di caratteristiche somatiche, come le arcate sopracciliari pronunciate e gli occhi incavati, si suppone siano tramandate con grande frequenza nei fitti e chiusi microsistemi dei quartieri popolari di Napoli.\nPulcinella nel teatro dei burattini e marionette.\nAl di l\u00e0 della Commedia dell'Arte il personaggio di Pulcinella si \u00e8 sviluppato autonomamente nel teatro dei burattini e delle marionette di cui \u00e8 ormai l'emblema.\nIl Pulcinella burattino e marionetta non \u00e8 pi\u00f9 servo e contadino, ma un archetipo di vitalit\u00e0, un eroe irriverente, alle prese con le contrariet\u00e0 del quotidiano e i nemici pi\u00f9 improbabili. Il Pulcinella delle \"guarattelle\" \u00e8 un protagonista assoluto, che affronta e sconfigge tutti i suoi avversari.\nNelle marionette \u00e8 servo del perfido Mangiafuoco che si ribella dopo averlo accusato di malefatte, truffando in secondo tempo il povero Pinocchio.\nPulcinelli famosi.\nAltri Pulcinelli famosi, oltre a Fiorillo, furono:\nAndrea Calcese, che pu\u00f2 essere considerato il primo vero Pulcinella della storia, in quanto il suo maestro Silvio Fiorillo fu l'ideatore della maschera. Calcese indoss\u00f2 la maschera per la prima volta nel 1618. Il suo stile recitativo era impostato sull'improvvisazione, il che consisteva nell'inventare continuamente lazzi e battute senza alcuno schema. La sua fama arriv\u00f2 in Spagna.\nMichelangelo Fracanzani che nel 1685 invent\u00f2, ad uso e consumo delle scene parigine, il personaggio di Policinella. Fracanzani era nipote del pittore Salvator Rosa che anche lui saltuariamente si esibiva come dilettante nei teatri accademici in commedie ridicolose con un personaggio da lui inventato, uno Zanni napoletano di nome Formica.\nVincenzo Cammarano, detto \"Giancola\", siciliano di nascita ma napoletano d'adozione, fu un Pulcinella amato dal popolo napoletano e persino dal re Ferdinando IV, che spesso sbeffeggiava, attribuendogli il nomignolo di \"Re nasone\". Pare che i due si conobbero anche, come testimonia il film del 1959 \"Ferdinando I\u00b0 re di Napoli\", dove Peppino De Filippo \u00e8 il re nasone, e Eduardo de Filippo Giancola. Morir\u00e0 nel 1809 passando il testimone al figlio Filippo.\nFilippo Cammarano (1764-1842), figlio di Vincenzo. Filippo Cammarano si distinse per la sua interpretazione molto popolare e piacque sia ai napoletani che alla corte dei Borbone, fu beniamino di Re Ferdinando II; i suoi rapporti con la corte erano simili a quello dei giullari delle corti medievali. Fu anche scrittore e il primo ad avviare la \"riforma\" in senso morale della maschera di Pulcinella; nel suo scritto \"Pulcinella Molinaro\" (1814) ripropone temi e situazioni della commedia dell'arte e dell'opera buffa, ma Pulcinella, pur rimanendo lo sciocco di sempre, vi esprime con forza domande di giustizia.\nPasquale Altavilla (1806-1875) attore e autore dell'800 lavor\u00f2 accanto a Salvatore Petito lasciando numerose commedie con Pulcinella come personaggio principale.\nAntonio Petito (1822-1876) fu il pi\u00f9 famoso Pulcinella dell'800, a lui si devono molte farse pulcinellesche. Figlio di Salvatore Petito, anch'egli interprete di Pulcinella, Antonio era quasi analfabeta, ma lasci\u00f2 il pi\u00f9 numeroso \"corpus\" di commedie pulcinellesche, che spesso si ispiravano a temi di attualit\u00e0 della societ\u00e0 napoletana del suo tempo.\nGiuseppe De Martino (1854-1918) entr\u00f2 giovanissimo nella compagnia di Antonio Petito, dove ne assimil\u00f2 tutti i segreti. Con la morte di Petito tocc\u00f2 a lui sostituirlo, solo quattro giorni dopo la morte del capocomico.\nSalvatore De Muto (1876-1970) indoss\u00f2 la maschera di Pulcinella nel 1913; gli diede l'investitura ufficiale De Martino. Vest\u00ec i panni di Pulcinella ininterrottamente fino allo scoppio della 2\u00aa guerra mondiale, poi cadde nel dimenticatoio, finch\u00e9 Eduardo De Filippo non lo volle all'inaugurazione del teatro San Ferdinando del 1954, nello spettacolo \"Palumbella zompa e vola\", dove vest\u00ec per l'ultima volta il costume. Morir\u00e0 in miseria nel 1970.\nEduardo De Filippo (1900-1984) vest\u00ec spesso i panni di Pulcinella, soprattutto all'inizio di carriera. Nel settembre 1958 a Milano per inaugurare la stagione del Piccolo Teatro mise in scena un adattamento della commedia di Pasquale Altavilla \"Pulcinella in cerca della sua fortuna per Napoli\". Nel 1957 scrive \"Il figlio di Pulcinella\", commedia in cui il trickster partenopeo vecchio e servile muore riscattato dal figlio venuto dagli Stati Uniti che ha deciso di togliersi la maschera per non essere pi\u00f9 assoggettato.\nEnzo Cannavale (1928-2011) nel 1982 interpreta in \"Giuramento\" di Alfonso Brescia un emigrato napoletano a New York che per sbarcare il lunario interpreta la maschera di Pulcinella per feste private e di piazza. Emblematica la fine della pellicola in cui Cannavale-Pulcinella, dopo aver salvato la vita a Mario Merola ed Ida Di Benedetto, pronunzia ad un affranto Nino D'Angelo, prima di morire, la emblematica frase \"\"Pullecenella nun more maje!\".\nMassimo Ranieri (1951) nella stagione teatrale 1986-87 \u00e8 stato interprete dello spettacolo teatrale \"Pulcinella\"\" di Maurizio Scaparro.\nMassimo Troisi (1953-1994) fu anch'egli interprete di Pulcinella con il film di Ettore Scola \"Il viaggio di Capitan Fracassa\" del 1990 portando la sua versione della maschera napoletana sul grande schermo.\nPino Daniele (1955-2015) nel suo album d'esordio \"Terra mia\" (1977) interpreta nel brano \"Suonno d'ajere\" la parte di un Pulcinella malinconico e rabbioso che, toltosi la maschera (un richiamo alla commedia di Eduardo), pensando al dolore dei poveri e dei diseredati medita un'azione di rivolta.\nEsiste anche un Pulcinella cartone animato, protagonista di diversi cortometraggi diretti da Giulio Gianini ed Emanuele Luzzati a partire dal 1973. Il personaggio viene ripreso nel film del 2003 \"Tot\u00f2 Sapore e la magica storia della pizza\": qui, a differenza del Pulcinella originale, \u00e8 basso, cammina a piedi nudi e canta una canzone che compare nella scena, quando si ubriaca e sogna di volare insieme ad altri sosia; la canzone s'intitola \"Cacofonico\". Gli \u00e8 inoltre attribuito un cognome, Cetrullo, che viene nominato anche nel film animato del 2012 \"Pinocchio\".\nAltri Pulcinella famosi sono da ritenersi gli attori Achille Millo, Gianni Crosio, Tommaso Bianco, Nino Taranto, Rino Marcelli, Peppe Barra e Armando Marra.\nPulcinella nell'arte.\nPulcinella \u00e8 protagonista in alcune opere pittoriche di Giambattista Tiepolo e di Giandomenico Tiepolo. In particolare Giandomenico, figlio del primo, si ciment\u00f2 ripetutamente nella rappresentazione di questo personaggio, proponendola in opere pittoriche e disegni. Tra il 1759 e il 1797, Pulcinella fu infatti uno dei soggetti proposti negli affreschi per la villa di famiglia a Zianigo, poi staccati e oggi conservati al museo veneziano Ca' Rezzonico. Alla fine del XVIII secolo, egli realizz\u00f2 anche una serie di 104 disegni dal titolo \"Divertimento per ragazzi\" che vede come protagonista la medesima maschera teatrale partenopea. A Giambattista si devono invece i dipinti \"Cucina di Pulcinella\" e \"Pulcinella colpevole\".\nLa scelta di rappresentare ripetutamente un personaggio cos\u00ec stravagante, ambiguo e beffardo della commedia dell'arte, trovava infatti la sua motivazione nel fatto che rappresentava appieno quel momento storico di crisi in cui vessava la societ\u00e0 europea alla fine dell\"'ancien r\u00e9gime\" e l'attesa di quel cambiamento che andava preannunciadosi con l'avvento della Rivoluzione Francese: Pulcinella infatti, irridente sbeffeggiatore dei potenti, guarda sempre con ironia e scetticismo ai mutamenti del mondo, smascherandone ogni volta la retorica delle sue sorti.\nUn famoso Pulcinella \u00e8 usato nel logo della manifestazione \"Cartoons on the Bay\". Nasce sulla costiera amalfitana come fiera-premiazione di lavori fumettistici e di animazione. Il Pulcinella rappresentato nel logo \u00e8 tratto dai disegni di Emanuele Luzzati: \u00e8 tarchiato, con una lunga veste bianca che scende a campana fino ai piedi nudi e bianchi, come del resto lo \u00e8 anche la pelle del viso e delle mani. In testa ha un cappello-cappuccio bianco a cono e sul volto porta l'immancabile maschera nera con naso pronunciato. Tutto il logo ha uno sfondo circolare formato da fasce di sei colori differenti sul quale si staglia il Pulcinella in posa danzante."}
{"id": "217845", "revid": "1591939", "url": "https://it.wikipedia.org/wiki?curid=217845", "title": "Notazione mista", "text": "La notazione mista \u00e8 un modo di rappresentare un generico numero reale formula_1 in una generica base formula_2. Siccome un numero reale \u00e8 esprimibile secondo il teorema di rappresentazione dei numeri reali come:\ncon formula_4 un intero (negativo o positivo), allora la notazione mista consiste in:\nNel primo caso (formula_6), gli zeri dopo il punto (formula_7) sono formula_8.\nLa parte a sinistra del punto \u00e8 detta parte intera, rappresentata con formula_9, mentre la destra \u00e8 detta parte frazionaria."}
{"id": "217846", "revid": "1305772", "url": "https://it.wikipedia.org/wiki?curid=217846", "title": "Kraus", "text": ""}
{"id": "217857", "revid": "697352", "url": "https://it.wikipedia.org/wiki?curid=217857", "title": "Chroma key", "text": "Il chroma key o \"chiave cromatica\" (pi\u00f9 precisamente \"intarsio a chiave colore\"), noto anche come green back, green screen o blue screen, \u00e8 una delle tecniche usate per realizzare effetti di sovrapposizione di due diverse immagini o due diversi video. Con questa tecnica si pu\u00f2 rimuovere il colore di sfondo della prima immagine e sostituirlo con qualsiasi altra immagine, come nel caso delle trasmissioni televisive delle previsioni del tempo.\nGli effetti speciali basati su questo principio sono l'effetto di \"keying\", come il \"luma key\" (o \"chiave di luminanza\") e l'effetto \"matte\".\nDescrizione e caratteristiche.\nIl chroma key permette di unire due sorgenti video, una delle quali contiene un particolare colore (ad esempio, il verde), detto \"chroma key\": il primo video, usato come sfondo, pu\u00f2 essere preparato in precedenza ed essere artificiale; il secondo video mostra un presentatore che si muove su uno sfondo di colore uniforme (il colore \"chiave\").\nIl mixer unir\u00e0 le due sorgenti, producendo in uscita il video del presentatore che si muove davanti allo sfondo artificiale, come se il colore chiave fosse trasparente.\nPerch\u00e9 l'effetto riesca, \u00e8 necessario che il presentatore non indossi oggetti dello stesso colore dello sfondo, oggetti che nel video prodotto risulterebbero trasparenti, cio\u00e8 che verrebbero \"bucati\" dal chroma key, dando agli spettatori una sensazione di irrealt\u00e0. \nInoltre \u00e8 necessario che i contorni fra lo sfondo in chroma key e il soggetto in primo piano siano netti (senza sfumature o ombre), altrimenti si pu\u00f2 ottenere una specie di \"effetto neve\" tra i bordi delle due immagini sovrapposte.\nNegli anni '90 il comico Teo Teocoli sfruttava questo effetto nelle sue gag dell'esperto di calcio Felice Caccamo, in cui si presentava collegato da uno studio in chiave cromatica con un panorama di Napoli sullo sfondo, indossando una cravatta in chroma key, che veniva inesorabilmente \"bucata\" dalla telecamera. \nUso.\nIl chroma key si usa per ambientare soggetti e oggetti su sfondi \"virtuali\", aggiunti successivamente, che possono essere di due tipi:\nIn quest'ultimo caso lo sfondo pu\u00f2 essere statico, come durante le previsioni del tempo, oppure pu\u00f2 essere calcolato dinamicamente, in base al movimento della camera che riprende il soggetto in primo piano, dando l'illusione di una scenografia virtuale o di uno studio televisivo tridimensionale, completamente virtuale.\nBlu e verde.\nLa tecnica del chroma key ebbe una prima versione con il \"blue back\" (blue screen) grazie al quale alle scene con gli attori venivano integrate scene girate altrove. A partire dal 1970 il \"blue screen\" \u00e8 stato gradualmente sostituito dal \"green screen\" (codice colore: verde Pantone 354), pi\u00f9 adatto alle telecamere digitali.\nRealizzazione tecnica.\nPer rendere efficace il risultato di questa tecnica sono necessari alcuni accorgimenti, tra cui:\nLe tecniche ideali per realizzare un totale con colore chiave sono due, diametralmente opposte:\nIl chroma key nel cinema.\nNel cinema la tecnica del colore chiave \u00e8 stata usata in passato soprattutto per film a basso costo, per via dei suoi grossi limiti qualitativi:\nPer tutte queste ragioni questa tecnica viene solitamente usata per fondali lontani, di contorno o contesto, in secondo piano (o oltre) rispetto ad elementi reali che riempiono un primo sfondo della scena, pi\u00f9 a fuoco e meno in contrasto con la precisione di bordo."}
{"id": "217859", "revid": "599013", "url": "https://it.wikipedia.org/wiki?curid=217859", "title": "Jeff Berlin", "text": "Biografia.\nJeff Berlin \u00e8 figlio d'arte (suo padre era cantante d'opera lirica e sua madre era pianista). Da piccolo era considerato un prodigio al violino, e pass\u00f2 al basso a 14 anni. Ha studiato basso, tra l'altro, al Berklee College of Music di Boston.\nA partire dagli anni '70 Berlin ha cominciato a suonare con musicisti famosi e a pubblicare album solisti. Ha suonato per diversi anni con Bill Bruford (batterista di Yes e King Crimson e fondatore degli UK) ed \u00e8 noto che rifiut\u00f2 un invito a entrare nella band Van Halen. Ha suonato, dal vivo e in studio, con artisti come Pat Metheny, Van Halen, Rush, Stanley Clarke, Yes (Anderson Bruford Wakeman Howe), Allan Holdsworth, Kazumi Watanabe. Fra i suoi album solisti si possono citare \"Pump it!\", \"Taking Notes\", \"In Harmony's Way\" e \"Lumpy Jazz\". In un suo video didattico pu\u00f2 vantare la collaborazione alla chitarra del giovane e gi\u00e0 virtuoso Frank Gambale, oltre a quella del celebre batterista Vinnie Colaiuta.\nLo stile di Berlin \u00e8 fortemente legato alla fusion, ed \u00e8 paragonabile a quello di Jaco Pastorius, sebbene Berlin suoni un basso con tasti (anzich\u00e9 fretless) e abbia preso pi\u00f9 volte le distanze dagli imitatori di Pastorius.\nLa Dean Guitars ha realizzato un basso elettrico con la firma di Berlin. Anche la Cort ha realizzato una serie di bassi a 4 e 5 corde da lui progettati (Rithimic Series). Inoltre la Mark Bass, azienda produttrice di amplificatori dedicati al basso, gli ha dedicato un amplificatore: il Mark Bass CMD 151 P Combo Jeff Berlin.\nJeff Berlin \u00e8 anche noto come critico musicale e si interessa di didattica in campo musicale. Fu membro fondatore del Bass Institute of Technology di Los Angeles e, pi\u00f9 tardi, della Players School of Music di Clearwater in Florida. Scrive regolarmente articoli ed editoriali per molte riviste del settore, inclusa la \"Bass Player Magazine\"."}
{"id": "217861", "revid": "104265", "url": "https://it.wikipedia.org/wiki?curid=217861", "title": "Billy Sherwood", "text": "Biografia.\nGli inizi.\nSherwood crebbe in una famiglia di musicisti: suo padre Bobby era un direttore di orchestra jazz, sua madre Phyllis una cantante e batterista, e suo fratello Michael pianista, tastierista e cantante.\nLa carriera musicale di Sherwood inizi\u00f2 con la band chiamata Lodgic, fondata col fratello Michael a Las Vegas. Billy era bassista e cantante, Michael tastierista e cantante. Nella band suonavano anche Guy Allison (tastiere), Jimmy Haun (chitarra) e Gary Starns (batteria). Nel 1980 si trasferirono a Los Angeles, e nel 1986 riuscirono a pubblicare il loro album di debutto, \"Nomadic Sands\". \nQuando i Lodgic si sciolsero, Sherwood fond\u00f2 un nuovo gruppo con Guy Allison, i World Trade, per il quale reclutarono anche il chitarrista Bruce Gowdy e il batterista Mark T. Williams. L'album di debutto omonimo fu pubblicato nel 1989, e di nuovo Sherwood ne fu anche tecnico del suono e del mixaggio e produttore, oltre che bassista e cantante.\nL'ingresso negli Yes.\nIn quel periodo, piuttosto casualmente, Sherwood e Gowdy furono invitati a suonare con Chris Squire, Alan White e Tony Kaye degli Yes. Il cantante Jon Anderson e il chitarrista Trevor Rabin erano in procinto di lasciare il gruppo, e per Sherwood e Gowdy si profil\u00f2 l'opportunit\u00e0 di sostituirli.\nSempre in quel periodo, Sherwood collabor\u00f2 come produttore discografico nell'album March or Die dei Mot\u00f6rhead. Nel 1993-1994, durante il tour dell'album \"Talk\", Sherwood torn\u00f2 a suonare con gli Yes, questa volta come musicista aggiuntivo (alla chitarre e alle tastiere) per le esibizioni dal vivo.\nDopo i due \"Keys\", nell'estate del 1996 il tastierista Rick Wakeman abbandon\u00f2 (per l'ennesima volta nella sua carriera) gli Yes. Questo evento port\u00f2 Sherwood a diventare per la prima volta membro ufficiale del gruppo per la realizzazione dell'album \"Open Your Eyes\" (1997), che conteneva molti brani scritti da Sherwood e Squire negli anni precedenti per il \"Chris Squire Experiment\". Su \"Open Your Eyes\" Sherwood era tastierista e secondo chitarrista (il ruolo di chitarra solista era in quel momento coperto da Steve Howe, che era tornato al suo posto dopo la parentesi degli Yes con Trevor Rabin). Nella primavera del 1997 per concludere le session dell'album e per il loro successivo tour promozionale, gli Yes acquisirono un nuovo tastierista d'origine russo (Igor Khoroshev), lasciando il posto a Sherwood alla chitarra e alle seconde voci.\nI Conspiracy.\nFu registrata qualche demo, ma il progetto, in questi termini, non fu mai realizzato; Anderson e Rabin, tra l'altro, non abbandonarono. Come Trevor Horn prima di lui, Sherwood non era molto attratto dalla prospettiva di sostituire Anderson come \"front-man\" del gruppo; tuttavia, Sherwood divenne buon amico di Squire, con cui diede vita a un progetto inizialmente chiamato Chris Squire Experiment, da cui sarebbe derivato, qualche anno dopo, il gruppo Conspiracy.\nL'uscita dal gruppo.\nDurante il tour di \"The Ladder\" fu registrato e filmato un concerto, da cui furono tratti un doppio CD dal vivo e un DVD, entrambi col titolo \"House of Yes\". Una settimana dopo al termine del tour del 2003 fu annunciato che Sherwood non era pi\u00f9 negli Yes.\nLa collaborazione con John Wetton.\nGi\u00e0 dai primi anni novanta, Sherwood collabor\u00f2 in maniera costante con John Wetton, nel 2011 prese parte come autore all'album \"Raised in Captivity\", dopodich\u00e9 il rapporto si interruppe.\nIl ritorno negli Yes.\nNell'estate del 2015 torn\u00f2 di nuovo con gli Yes, stavolta come bassista, rimpiazzando il fondatore del gruppo Chris Squire che era appena deceduto, diventando anche autore di alcuni brani della band. \nL'ingresso negli Asia.\nEntra negli Asia come membro ufficiale a partire dal 2017, dove sostituisce il suo amico John Wetton.\nLa fondazione degli Arc of Life.\nNel 2020 Sherwood decide di porre fine al gruppo Conspiracy, del quale era diventato leader; alcuni mesi dopo annuncia la nascita di un nuovo supergruppo, gli Arc of Life. "}
{"id": "217864", "revid": "106908", "url": "https://it.wikipedia.org/wiki?curid=217864", "title": "Sele", "text": "Il Sele \u00e8 un importante fiume della Campania lungo 64\u00a0km, il secondo della regione e del Mezzogiorno d'Italia per volume medio d'acque dopo il Volturno, tributario del Mar Tirreno. Il corso del fiume \u00e8 tutelato dalla Riserva naturale Foce Sele - Tanagro.\nIl corso del fiume.\nIl fiume nasce alle pendici sud-orientali del Monte Paflagone (contrafforte del Monte Cervialto), presso il comune di Caposele in provincia di Avellino.\nLe sorgenti principali, dette \"della Sanit\u00e0\", (attualmente quasi del tutto incanalate per alimentare il grande Acquedotto pugliese), sgorgano a 420\u00a0m s.l.m. nel centro del paese; pi\u00f9 a valle, il primo affluente \u00e8 il \"Rio Zagarone\" che proviene dal monte Cervialto. Prende a scorrere in seguito verso sud costeggiando la rocca di Quaglietta, i Bagni di Contursi e ricevendo presso Contursi Terme da sinistra il Tanagro, principale tributario, che ne incrementa notevolmente la portata.\nDa questa confluenza il fiume rallenta la propria corsa scorrendo copioso d'acque con andamento meandriforme, attraversando l'oasi di Persano, zona di notevole attrattiva naturalistica dove a seguito di una diga realizzata nel 1932, si \u00e8 creato l'invaso artificiale di Persano.\nPresso Eboli il fiume entra in un'ampia e fertile pianura alluvionale nota come la piana del Sele, scorrendo pigro e ampio. Presso Ponte Barizzo, frazione di Capaccio Paestum, il Sele riceve l'ultimo tributario importante: il Calore Lucano.\nDa qui alcuni meandri guidano il fiume nel suo ultimo tratto prima di riversarsi nel Golfo di Salerno con una foce ad estuario.\nGli affluenti.\nNel tratto vallivo superiore i maggiori affluenti del Sele sono il \"torrente Temete\", il \"vallone della Noce\", il \"torrente Mezzana\", il \"torrente Bisigliano\", (a sinistra), il \"Rio Zagarone\", il \"vallone S. Paolo\", il torrente Piceglia, il fiume Acquabianca, il \"vallone Grande\", il \"torrente Vonghia\" (a destra).Nel tratto vallivo medio riceve invece da sinistra i fiumi Tanagro e Calore Lucano ed i torrenti \"Alimenta\" e \"Lama\"; da destra il fiume Trigento, il torrente Acerra, il Tenza, il vallone \"Telegro\", i canali \"Acque Alte Lignara\" e \"Campolungo\".\nCaratteri idrologici.\nIl Sele \u00e8 un fiume assai ricco d'acque (le sue sorgenti sono per gran parte captate dall'Acquedotto Pugliese) e dalla portata abbastanza costante (alla foce circa 69\u00a0m\u00b3/s). Pu\u00f2 essere per\u00f2 soggetto a piene importanti in caso di forti precipitazioni, soprattutto a causa dei pesanti contributi di Tanagro e Calore Lucano.\nFauna ittica.\nNei suoi affluenti lucani \u00e8 stata riscontrata la presenza di anguille, barbo comune, cavedano, triotto, trota fario e trota iridea. Segnalata la presenza dell'alborella..\nAspetti.\nIl Tanagro, principale tributario del Sele, \u00e8 in realt\u00e0 molto pi\u00f9 lungo (92\u00a0km) e con un bacino assai pi\u00f9 esteso (1.835\u00a0km\u00b2) rispetto a quest'ultimo nel punto di confluenza (pur se minore come portata), e visto soprattutto sulle carte, pu\u00f2 essere confuso come fiume principale. Da sottolineare inoltre che sommando entrambi i tratti di fiumi in questione si otterrebbe il fiume Tanagro-Sele lungo oltre 130\u00a0km, che risulterebbe dunque il secondo per lunghezza della regione Campania dopo il Volturno.\nGestione del bacino idrico.\nIl Sele \u00e8 gestito da tre autorit\u00e0 di bacino indipendenti, uno per la sponda destra, uno per la sponda sinistra e uno interregionale fra Campania e Basilicata.\nI consorzi che gestiscono i terreni sono:\nFino agli anni ottanta esisteva anche il Consorzio di bonifica Tenza, accorpato al Destra Sele.\nStoria.\nInsediamenti risalenti fino al II millennio a.C. sono attestati dal rinvenimento della vasta necropoli del Gaudo (et\u00e0 del Bronzo).\nSi ha notizia dell\u2019idronimo \"Siler\" \u2013 \"Silarus\" in numerose fonti, tra le quali Strabone, Plinio il Vecchio, Silio Italico. In tali fonti viene spesso riferita la caratteristica delle propriet\u00e0 pietrificanti delle sue acque, anche se la propriet\u00e0 \u00e8 pi\u00f9 propriamente attribuibile alle acque del vicino fiume Salso o Capodifiume, ricchissime di carbonato di calcio.\nIl territorio dei Lucani, e poi della Lucania romana, aveva principio alla sinistra del Sele, laddove un avamposto greco aveva stabilito presso la foce scambi commerciali terrestri e fluviali con le popolazioni del luogo, mentre alla destra del fiume aveva confine l\u2019area di influenza etrusca e picentina. Lo scalo commerciale alla foce del fiume, creato da coloni sibariti, rimase strategico molto a lungo ai fini degli scambi ed \u00e8 indicato ancora nei documenti del XVI secolo come \"Portus Alburnus\". Intorno alla met\u00e0 del VII sec. a.C. la ridotta comunit\u00e0 mercantile greca, con l\u2019appoggio dei sibariti, si insedi\u00f2 su ci\u00f2 che costituir\u00e0 il sedimento della futura citt\u00e0 di Paestum. Presso la foce del fiume oggi rimangono i resti dello Heraion, un antico santuario della Magna Grecia dedicato alla dea Era, a circa 9\u00a0km dalla citt\u00e0 di Paestum, scoperto negli anni trenta da Umberto Zanotti Bianco e Paola Zancani Montuoro, la cui fondazione mitologica \u00e8 attribuita a Giasone e collegata alla spedizione degli Argonauti.Anche la presenza dei romani nella zona del Sele \u00e8 stata ampiamente documentata da molti reperti e dal ritrovamento nella vicina valle del Tanagro dell'antica \"Volcei\" sotto l'attuale abitato di Buccino. L'antica citt\u00e0 romana di Saginara, distrutta dai Goti, \u00e8 stata invece posizionata nel territorio compreso tra Campagna e Contursi Terme.\nNel 71 a.C. il Sele, probabilmente nel suo alto corso, nei territori in riva destra tra Oliveto Citra e Quaglietta, fu teatro di una delle pi\u00f9 famose battaglie della storia antica, lo scontro finale tra l\u2019esercito di Spartaco e la cavalleria di Marco Licinio Crasso. Le fonti classiche sulle vicende della Terza Guerra Servile (73 - 71 a.C.) concordano sulla localizzazione della battaglia finale nei pressi del Sele (\"ad caput Sylaris flumini\").\nLe incursioni saracene intorno a X e XI secolo determinarono l'abbandono dei territori pi\u00f9 esposti e la costruzione di paesi arroccati sulle alture. Una architettura di guerra pesantemente fortificata ancora oggi caratterizza il paesaggio della Valle del Sele.\nCon l'abbandono dei territori e la generale regressione che si ebbe nei secoli tra la fine del mondo antico e l\u2019inizio del Medioevo, le zone pianeggianti vicine alla foce, gi\u00e0 predisposte dagli elementi naturali, divennero a poco a poco acquitrini malsani che favorirono lo sviluppo della malaria. L'area infatti \u00e8 stata da sempre soggetta a forti oscillazioni nelle precipitazioni atmosferiche, come hanno rilevato vari osservatori. In pi\u00f9, la particolare conformazione geologica del suolo, la carenza nei lavori di difesa e canalizzazione dei fiumi e dei torrenti che solcano la pianura hanno dato luogo, fin da tempi antichissimi, a periodiche e ricorrenti inondazioni dei territori pi\u00f9 prossimi alla fascia costiera, con il conseguente ristagno delle acque e l\u2019impaludamento. Ben nota \u00e8 la situazione dei secoli scorsi raccontata dai numerosi viaggiatori italiani e stranieri che, nonostante tale deterrente, si recavano ad ammirare i templi di Paestum come tappa del loro Grand Tour. Giovanni Battista Piranesi, colpito dalle febbri malariche subito dopo il suo soggiorno in loco (1777-1778), fu una delle vittime illustri di tale clima e fece appena a tempo ad avviare alla pubblicazione a Roma le sue \"Diff\u00e9rentes vues [...] de Pesto\" prima di morire. I pochi superstiti abitanti cercarono di sfruttare in qualche modo l'ambiente, allevandovi degli animali che potessero tollerarlo o addirittura gradirlo; le bufale divennero cos\u00ec un elemento fondamentale nella modesta vita della piana.\nInterventi di bonifica della Piana del Sele furono attuati solo nel XIX secolo. Il primo progetto si ebbe nel 1833 con i Borboni ma solo nel 1856 iniziarono i primi lavori: in sinistra Sele si tracciarono canali di scolo e in destra Sele vi furono delle colmate. I lavori furono comunque modesti; la situazione si sarebbe risolta solo con la bonifica fascista (L. n. 3134 del 24/12/1928), sostenuta da alcuni imprenditori locali dell\u2019area del \u201cDestra Sele\u201d (tra cui Mattia Farina), contro le resistenze di molti dei grandi proprietari terrieri che avrebbero voluto continuare a monopolizzare e usare a proprio esclusivo vantaggio le risorse idriche della zona. A quello che poi diventer\u00e0 il Consorzio di Bonifica in Destra del Fiume Sele spett\u00f2 la manutenzione delle opere gi\u00e0 eseguite ed anche l'opera pi\u00f9 importante, la costruzione di una diga sul Sele. I sondaggi di fondazione della diga avvennero nel 1929, la costruzione incominci\u00f2 nel 1932 e termin\u00f2 nel 1934. Nel periodo della Seconda Guerra Mondiale gli eventi bellici bloccarono i lavori, che ripresero nel 1945 con il Piano Marshall e nel 1951 con i piani straordinari per il Mezzogiorno, terminando poco pi\u00f9 tardi. Negli anni '70, in conseguenza del forte sviluppo agricolo di tutta la Piana, il Consorzio Destra Sele con gli interventi della Cassa del Mezzogiorno inizi\u00f2 un'importante fase di ribonifica: si mantenne la manutenzione delle opere gi\u00e0 attuate e nacquero nuovi progetti come l'acquedotto rurale di Montecorvino Pugliano, il riordino idraulico del Lignara, del Radica e del Tusciano e il risanamento della diga sul SeIe che fece nascere l'Oasi di Persano, dove ha trovato un habitat favorevole la lontra."}
{"id": "217867", "revid": "486946", "url": "https://it.wikipedia.org/wiki?curid=217867", "title": "Seutukunta", "text": ""}
{"id": "217875", "revid": "583334", "url": "https://it.wikipedia.org/wiki?curid=217875", "title": "Non \u00e8 la Rai", "text": "Non \u00e8 la Rai \u00e8 stato un programma televisivo italiano ideato da Gianni Boncompagni e Irene Ghergo e diretto dallo stesso Boncompagni, andato in onda dal 9 settembre 1991 al 30 giugno 1995 per quattro edizioni. La trasmissione, fenomeno di costume degli anni novanta, andava in onda in diretta dallo studio 1 del Centro Safa Palatino di Roma e protagonisti del variet\u00e0 erano balletti, giochi telefonici e canzoni, tutti eseguiti da un gruppo di ragazze adolescenti o poco pi\u00f9. La prima edizione del programma \u00e8 stata condotta da Enrica Bonaccorti, la seconda da Paolo Bonolis e le ultime due da Ambra Angiolini.\nPrima trasmissione di intrattenimento a frequenza quotidiana delle reti Fininvest ad impiegare la diretta, ha lanciato personaggi importanti del mondo del teatro, della musica, del cinema e della televisione ed \u00e8 andato in onda su Canale 5 nella sua prima edizione e per parte della seconda, per poi trovare il massimo successo su Italia 1, dove fu spostato l'11 gennaio del 1993. Alcune delle protagoniste dello show hanno iniziato l\u00ec le loro carriere di attrici, cantanti, conduttrici televisive e attrici comiche, tra cui Antonella Elia, Miriana Trevisan, Laura Freddi, Alessia Merz, Claudia Gerini, Yvonne Sci\u00f2, Pamela Petrarolo, Nicole Grimaudo, Ilaria Galassi, Sabrina Marinangeli, Stella Rotondaro, Alessia Mancini, Romina Mondello, Antonella Mosetti, Veronika Logan, Cristina Quaranta, Sabrina Impacciatore, Lucia Ocone, Emanuela Panatta, Barbara Gilbo, Soraya Castillo, Alessia Barela, Karin Proia, Veronica Cannizzaro, Annalisa Mandolini, Maria Mons\u00e8, Francesca Pettinelli, Angela Di Cosimo e la stessa Ambra Angiolini. Ha riscosso molte critiche e altrettanto successo, testimoniato dall'assortito \"merchandising\" composto da dischi, diari, album di figurine, quaderni e altro.\nStoria.\nPrima edizione.\nIl programma nacque nel 1991 e la prima edizione and\u00f2 in onda per tutta la stagione 1991/1992 su Canale 5 a partire dal 9 settembre alle 12:40, subito dopo \"Il pranzo \u00e8 servito\", con la conduzione di Enrica Bonaccorti e la partecipazione di Antonella Elia e Yvonne Sci\u00f2. Il programma segn\u00f2 l'esordio del regista Gianni Boncompagni (che aveva gi\u00e0 diretto la Bonaccorti in \"Pronto, chi gioca?\") sulle reti televisive del gruppo Fininvest Relativamente al titolo, egli neg\u00f2 eventuali intenti polemici e afferm\u00f2 di essersi ispirato alla canzone \"No, non \u00e8 la BBC\" del suo vecchio programma radiofonico \"Alto gradimento\".\nLa scenografia del variet\u00e0 rappresentava le quattro stagioni (una per ogni lato dello studio, con una piscina posizionata nel lato \"estivo\") ed era arricchita dalla presenza di un folto gruppo di ragazze, inizialmente un'ottantina e quasi tutte provenienti dalle edizioni di \"Domenica in\" dirette dallo stesso regista negli anni precedenti. In principio queste erano relegate al ruolo di coro o al massimo si esibivano in piccoli intermezzi musicali e in balletti tra un gioco e l'altro, come la gara \"More contro Bionde\" in cui due piccoli gruppi composti da alcune di loro, per l'appunto more e bionde (capitanati rispettivamente da Yvonne Sci\u00f2 e Antonella Elia), si sfidavano in canzoni e coreografie, ma nel tempo il loro spazio and\u00f2 aumentando.\nAltro elemento distintivo dello studio era la gi\u00e0 citata piscina, dove si svolgevano alcuni giochi telefonici e dove alcune ragazze, durante la puntata, si tuffavano e facevano il bagno; a partire dalla terza edizione, tuttavia questa venne mano a mano usata sempre di meno, fino a rimanere solo come un mero arredo scenografico nella quarta e ultima edizione, anche per via delle proteste riguardanti l'abbigliamento sfoggiato dalle ragazze (nel caso dei bagni in piscina erano infatti in costume da bagno).\nPochi mesi dopo l'inizio della trasmissione vennero apportate alcune modifiche alla struttura dello spettacolo: Yvonne Sci\u00f2, che inizialmente conduceva una rubrica dedicata ai bambini, lasci\u00f2 la trasmissione per dedicarsi esclusivamente al cinema, mentre ad Antonella Elia e Miriana Trevisan fu affidato il compito di animare il \"Cruciverbone\" (anche questo un gioco gi\u00e0 usato da Boncompagni nelle edizioni di \"Domenica in\" da lui dirette), in cui il telespettatore da casa, al telefono con la Bonaccorti, doveva riempire orizzontali e verticali rispondendo alle domande poste. Successivamente gli autori decisero di mettere in luce altre ragazze, che diventarono in questo modo sempre di pi\u00f9 i personaggi cardine del programma, come accadde a Laura Freddi, che venne fatta notare al pubblico per la somiglianza con l'attrice Kim Basinger e alla quale fu fatto eseguire un casto spogliarello ispirato al celebre film \"9 settimane e \u00bd\". La stessa Freddi sostitu\u00ec poi la coppia Elia-Trevisan nel momento del \"Cruciverbone\". Parallelamente, ad Elena Moretti e Sabrina Marinangeli fu data la possibilit\u00e0 di esibirsi interpretando alcune canzoni usando la propria voce, contrariamente ad altre ragazze che ebbero la stessa possibilit\u00e0, venendo tuttavia doppiate da alcune coriste, poich\u00e9 non eccellevano nel canto.\nGran parte dello spettacolo era composto dai giochi telefonici, che spesso accompagnavano i momenti delle telepromozioni; tra i giochi pi\u00f9 ricordati vi era quello del \"Sette e mezzo\", con Antonella Elia e la mini-valletta Martina Melli di appena cinque anni, durante il quale 40 ragazze reggevano altrettante carte da gioco con cui il concorrente da casa doveva tentare la vittoria.\nIl programma continu\u00f2, con una riduzione di 30 minuti, iniziando alle 13:30 subito dopo il neonato TG5 (dal 13 gennaio 1992), dando un'importanza crescente alle ragazze, che diventarono cos\u00ec le vere protagoniste dello spettacolo a scapito della conduttrice ufficiale, che a fine stagione venne relegata a condurre solo alcuni giochi. La stessa Bonaccorti, dopo la mancata conferma alla conduzione per l'edizione successiva, annunci\u00f2 un suo temporaneo ritiro dal mondo della televisione per riposarsi dopo questa esperienza, rivelatasi troppo stressante.\nInoltre, il cast era caratterizzato dalla presenza di due soli uomini: il finto bagnino Bob (all'anagrafe Roberto Tron), che arriv\u00f2 in trasmissione con la partecipazione a una televendita pubblicizzante una marca di scarpe e vi rest\u00f2 fino all'ultima stagione, e Davide Mengacci, che presentava l'angolo della posta.\nAl termine della stagione, conclusasi il 27 giugno, risult\u00f2 evidente che il target della trasmissione, inizialmente individuato in quello delle casalinghe (\"Non \u00e8 la Rai\" era stato inizialmente concepito come la versione Fininvest di celebri programmi di successo della Rai come \"Pronto, Raffaella?\" e \"Pronto, chi gioca?\"), si era gradualmente spostato, fino a rivolgersi ad un pubblico nettamente pi\u00f9 giovane.\nVennero inoltre ricavati parecchi \"spin-off\" durante questa edizione, come \"Primadonna\", in onda su Italia 1 nella fascia preserale, condotto da Eva Robin's e Antonello Piroso con la partecipazione di Claudia Gerini, che venne interrotto per bassi ascolti dopo appena due mesi di trasmissione, alcuni speciali in prima serata, i festeggiamenti di Capodanno di Canale 5 e \"Bulli e pupe\", condotto in prima serata da Paolo Bonolis nell'estate del 1992, in cui vennero introdotte diverse nuove ragazze (tra cui Ambra Angiolini, Romina Mondello, Francesca Gollini, Alessia Merz, Emanuela Panatta, Alessia Gioffi e Roberta Modigliani) che parteciperanno poi alla successiva edizione della trasmissione-madre; sempre durante l'estate 1992, and\u00f2 in onda un \u201cmeglio di\u201d dell'edizione appena terminata, intitolato \"Non \u00e8 la Rai estate\" e proposto su Canale 5 nella medesima collocazione oraria.\nParticolarmente ricordata \u00e8 anche la sigla della prima edizione, ripresa anche per la prima parte della seconda, dal titolo omonimo al programma e scritta da Cristiano Minellono e Gianni Boncompagni con musiche di Paolo Ormi.\nSeconda edizione.\nNel settembre del 1992 inizi\u00f2 la seconda stagione, condotta da Paolo Bonolis, che prese il posto della Bonaccorti dopo l'esperienza estiva di \"Bulli e pupe\". Oltre al presentatore, anche la scenografia venne ripresa dallo show estivo e, in luogo delle quattro stagioni, fu rappresentata unicamente l'estate, caratterizzata da sfondo blu, cielo azzurro, sabbia, palme finte e una nuova piscina, molto pi\u00f9 grande rispetto a quella dell'annata precedente. Il programma torn\u00f2 in onda sempre su Canale 5, dopo un'estate in cui l'emittente aveva trasmesso i momenti migliori dell'edizione appena conclusa, con il titolo \"Non \u00e8 la Rai - Estate\".\nUna delle principali novit\u00e0 fu l'iniziale partecipazione al programma, in un ruolo attivo, del regista e ideatore Boncompagni, che occupava un segmento della puntata interloquendo con un'improbabile Cenerentola interpretata da un giovanissimo Riccardo Rossi in alcuni siparietti comici. Per il resto lo spettacolo prosegu\u00ec seguendo il modello della stagione precedente, con tanti giochi telefonici, ma lasciando maggiore spazio alle esibizioni canore delle ragazze.\nL'11 gennaio del 1993 il programma fu soggetto a un drastico cambiamento e trasloc\u00f2 su Italia 1, aumentando di durata e collocandosi nella fascia oraria compresa tra le 14:15 e le 16:00, Nel periodo precedente al passaggio di rete lo share medio era del 17%, con picchi di ascolto di circa 3 milioni di spettatori.\nLa presenza di Bonolis sullo schermo, che tra l'altro suscit\u00f2 clamore perch\u00e9 in quel periodo allacci\u00f2 un rapporto sentimentale con Laura Freddi, una delle protagoniste del programma, divent\u00f2, per scelta del regista, sempre pi\u00f9 limitata (negli ultimi mesi di trasmissione il presentatore venne di fatto confinato a condurre solo gli spazi delle r\u00e9clame) e nel corso della stagione alcune ragazze ottennero la conduzione di interi blocchi del programma. Tra queste giovani spiccarono maggiormente:\nSuccessivamente vennero messe in luce anche Alessia Merz, con \"il gioco del desiderio espresso il giorno del suo diciottesimo compleanno\", e Miriana Trevisan, gi\u00e0 molto attiva nella prima edizione, che nel suo quiz poneva ai telespettatori il filosofico quesito \"perch\u00e9 viviamo?\".\nDurante la stagione fu proposto anche \"il gioco delle chiavi\" con la conduzione di due ragazze gi\u00e0 molto popolari presso il pubblico del programma, Roberta Carrano e Ilaria Galassi, nel quale la Galassi, sotto lo sguardo della telecamera, nascondeva un mazzo di chiavi nei posti pi\u00f9 disparati dello studio e il telespettatore doveva indirizzare la Carrano utilizzando le parole \"acqua\" (se si allontanava dal nascondiglio) o \"fuoco\" (se vi si avvicinava) alla ricerca dello stesso in un tempo prestabilito.\nIn seguito venne tuttavia reso noto che le giovanissime ragazze erano guidate tramite un auricolare da Boncompagni, che suggeriva loro parola per parola quello che avrebbero dovuto dire.\nDurante questa edizione aument\u00f2 il numero di esibizioni canore e venne anche introdotta una finta orchestra permanente, composta da una ventina di ragazze. Debutt\u00f2 inoltre anche Sabrina Impacciatore che, gi\u00e0 scoperta da Boncompagni a \"Domenica in\", eredit\u00f2 la rubrica della posta da Mengacci. \"Non \u00e8 la Rai\" divenne in questa stagione anche un fenomeno nel mercato: vennero pubblicati i primi due dischi legati alla trasmissione, il primo dei quali raggiunse il secondo posto della classifica italiana degli album pi\u00f9 venduti. Vennero inoltre messi in vendita quaderni e t-shirt con i volti dei personaggi pi\u00f9 amati dell'edizione in corso.\nVi erano inoltre interi blocchi di trasmissione durante i quali l'intero cast si scatenava sulle note di \"Please Don't Go\", brano musicale del gruppo eurodance Double You, tormentone estivo del 1992. Come per l'anno precedente, il conto alla rovescia per il 1993 di Canale 5 venne affidato al programma pomeridiano con una puntata speciale in seconda serata, mentre da gennaio ad aprile 1993, nel preserale di Italia 1 e con la conduzione di Orietta Berti and\u00f2 in onda \"Rock 'n' Roll\", nato come una gara di rock acrobatico e poi trasformato in una costola serale di \"Non \u00e8 la Rai\" condotta dalle ragazze stesse senza pi\u00f9 la presenza della Berti. Solo a questa edizione prese parte Valentino, un finto poliziotto particolarmente bravo nei balli acrobatici.\nTerza edizione.\nA partire dalla terza edizione, in onda tra il 1993 e il 1994, il programma non venne pi\u00f9 condotto da un presentatore professionista: Boncompagni decise infatti di affidare il programma alle stesse ragazze che nei due anni precedenti erano riuscite a rubare la scena alla Bonaccorti e a Bonolis, relegandoli in secondo piano. In particolare la scelta cadde su Ambra Angiolini, in realt\u00e0 guidata tramite un auricolare dal regista stesso, il quale le suggeriva parola per parola il testo che lei doveva ripetere , apprezzata, a detta dello stesso regista, per la sua spigliatezza e capacit\u00e0 di rielaborare prontamente quel che le veniva dettato nel corso della diretta. \nGran parte dell'attenzione dei mass media, in questa terza annata, fu concentrata proprio su Ambra, la ragazzina appena quindicenne (in realt\u00e0 sedicenne, ma la produzione decise di dichiarare un'et\u00e0 inferiore di un anno) che giocava, come detto sotto il costante suggerimento del regista, a fare la diva durante la trasmissione, capitanando un'agguerritissima schiera di ragazze che ebbero anch'esse la possibilit\u00e0 di esprimersi in giochi, canzoni e sketch di vario tipo all'interno dell'ora e mezzo di trasmissione (l'orario andava dalle 14:30 alle 16:00). Insieme ad Ambra Angiolini, che in quella stagione televisiva fu premiata con il Telegatto come \"personaggio rivelazione dell'anno\", riscosse discreto successo soprattutto Pamela Petrarolo, soprannominata \"The voice\". La Petrarolo, presente fin dalla prima edizione (era una delle ragazze provenienti da \"Domenica in\"), dopo aver cantato per una stagione in playback inizi\u00f2 a registrare i brani da presentare in trasmissione con la sua vera voce ed ebbe anche l'opportunit\u00e0 di incidere per l'etichetta discografica RTI Music un primo disco da solista, \"Io non vivo senza te\", pubblicato nel febbraio del 1994. Lo stesso privilegio fu concesso anche a Francesca Pettinelli, che a fine stagione pubblic\u00f2 \"Dance with Francesca\" per la stessa etichetta.\nL'edizione fu ricca di momenti di ilarit\u00e0 grazie agli sketch dell'esordiente comica Lucia Ocone, presente nel cast, che imitava vari personaggi, e a Sabrina Impacciatore che, oltre a leggere la posta della trasmissione, ruolo che ricopriva gi\u00e0 nella precedente edizione, inscenava scenette comiche e dirigeva il dibattito, un blocco del programma in cui le ragazze parlavano di vari argomenti, sia leggeri che impegnati.\nTuttavia questa edizione ricevette anche molte critiche: nacquero le prime accese polemiche sulla natura della trasmissione e i suoi contenuti, che coinvolsero anche movimenti femministi ai quali il programma rispose proponendo l'8 marzo 1994, Giornata Internazionale della Donna, una puntata in cui le protagoniste indossavano abiti da sposa. La stagione vide inoltre l'abbandono improvviso e apparentemente immotivato di una delle ragazze pi\u00f9 amate, Miriana Trevisan. Inizi\u00f2 a spargersi la voce di una presunta rivalit\u00e0 tra Ambra Angiolini, ormai indiscussa protagonista del programma, e Pamela Petrarolo, che in seguito fu smentita da entrambe le parti.\nQuesta edizione fu l'ultima ricca di giochi, che nella stagione successiva sarebbero stati praticamente eliminati. Tra i pi\u00f9 seguiti c'era il primaverile \"gioco delle secchiate\", gi\u00e0 presente nell'edizione precedente, il quale risult\u00f2 uno dei pochi riproposti anche in quella successiva. Altri giochi ricorrenti sono stati quello del \"diario di Ambra\", in cui i concorrenti da casa dovevano indovinare cosa aveva fatto la conduttrice il 15 agosto 1993, e il \"gioco dei bambini\", in realt\u00e0 solo un'opportunit\u00e0 per i giovanissimi spettatori per parlare con Ambra (spazio che tra l'altro era gi\u00e0 stato presente nella prima edizione, con la conduzione di Yvonne Sci\u00f2). \u00c8 da ricordare anche il \"Batuca Gum\", brano musicale sul quale le ragazze si scatenavano per vari minuti cos\u00ec come l'anno precedente facevano sulle note di \"Please Don't Go\".\nParticolare scandalo fecero le dichiarazioni di Ambra (sempre sotto il suggerimento tramite auricolare del regista) durante le sue chiacchierate giornaliere con un diavoletto virtuale (che parlava solo a gesti) in pieno clima elettorale nella primavera del 1994, durante la quale afferm\u00f2 che, secondo il diavoletto, Satana teneva per Achille Occhetto mentre il Padreterno era un sostenitore di Silvio Berlusconi.\nQuesta stagione fu ricca anche di ospiti famosi, tra i quali si annoverano Pippo Baudo, Bruno Vespa, Giuliano Ferrara, Fiorello, Vittorio Sgarbi e Maurizio Costanzo, tutti intervistati da una giovane ma sfrontata Ambra. Inoltre diversi artisti e gruppi musicali si esibirono davanti alle telecamere dello Studio 1 del Centro Palatino tra cui i Take That, i New Kids on the Block, e Giorgia, che duett\u00f2 con Pamela Petrarolo.\nSul piano del \"merchandising\" continu\u00f2 la produzione di numerosi oggetti, come quaderni e diari, raffiguranti le piccole star del programma, vennero pubblicati altri due dischi, \"Non \u00e8 la Rai sTREnna\" e \"Non \u00e8 la Rai estate\" rispettivamente nel dicembre 1993 e giugno 1994 e in particolar modo ebbe successo l'album di figurine che usc\u00ec in quell'anno.\nCome venne riportato dai \"media\" l'anno seguente, il successo della seconda e terza edizione del programma consentirono ad Italia 1 di pi\u00f9 che triplicare le tariffe pubblicitarie richieste nella fascia oraria 14:15-16:00, passando dai 5,5 milioni di lire del 1992 ai 18 milioni del 1993 (somme richieste per 30 secondi di pubblicit\u00e0); in particolar modo, gli ascolti della trasmissione in queste stagioni si aggirarono tra il 13 e il 14% di share.\nQuarta edizione.\nLa quarta stagione, andata in onda tra il 1994 e il 1995, inizi\u00f2 registrando ancora un buon successo, seguito per\u00f2 nelle settimane successive da un lento declino, che fece poi calare gli ascolti del programma fino all'11% di share, perdendo cos\u00ec alcuni punti rispetto alla precedente stagione. Con gran disappunto dei fan della trasmissione, quasi tutte le ragazze vennero sostituite da un centinaio di nuove leve, molte delle quali particolarmente giovani (un'et\u00e0 media di 14 anni), selezionate durante l'estate in un mega casting svoltosi a Cinecitt\u00e0 che coinvolse circa 3.000 aspiranti intrattenitrici.\nFrancesca Gollini lasci\u00f2 la trasmissione in quanto decisa di intraprendere la carriera di cantante, incidendo un singolo dance intitolato \"Only imagination\", con lo pseudonimo Cat Francy.\nPamela Petrarolo sostitu\u00ec Marina Cinti come coreografa del programma, coadiuvata da altre due ragazze, Chiara Caputo e Federica Addari, mentre tra gli autori fece la sua comparsa Peppi Nocera, che partecip\u00f2 alla composizione di alcune canzoni. Nel primo periodo della trasmissione la sigla di apertura fu una versione modificata dell'aria \"La calunnia \u00e8 un venticello\" da \"Il barbiere di Siviglia\", cantata da Ambra vestita da don Basilio, contenente alcuni attacchi verso la stampa, da alcuni ritenuta una sigla creata per appoggiare le critiche che l'allora Presidente del Consiglio Silvio Berlusconi aveva rivolto ai media su carta nei mesi precedenti.\nFrancesca Pettinelli, che nella precedente edizione aveva conquistato parecchio spazio, abbandon\u00f2 il programma poco dopo il suo inizio, e nel 2001, nello speciale celebrativo \"Non era la Rai\", motiv\u00f2 la sua scelta affermando che non le piaceva pi\u00f9 l'ambiente che si stava creando, e perch\u00e9 le nuove colleghe erano troppo giovani per non avere una fortissima rivalit\u00e0 tra loro.\nVenne dato ampio spazio alla moda, con sfilate e competizioni tra alcuni giovani stilisti emergenti, le cui modelle erano le stesse ragazze del programma (le prime sono state Ilaria Galassi e Antonella Mosetti, che nella prima settimana, assieme ad Ambra, furono le uniche a sfilare), mentre sparirono quasi del tutto i giochi telefonici, che in quest'ultima edizione trovarono spazio solo nei primi mesi, con il gioco di \"Ambra la maga magra\", e negli ultimi, quando, con l'arrivo della primavera, furono montate di nuovo le docce per lo storico \"gioco delle secchiate\".\nTra le altre novit\u00e0 di quest'edizione ci furono la classifica dei brani da discoteca pi\u00f9 ballati nel fine settimana appena trascorso, l'introduzione di una passerella, che divise in due settori le sedie rosse che ospitavano l'intero cast e che hanno caratterizzato lo studio dalla seconda edizione (unica variazione della scenografia), l'apertura degli studi alle comitive scolastiche in primavera, che cos\u00ec partecipavano direttamente al programma, e un torneo in cui le ragazze si sfidavano a colpi di barzellette.\nCome nella stagione precedente, anche questa edizione vide molti ospiti famosi, soprattutto cantanti, tra i quali il primo ad essere invitato fu Marco Masini, che cant\u00f2 la canzone \"Cuccioli\".\nAd inizio stagione venne proposto anche un televoto (a quel tempo un'autentica novit\u00e0 in Italia, effettuato con un sistema chiamato \"Diapason\") per eleggere la ragazza pi\u00f9 popolare del programma, che risult\u00f2 essere la siciliana Nicole Grimaudo (con circa 150.000 voti su 572.000 totali), debuttante in quell'edizione, seguita da Alessia Merz e Alessia Mancini (anch'essa al debutto in quell'annata).\nIl televoto (gratuito) venne ripetuto anche in seguito, arrivando a superare il milione di telefonate giornaliere, situazione che sembrava contraddire i cali d'ascolto registrati dall'Auditel nei primi mesi della trasmissione.\nIl resto dell'edizione si svilupp\u00f2 senza particolari sconvolgimenti della scaletta, che, a partire dal gennaio del 1995, per alcune settimane si arricch\u00ec della rubrica \"Non \u00e8 la Rai Cult\", occasione per mostrare vecchi spezzoni video ripresi sia dalle precedenti stagioni del programma, sia dagli speciali e dagli spin-off degli anni passati. Vennero inoltre presentate anche delle coreografie su basi dance o pop di grandi successi musicali (come \"Vogue\" di Madonna) preparate da Pamela Petrarolo, che durante questa edizione pubblic\u00f2 sempre per la RTI Music il suo secondo album da solista, \"Niente di importante\", composto da inediti italiani melodici.\nLa Fininvest aveva intenzione di riconfermare in palinsesto \"Non \u00e8 la Rai\" anche per la successiva stagione televisiva 1995/96 con una quinta edizione, ma leg\u00f2 il contratto ai risultati d'ascolto che questa avrebbe ottenuto (ovvero se non fossero stati soddisfacenti, l'azienda avrebbe potuto cancellarla in qualsiasi momento); Boncompagni si rifiut\u00f2 di firmare un contratto con una simile clausola, sancendo cos\u00ec la chiusura definitiva del programma, la cui ultima puntata and\u00f2 in onda il 30 giugno del 1995. Quel giorno si assistette a un finale con le lacrime sulle note di \"T'appartengo\", la canzone di Ambra Angiolini contenuta nel suo primo album dal titolo omonimo pubblicato sempre per la RTI Music proprio all'inizio di questa stagione (in cui cominci\u00f2 a cantare con la sua vera voce), di cui fu in seguito pubblicata anche la versione in lingua spagnola, \"Te pertenezco\", che ebbe un ottimo successo di vendite in Spagna e in Sud America. Sempre nell'ultima puntata alcune delle ragazze pi\u00f9 note degli anni precedenti tornarono sul palco, riproponendo per l'occasione alcuni brani pi\u00f9 caratteristici delle passate edizioni. Durante l'ultima puntata, oltre alle esibizioni delle \u201cvecchie glorie\u201d del programma, ebbe luogo anche la finale del concorso della \"stilista del secolo\" tramite televoto. Quello stesso giorno si sarebbe celebrato, qualche ora pi\u00f9 tardi, il matrimonio di Antonella Mosetti con Alessandro Nuccetelli: l'evento fu filmato dalle telecamere della Fininvest per essere poi trasmesso il 26 luglio 1995 su Italia 1 in orario preserale con il titolo \"Fiori d'arancio a Non \u00e8 la Rai\" e presentato da Riccardo Rossi.\nAnche in quest'ultima stagione ci fu un buon \"merchandising\", che non vide per\u00f2 ulteriori introduzioni tra i prodotti distribuiti.\nNella stagione 1995/96 il programma venne dunque sostituito da \"Generazione X\", un talk show giovanile condotto sempre da Ambra Angiolini, che tuttavia non riusc\u00ec ad ottenere lo stesso successo di \"Non \u00e8 la Rai\", rimanendo in onda per una sola stagione televisiva.\nLe ragazze.\nLe ragazze che parteciparono alle varie edizioni del programma furono diverse centinaia e solo una parte di esse riusciva a farsi notare, come interprete di canzoni, come conduttrice di giochi o come ospite d'onore nelle serate che venivano organizzate nelle discoteche.\nTra quelle che presero parte alle prime edizioni, oltre a chi aveva gi\u00e0 avuto in passato delle esperienze televisive (principalmente la \"Domenica in\" di Boncompagni) o cinematografiche, vi erano anche alcune vincitrici del concorso di bellezza \"Miss Teenager\": Claudia Gerini (vincitrice nel 1985), Barbara Lelli (1987) e Monia Arizzi (1988).\nIn un'intervista del dicembre 2007 a La Stampa Boncompagni (in quel periodo presente sul piccolo schermo su LA7 con il programma \"Bombay\") ha rivendicato anche la multietnicit\u00e0 delle ragazze del programma, essendo presenti nel cast giovani di etnia asiatica, africana e sudamericana, anche in ruoli di primo piano.\nCome scritto inizialmente, alcune delle partecipanti al programma continuarono la carriera nel mondo dello spettacolo, seppur con risultati altalenanti. Molte divennero vallette o conduttrici di programmi sia sulle reti Mediaset sia sulle reti concorrenti, rendendo, da un punto di vista a posteriori, la trasmissione di Boncompagni una specie di vivaio da cui poi sarebbero provenute showgirl tra le pi\u00f9 popolari del decennio successivo.\n\"Striscia la notizia\", per esempio, ebbe come coppie di veline per le stagioni 1994/95 e 1995/96 rispettivamente Miriana Trevisan/Laura Freddi e Alessia Merz/Cristina Quaranta, tutte provenienti da \"Non \u00e8 la Rai\" e destinate negli anni successivi a partecipare nei ruoli pi\u00f9 disparati a numerose produzioni televisive.\nNella stagione successiva 1996/97 doveva essere nuovamente presente come velina bionda una ragazza del programma, Ilaria Galassi, ma pochi giorni prima dell'inizio della trasmissione dovette rinunciare a causa di un incidente, comparendo solo pi\u00f9 avanti in alcune telepromozioni e nella versione estiva del programma, \"Doppio lustro\", nel 1998. Nel 1997/98 Alessia Mancini venne scelta come velina mora; confermata anche per l'anno successivo dovette rinunciare per motivi di salute, per poi rientrare nel piccolo schermo nel 1999 con il quiz preserale di Canale 5 \"Passaparola\".\nEmanuela Panatta, che gi\u00e0 a \"Non \u00e8 la Rai\" si era distinta per le doti di ballerina, entr\u00f2 prima a far parte di diversi corpi di ballo di trasmissioni della Rai, per poi condurre per due stagioni un programma per ragazzi su TMC 2 in cui venivano trasmessi i cartoni di Cartoon Network. Scelta nel 1998 come prima ballerina da Boncompagni per la trasmissione di Rai 2 \"La crociera\", condotta da Nancy Brilli (per alcuni versi simile come impostazione a \"Non \u00e8 la Rai\", ma cancellato dopo una sola puntata a causa degli ascolti inferiori alle aspettative della rete), si dedic\u00f2 in seguito quasi esclusivamente al teatro. Lavorarono nuovamente con Boncompagni anche Lucia Ocone e Sabrina Impacciatore nel fortunato variet\u00e0 comico \"Macao\", in onda sempre su Rai 2 e condotto da Alba Parietti, che contribu\u00ec a dar loro la possibilit\u00e0 di recitare negli anni seguenti in diverse fiction e film e di partecipare a programmi comici, tra cui i vari \"Mai dire...\" della Gialappa's Band e \"Ciro, il figlio di Target\".\nAltre ragazze, come Romina Mondello, Claudia Gerini (entrambe con esperienze precedenti alla trasmissione legate ai concorsi di bellezza), Nicole Grimaudo, Veronika Logan, Karin Proia e Alessia Barela diverranno apprezzate attrici, mentre Ambra Angiolini, considerata simbolo del programma per il suo ruolo di conduttrice nella terza e quarta edizione, si riveler\u00e0 un personaggio poliedrico in grado di passare dalla recitazione, al canto, alla conduzione televisiva e radiofonica e al doppiaggio, ottenendo numerosi riconoscimenti.\nEleonora Cecere, un'altra delle ragazze a cui veniva dato pi\u00f9 spazio durante il programma, aveva gi\u00e0 avuto alcune esperienze come attrice, nel 1987, a soli nove anni, in \"La famiglia\" di Ettore Scola e nell\"'Intervista\" di Federico Fellini e, nel 1991, in \"La carne\" di Marco Ferreri. Dopo \"Non \u00e8 la Rai\" \u00e8 stata protagonista di alcuni fotoromanzi Lancio e, per un breve periodo, ha fatto parte del corpo di ballo di \"Domenica in\", per poi formare con altre tre ex ragazze di \"Non \u00e8 la Rai\" un gruppo musicale, le Dolci Manie, rimaste per una stagione come ospiti fisse al \"Tappeto Volante\", programma quotidiano condotto da Luciano Rispoli su Telemontecarlo. Terminata questa esperienza, la Cecere ha proseguito la sua carriera nel mondo dello spettacolo come cantante solista e brevemente come conduttrice televisiva nell'emittente laziale T9, oltre ad essere apparsa come ballerina in alcune trasmissioni della Rai.\nRoberta Carrano, un'altra delle ragazze pi\u00f9 popolari della trasmissione (ha partecipato a tutte e quattro le edizioni), dopo la fine di \"Non \u00e8 la Rai\" ha preso parte ad alcuni film indipendenti e ha lavorato a Rai International, conducendone alcuni programmi; in seguito ha per\u00f2 preferito abbandonare il mondo dello spettacolo, dedicandosi alla gestione di un mobilificio di Roma.\nTra le ragazze che proseguirono la carriera nel mondo dello spettacolo, seppur con fortune alterne, anche Alessia Gioffi, entrata nel cast tramite lo spin-off \"Bulli e pupe\" e nota nel programma come \"Terminator\", per via del modo di ballare particolarmente energico e caotico. Dopo \"Non \u00e8 la Rai\" fece parte del corpo di ballo del variet\u00e0 di Rai 1 \"Numero Uno\" condotto da Pippo Baudo, per poi condurre alcune trasmissioni su televisioni locali e satellitari, oltre a recitare in spot televisivi. Nel 1997 interpreta il singolo \"Snoopy Twist\", dedicato all'omonimo Beagle che compare nei fumetti e nei cartoni dei Peanuts: il video musicale della canzone verr\u00e0 usato in quel periodo da Junior TV per introdurre il \"Charlie Brown and Snoopy Show\". Dopo aver sentito una forte chiamata interiore di fede ha iniziato a dedicarsi alla cura di poveri senzatetto e persone anziane sole, donando la sua immutata energia con grande affetto e condividendo le sue emozionanti esperienze sociali e divertenti spezzati di vita quotidiana in una pagina social su Facebook.\nTra coloro che avevano seguito Boncompagni nel passaggio da \"Domenica in\" a \"Non \u00e8 la Rai\" spiccavano anche Sabrina Marinangeli (corista di numerose trasmissioni e occasionalmente conduttrice), Pamela Petrarolo (cantante e attrice teatrale) e Francesca Pettinelli (cantante).\nElenco.\nDi seguito, un elenco delle ragazze che ebbero maggior risalto nelle diverse edizioni:\nEsibizioni canore.\nBuona parte del programma era basata sull'esibizione di numerose ragazze che in playback interpretavano delle canzoni, di norma arrangiate dal musicista Stefano Magnanensi, con l'ausilio di voci prestate da alcune vocalist; tuttavia, ad alcune era stato concesso di incidere le canzoni con la propria voce. Le canzoni erano, generalmente, grandi successi musicali dei decenni precedenti (anche se non sono mancati dei medley con canzoni anni trenta e quaranta) e tra i brani pi\u00f9 cantati e proposti nello show si ricordano \"La pelle nera\" e \"Strapazzami di coccole\". Meno spesso venivano scritti dei brani appositamente per quel contesto, come \"Tutta tua\" e \"Ailovi\u00f9\", mentre nella quarta edizione alcuni di quelli scartati dal primo album da solista di Ambra, come \"Il telefonino e\" \"Non sono lolita\", scritte dall'autore Peppi Nocera, furono riassegnate ad altre ragazze e curiosamente incise dalla cantante che nei precedenti anni aveva dato la voce alle interpretazioni di Ambra, Alessia Marinangeli. Erano infatti presenti numerose coriste, ma di solito le ragazze che interpretavano pi\u00f9 canzoni avevano una cantante ricorrente, come appunto Marinangeli per Ambra o Loredana Maiuri per Moira Marinucci e Marzia Aquilani.\nTalvolta venivano preparati dei duetti o canzoni di gruppo; alcune cantavano sempre in coppia, come Virginia Presciutti, che si faceva chiamare Virginia Wolf (storpiando il cognome della famosa scrittrice) e Francesca Pettinelli, Shaila Risolo e Valentina Abitini o Barbara Lelli e Letizia Catinari, mentre occasionali duetti si ebbero tra coloro che risultavano essere amiche nell'ambito della trasmissione, come Antonella Mosetti e Ilaria Galassi che cantarono insieme \"The Sound of Silence\" e \"Una fetta di limone\" o Moira Marinucci e Marzia Aquilani in una reinterpretazione di \"Drive My Car\" dei Beatles.\nUn tipico esempio di trio era invece quello composto da Arianna Becchetti, Monia Arizzi e Laura Migliacci, che formavano il \"trio delle bionde\" e si esibivano sempre insieme (anche se, fino alla terza edizione, Laura si esibiva anche in duetto con Roberta Carrano).\nMolte di queste incisioni venivano usate nelle serate in discoteca dove le piccole stelle della trasmissione presenziavano come ospiti, e vennero inserite nelle sei compilation pubblicate tra il 1993 e il 1995 (solitamente una a dicembre e una a giugno) e nei dischi delle tre che hanno potuto pubblicare dei dischi personali: Ambra Angiolini, Pamela Petrarolo e Francesca Pettinelli.\nDopo la loro partecipazione alla trasmissione, due ragazze pubblicarono delle incisioni strettamente in collegamento con quest'ultima. Nell'autunno 1994 Mary Patti, che aveva abbandonato il programma pochi mesi prima, pubblic\u00f2 per l'etichetta New Music un album intitolato \"Canzoni in libert\u00e0\" contenente brani eseguiti da una cantante professionista, Roberta Gran\u00e0, sfruttando la sua immagine e il successo regalatole dalla trasmissione. Con la sua voce cant\u00f2 invece Sofia Sed per un singolo pubblicato nell'estate del 1995, che conteneva la canzone \"Didin\" (cover del brano di Rossana Casale, presentata a \"Non \u00e8 la Rai\" negli ultimi mesi di trasmissione) e un brano inedito intitolato \"Decidi con me\".\nDiscografia.\nBuona parte del \"merchandising\" era basata sulle pubblicazioni musicali, che hanno costituito una vera e propria discografia strettamente collegata alla trasmissione: sono state pubblicate per la RTI Music sei compilation contenenti brani presentati nel variet\u00e0 (l'ultima era composta da due dischi) e cinque album di tre ragazze (l'album di Ambra \u00e8 stato pubblicato anche in versione spagnola e diffuso nei paesi iberici e dell'America del Sud). Durante il programma era spesso evidenziata, con fini promozionali, la presenza delle canzoni eseguite sulle compilation in vendita e gli stessi CD sono stati a volte premio per i giochi telefonici. Durante le esibizioni di Ambra effettuate nel periodo di lancio di \"T'appartengo\" alla cantante veniva sovrapposta una grafica con cornice rossa che ricordava la copertina dell'album.\nVocalist.\nNonostante sia noto che le protagoniste del programma interpretavano brani incisi in precedenza da cantanti professioniste, meno risalto ha avuto il fatto che un gruppo non irrilevante di queste si cimentava in sala d'incisione registrando i brani che avrebbero poi reinterpretato in trasmissione.\nLe cantanti hanno avuto un ruolo fondamentale nella composizione dello spettacolo, in quanto la stragrande maggioranza delle canzoni presentate venivano incise dalle numerosissime vocalist scelte proprio per quel compito.\nSpin-off.\nDella trasmissione sono stati tratti altri programmi televisivi che sono stati considerati degli spin-off della stessa. Si trattava di versioni serali, serate speciali o programmi stagionali. Gli spin-off sono stati numerosi e hanno avuto quasi tutti lo stesso seguito della trasmissione principale.\nSuccesso e polemiche.\nIl \"fenomeno Non \u00e8 la Rai\" \u00e8 anche testimoniato dal fatto che, davanti agli studi televisivi in cui veniva realizzata la trasmissione, fin dal mattino ogni giorno si accalcavano centinaia di fan provenienti da tutta Italia che cercavano di farsi fare autografi, fare delle foto, consegnare lettere o pi\u00f9 semplicemente scambiare qualche parola con le piccole \"star\" del programma mentre entravano e uscivano dagli studi. Alcuni di essi erano soliti riempire i muri delle strade antistanti il centro Palatino con messaggi indirizzati alle protagoniste del programma. Tra l'altro, molte troupe di televisioni provenienti da tutto il mondo hanno fatto visita allo studio 1 del Centro Palatino di Roma dal quale andava in onda la trasmissione per studiarla e carpirne i segreti.\nTuttavia, insieme alle varie testimonianze del successo, \"Non \u00e8 la Rai\" ha avuto anche un nutrito gruppo di detrattori che, paradossalmente, contribuirono al successo della stessa perch\u00e9, anche grazie a loro, se ne parlava continuamente.\nUna delle critiche principali rivolte alla trasmissione fu l'esecuzione in playback delle esibizioni canore e l'utilizzo di cantanti professioniste per il doppiaggio delle giovani intrattenitrici; questo, come detto, era verissimo ma non per tutte: \u00e8 noto che alcune utilizzassero sempre o saltuariamente la propria voce per incidere i brani che avrebbero in seguito eseguito durante la trasmissione, come Pamela Petrarolo e Francesca Pettinelli.\nNell'autunno del 1992 il Telefono Azzurro, per bocca del suo presidente e fondatore Ernesto Caffo, critic\u00f2 pesantemente il programma, soprattutto l'angolo della posta in cui veniva data la possibilit\u00e0 di far incontrare ad alcuni bambini le loro beniamine; secondo Caffo il programma poteva \u00abcreare modelli patologici nei ragazzi pi\u00f9 fragili facendogli perdere il senso del rapporto tra finzione e realt\u00e0\u00bb. Veniva anche fatto notare da Telefono Azzurro un fenomeno che si stava creando in quei mesi, con utenze telefoniche intestate a famiglie dal cognome uguale a quello delle ragazze del programma che venivano subissate da telefonate dei fan speranzosi di poter contattare qualcuna di loro.\nNel 1993, per l'album \"Gli spari sopra\", il rocker italiano Vasco Rossi ha scritto una canzone avente per oggetto la trasmissione e le sue protagoniste, \"Delusa\" (che fu uno dei tormentoni musicali dell'estate 1993), in cui criticava in modo aperto la presunta ambiguit\u00e0 del comportamento di Gianni Boncompagni. In risposta a questa canzone, e in generale alle critiche di quel periodo, la sigla utilizzata per gran parte della terza stagione aveva come titolo \"Affatto deluse\" e nel testo, oltre ad impiegare questa frase come ritornello, consigliava a chi non era interessato al programma di cambiare emittente o di leggere un quotidiano invece di guardarlo.\nTra le varie polemiche che riguardarono la trasmissione si ricordano anche quella causata da una frase pronunciata da Ambra, che confess\u00f2 che il diavoletto, una creatura computerizzata con la quale condivideva lo schermo per alcuni blocchi a puntata interpretando i suoi gesti come le veniva suggerito dal regista in auricolare, le aveva detto che Dio era dalla parte di Berlusconi mentre il diavolo stava con Occhetto (battuta suggerita dal regista stesso). Questo avvenne nella primavera 1994, in piena campagna elettorale per le elezioni politiche, e catalizz\u00f2 numerose critiche da pi\u00f9 parti e l'accusa di fare discorsi filo-berlusconiani. Questo fatto port\u00f2 a una maggiore regolamentazione dell'uso della politica all'interno di programmi non informativi.\nA prescindere dalle vicende politiche della campagna elettorale, suscitarono clamore anche i discorsi politici fatti da Ambra sempre durante la primavera del 1994. L'8 marzo di quell'anno, circa 500 studentesse organizzarono una manifestazione femminista davanti agli studi televisivi del Centro Palatino contro l'idea che, a loro parere, la trasmissione proponeva della figura della donna. Per tutta risposta, quel giorno fu mandata in onda una puntata eccezionalmente registrata il giorno prima in cui tutto il cast era vestito con abiti da sposa.\nL'edizione successiva ai grandi scandali politici si apr\u00ec con altre critiche: il fatto che per un breve periodo durante la trasmissione si ballasse la canzone \"Short Dick Man\" (letteralmente \"Uomo dal pene corto\") dei 20 Fingers, nell'ambito della classifica dei brani di musica dance pi\u00f9 ballati nelle discoteche, attir\u00f2 sul programma una serie di proteste, a causa del contenuto spinto del motivo musicale.\nDi tanto in tanto, comunque, era comune leggere sui giornali, durante lo svolgimento della seconda e della terza edizione (stagioni 1992/93 e 1993/94), proteste di varia natura da parte soprattutto di associazioni di genitori o di esponenti della Chiesa (pesanti critiche furono rivolte anche dal settimanale \"Famiglia Cristiana\"), per via dell'immagine da \"lolita\" che veniva \u201critagliata\u201d sulle ragazze che venivano mostrate durante i balli di gruppo tramite inquadrature e atteggiamenti da alcuni ritenuti provocatoriamente equivoci. A seguito di queste critiche, nella quarta stagione gli abiti di alcune di coloro che si esibivano nei momenti di ballo e canto vennero modificati per renderle meno provocanti, pur essendo in generale l'abbigliamento di questa edizione gi\u00e0 pi\u00f9 castigato rispetto a quello delle edizioni precedenti (dove spesso le partecipanti ai giochi o ai balli di gruppo erano in costume da bagno).\nInoltre, il fatto che alcune partecipanti all'ultima edizione avessero meno di quattordici anni spinse la protesta di alcune mamme che, in seguito a cortei e manifestazioni di dissenso, riuscirono nell'intento di far allontanare dal palcoscenico le pi\u00f9 giovani. Tuttavia, il regista decise di non eliminarne la partecipazione al programma, e anzi risalt\u00f2 la loro presenza facendo loro interpretare una sorta di \u201csceneggiato\u201c di addio in cui si assisteva alla scena di ventisette ragazze che, tra (finte) lacrime e un sottofondo musicale struggente, abbandonavano lo studio. Tutto questo accadeva ogni giorno alle 15:30, poich\u00e9 le \"under 14\" non potevano stare in video per pi\u00f9 di un'ora al d\u00ec.\nParticolari critiche sono state mosse anche per il fatto che spesso, durante i momenti musicali e in particolare con le canzoni d'amore, alcune di coloro che ascoltavano l'esibizione sedute nelle sedie rosse piangevano. Molti ebbero il sospetto che queste lacrime fossero forzate dalle stesse ragazze per ottenere un'inquadratura, ma durante gli speciali commemorativi della trasmissione alcune di loro hanno smentito questi sospetti, affermando che prima della diretta veniva somministrato del collirio, che agevolava la lacrimazione durante le canzoni struggenti.\nIl caso del \u201cCruciverbone\u201d.\nAnche nella prima edizione avvenne un fatto che suscit\u00f2 molto clamore: nella puntata del 31 dicembre 1991, durante il gioco del \"Cruciverbone\", una donna di Bassano in Teverina di nome Maria Grazia chiam\u00f2 per partecipare. Dopo aver risposto correttamente a quasi tutte le domande (ogni concorrente del gioco poteva indovinare un massimo di cinque parole), come quinta e ultima opzione questa scelse il 96 orizzontale, una parola composta da sette lettere, nessuna delle quali gi\u00e0 scoperta. Mentre Enrica Bonaccorti stava commentando il fatto che la signora avesse scelto un termine piuttosto difficile da indovinare senza aver ancora letto l'indizio, la donna (che forse confuse l'affermazione della conduttrice con la definizione dello stesso) diede la risposta esatta: \"Eternit\". La presentatrice si arrabbi\u00f2 con la concorrente (che venne squalificata), chiedendole come avesse fatto ad indovinare la parola in questione, pur non avendone sentito la definizione (che era \"Il nome del cemento-amianto\") e senza lettere scoperte che potessero aiutarla, accusandola di aver commesso una truffa. La conduttrice sporse denuncia, affermando che avrebbe verificato se e come potessero essere fuoriuscite le risposte del gioco, e vi fu anche un processo, svoltosi a Viterbo. La concorrente si \u00e8 in seguito giustificata affermando di essere una sensitiva e di aver sognato la soluzione la notte precedente; nonostante tale spiegazione, assai poco plausibile, la donna venne comunque assolta per insufficienza di prove. In seguito la Bonaccorti rivel\u00f2 di essere stata rimproverata dai vertici Fininvest per non aver glissato sull'accaduto.\nGli anni successivi alla trasmissione.\nLe repliche.\n\"Non \u00e8 la Rai\" \u00e8 stato replicato innumerevoli volte sia nelle ore notturne su Italia 1 (tra il 1999 e il 2003) che sul canale satellitare Happy Channel, dal marzo 1999, che su Mediaset Extra.\nIn particolare, su Italia 1 le repliche erano inserite nel palinsesto notturno, inizialmente alle 4 del mattino, ottenendo notevoli risultati d'ascolto in termini di share, nonostante la penalizzante fascia oraria, mentre su Happy Channel coprivano vari orari del palinsesto della rete tematica, per poi assestarsi nel luglio del 2003 alle 15:30. Il programma, in particolare, \u00e8 stato uno dei pi\u00f9 proposti e uno dei pilastri dell'emittente satellitare, andando in onda fino alla chiusura del canale stesso e risultando l'ultimo programma trasmesso dal canale, all'alba del 1\u00ba gennaio 2006, data di chiusura del canale per una ridefinizione contrattuale.\nDopo cinque anni dall'ultimo ciclo di repliche, dal 4 aprile 2011 le puntate delle ultime due edizioni del programma sono state riproposte su Mediaset Extra, inizialmente in fascia pomeridiana (dove ha ottenuto ottimi risultati di ascolto in confronto alla media dell'emittente, arrivando a toccare una share dell'1%), per poi essere spostato nel preserale. Altre riproposizioni della trasmissione erano collocate in diverse fasce della giornata. Dopo poche settimane si \u00e8 assestato definitivamente nel palinsesto notturno dell'emittente, mantenendo tale collocazione oraria per diverse stagioni.\nTuttavia non tutte le puntate sono state replicate; Mediaset ha infatti montato la stragrande maggioranza di quelle delle ultime due edizioni e alcune della seconda, tralasciando totalmente la prima edizione durante la quale i momenti di sponsor, che nella replica dovevano essere necessariamente tagliati, componevano la maggior parte della diretta; in seguito a un irrigidimento delle leggi che regolamentavano questo genere di propaganda, gli sponsor furono infatti soppiantati dalle pi\u00f9 agili televendite, lasciando maggior spazio al programma.\nDopo 25 anni, anche la prima edizione del programma \u00e8 tornata in onda con le repliche di \"Non \u00e8 la Rai estate\", speciale antologico trasmesso originariamente nell'estate 1992 e riproposto dal giugno 2016 su Mediaset Extra.\nNella primavera del 2020 \u00e8 cominciata la replica dell'intera terza stagione del programma: tre puntate alla volta sono trasmesse nella programmazione notturna, tra il luned\u00ec e il marted\u00ec, da Mediaset Extra.\nProgrammi celebrativi.\nLa fama e il culto del programma non si sono conclusi il 30 giugno 1995. Negli anni successivi, oltre a riproporre le vecchie puntate, Mediaset ha prodotto due speciali commemorativi: il primo risale al 2001 ed \u00e8 intitolato \"Non era la Rai\", mentre il secondo, del 2005, \u00e8 \"Non \u00e8 la Rai speciale\".\nLe stesse ragazze sono state spesso ospiti di numerosi programmi televisivi, sia singolarmente che in gruppo, per raccontare la loro esperienza e parlare della loro vita dopo \"Non \u00e8 la Rai\".\nNel dicembre 2006 dieci ex ragazze di \"Non \u00e8 la Rai\" (Pamela Petrarolo, Eleonora Cecere, Angela Di Cosimo, Francesca Pettinelli, le gemelle Eleonora e Nicoletta Costanzo, Shaila Risolo, Ilaria Galassi, Monia Arizzi e Alessia Gioffi) hanno preso parte a \"Libero\", condotto da Alessandro Siani, che fu per\u00f2 interrotto dopo due puntate per i bassi risultati d'ascolto.\nPer il 2007, tra l'altro, tredici protagoniste della trasmissione degli anni novanta (Pamela Petrarolo, Eleonora Cecere, Angela Di Cosimo, Francesca Pettinelli, Gaia Camossi, Daniela Giagheddu, le gemelle Eleonora e Nicoletta Costanzo, Sofia Sed, Letizia Boupkouele, Sabrina Marinangeli, Valentina Abitini e Shaila Risolo) hanno posato per un casto calendario benefico, ideato da un sito Internet dedicato al programma, il cui ricavato \u00e8 stato devoluto all'associazione \"Save the Children\" per il sostegno a distanza di un bambino.\nLa fotografa di questo calendario \u00e8 Patrizia Abbadi, cugina di Laura Freddi, anche lei facente parte del cast di \"Non \u00e8 la Rai\" e oggi fotografa professionista.\nNel 2008 l'esperienza a scopo benefico si \u00e8 ripetuta con altre tredici ragazze: Francesca Pettinelli, Gaia Camossi, Daniela Giagheddu, Samantha Dell'Acqua, Federica Lotto, Marzia Aquilani, Valentina Abitini, Shaila Risolo, Eleonora Cecere, Barbara Trani, Arianna Becchetti, Alessia Bonetti e Romina Citarella.\nLe fotografie sono state realizzate per il secondo anno da Patrizia Abbadi.\nNon era la Rai.\n\"Non era la Rai\" \u00e8 stato il primo dei due speciali, prodotto da Mediaset nel 2001 in occasione dei 10 anni dalla prima puntata di \"Non \u00e8 la Rai\". Fortemente voluto dai fan dello spettacolo, aveva l'obiettivo di rintracciare coloro che sono state lanciate nel mondo dello spettacolo dalla trasmissione, svelando piccoli segreti o retroscena a distanza di qualche anno. Erano presenti anche le rubriche \"Juke Box\", spezzoni di brani presentati nel variet\u00e0, \"Faccia a Faccia\", dove due tra le protagoniste pi\u00f9 amate venivano sottoposte ad un'intervista doppia in stile \"Le iene\", e \"Il Domandone\", in cui veniva posta la stessa domanda a tutte le ragazze che hanno partecipato alla realizzazione di questo show commemorativo, tra cui Ambra Angiolini, Pamela Petrarolo, Miriana Trevisan, Yvonne Sci\u00f2, Ilaria Galassi, Roberta Carrano ed Eleonora Cecere.\nEra composto da dieci puntate da 30 minuti ciascuna in onda a partire dal 10 settembre 2001. In seguito ai fatti dell'11 settembre di quell'anno, la puntata del 12 non and\u00f2 in onda e furono riassemblate le rimanenti in episodi da 40 minuti, anticipando l'orario dalle 15:00 alle 14:50.\nIl programma \u00e8 stato riproposto tre volte: nei primi giorni del 2002 in occasione del 20\u00ba compleanno della rete e nell'estate 2005, sabato 9 e 16 luglio in fascia pomeridiana, in occasione del decennale dal termine di \"Non \u00e8 la Rai\", ottenendo ottimi ascolti in entrambe le puntate, e il 12 giugno 2016, in una lunga maratona su Mediaset Extra in occasione nel \"Non \u00e8 la Rai Day\".\nNon \u00e8 la Rai speciale.\n\"Non \u00e8 la Rai speciale\" \u00e8 stato prodotto dalla \"RTI New Media\" nel 2005 in occasione dei dieci anni dalla conclusione della trasmissione ed \u00e8 andato in onda in prima serata il 26 settembre 2005 sul canale satellitare Happy Channel, che ne riproponeva le puntate.\nVersione pi\u00f9 rilassata (per via dell'assenza della pubblicit\u00e0 e dei ritmi meno serrati di una TV satellitare) di \"Non era la Rai\", era pi\u00f9 incentrato sulla discussione del programma come \u201cfenomeno\u201d piuttosto che sulla carriera delle protagoniste: sono state analizzate le tappe pi\u00f9 importanti della storia del variet\u00e0, passando per i quaderni, diari, profumi e altri gadget ad essa legati. Al programma celebrativo hanno partecipato alcune ragazze del cast, molte delle quali diventate mamme. Le ragazze interpellate per la registrazione di \"Non \u00e8 la Rai speciale\" (della durata di circa 90 minuti) sono state Alessia Gioffi detta Terminator, che per tutta la durata della trasmissione ha cercato per le strade di Roma qualcuno che la riconoscesse, Roberta Modigliani, Alessia Merz, Annalisa Mandolini, Antonella Mosetti, Monia Arizzi, Angela Di Cosimo, Arianna Becchetti, Miriana Trevisan, Stella Rotondaro, Eleonora Cecere, Yvonne Sci\u00f2, Emanuela Panatta, Sofia Sed, Laura Freddi, Veronica Cannizzaro, Ambra Angiolini e Pamela Petrarolo.\nHanno partecipato anche Irene Ghergo, autrice del programma e braccio destro di Boncompagni in quel periodo, Corrado Grego, storico produttore della trasmissione nelle sue ultime edizioni, e uno dei cameraman, Gianni Venditozzi, che hanno raccontato aneddoti riguardanti i retroscena della trasmissione.\nI diritti di quest'opera erano ad appannaggio di Sky Italia fino al 2010, come da contratto. \nMediaset l'ha ritrasmessa nell'ambito del \"Non \u00e8 la Rai Day\" il 12 giugno 2016.\nNon \u00e8 la Rai Day.\nIl 12 giugno 2016, in occasione dei 25 anni dalla messa in onda della prima puntata, Mediaset ha celebrato la trasmissione proponendo una maratona di puntate del programma sulla rete digitale Mediaset Extra \u2014 che gi\u00e0 in passato aveva proposto la trasmissione \u2014 in onda dalle 10:30 del mattino fino all'alba del giorno seguente. Per l'occasione sono state riproposte tre puntate di \"Non \u00e8 la Rai estate\", un'antologia della prima edizione trasmessa nel 1992 mai pi\u00f9 ritrasmesse in televisione dopo l'emissione originale, e alcune puntate delle successive edizioni, tra cui l'ultima del 30 giugno 1995, oltre ai due speciali realizzati in precedenza, \"Non era la Rai\" e \"Non \u00e8 la Rai Speciale\", e una puntata del \"Maurizio Costanzo Show\" in versione \"Uno contro tutti\" dedicata ad Ambra Angiolini e trasmessa nel 1997. La maratona ha sorprendentemente suscitato un notevole successo di pubblico in particolar modo sui nuovi social media come Twitter, dove la trasmissione \u00e8 stata tra gli argomenti pi\u00f9 discussi della giornata, e attirato l'attenzione della critica televisiva.\nSempre nel mese di giugno 2016 \u00e8 uscita una ristampa in vinile del primo album di Ambra Angiolini, \"T'appartengo\".\nL'esperimento \u00e8 stato riproposto l'11 giugno 2017, dalle 10.30 alle 20.20 sempre su Mediaset Extra, con la riproposizione di una puntata del \"Maurizio Costanzo Show\" del 2003 dedicata alla trasmissione, la replica dello speciale \"La grande festa di Non \u00e8 la Rai\" del 1992 e la riproposizione di alcune puntate della terza edizione del programma del periodo compreso tra maggio e giugno 1994 mai riproposte in precedenza e intitolate per l'occasione \"Le puntate perdute\".\nCapodanno con Non \u00e8 la Rai.\nNella serata del 31 dicembre 2017, per festeggiare il capodanno e l'arrivo del 2018, \u00e8 stato proposto nell'emittente Mediaset Extra il programma \"Capodanno con Non \u00e8 la Rai\". La trasmissione comprendeva la riproposizione della puntata del 31 dicembre 1993, condotta da Pamela Petrarolo in luogo di Ambra Angiolini, malata, seguita poi dalla replica integrale di \"Capodanno con Canale 5\", andato originariamente in onda il 31 dicembre 1992 e condotto da Paolo Bonolis. La messa in onda di quest'ultima parte \u00e8 stata effettuata in modo che la mezzanotte della replica coincidesse con quella reale, del 2017.\nNote a margine:\nVasco Rossi ha dedicato alle ragazze della trasmissione la nota canzone \"Delusa\", ma non \u00e8 stato l'unico brano che comprende nel suo testo citazioni alla trasmissione.\nIl programma \u00e8 citato anche in \"Maschio dove sei\" di Sabrina Salerno (1995) e in \"Deca Dance\" di J-Ax (2009).\nIn \"Deca Dance\" il cantante lo assimila ad altri programmi cult dei decenni passati, al pari di \"Drive In\" e \"I ragazzi della 3\u00aa C\", anche questi citati nella canzone.\nNel 1995, il regista Paolo Virz\u00ec ha inserito nel film \"Ferie d'agosto\" una scena nella quale \u00e8 stato rappresentato, in versione didascalica ed evocativa, il programma: una delle protagoniste del film partecipa al \"Cruciverbone\", per l'occasione condotto da Cristina Aranci, una delle ragazze di spicco dell'ultima stagione, contornata da numerose sue colleghe.\nAnche nel film \"Lamerica\", di Gianni Amelio, vi \u00e8 una scena nella quale si fa riferimento al programma. Alcuni protagonisti del film guardano \"Non \u00e8 la Rai\": in particolare si possono vedere sullo schermo della televisione alcune ragazze che si esibiscono in una coreografia.\nNella serie TV \"1992\", in onda su Sky Atlantic, vi sono molte immagini e riferimenti alla trasmissione; va segnalato che tuttavia questi riferimenti sono degli anacronismi, in quanto nella prima puntata della serie, ambientata nel febbraio/marzo 1992, si vede un filmato di \"Non \u00e8 la Rai\" con il logo di Italia 1, quando invece all'epoca il programma andava in onda su Canale 5 (il programma fu spostato su Italia 1 l'11 gennaio del 1993, a met\u00e0 della seconda edizione). Inoltre tra le ragazze che si vedono vi \u00e8 Francesca Gollini, entrata nel cast solo nella seconda edizione, in onda dal settembre del 1992, cos\u00ec come \u00e8 ben visibile la scenografia interamente estiva, anch'essa presente solo a partire dalla seconda stagione del programma. Anche nel sequel \"1993\" la trasmissione viene citata pi\u00f9 volte.\nNon \u00e8 la Rai all'estero.\nIl format di \"Non \u00e8 la Rai\" fu acquistato dalla rete televisiva brasiliana SBT, che ne produsse una versione locale, chiamata \"Fantasia\", andata in onda dal 1997 al 2000 e nuovamente dal 2007 al 2008."}
{"id": "217876", "revid": "228587", "url": "https://it.wikipedia.org/wiki?curid=217876", "title": "Log", "text": "Log \u00e8 un termine comunemente usato nell'informatica, specie in ambito sistemistico, con diversi significati.\nStoria.\nIn inglese \"log\" significa tronco di legno; nel gergo nautico del XVIII secolo era il pezzo di legno fissato a una fune con nodi a distanza regolare, lanciato in mare e lasciato galleggiare (solcometro). Il numero di nodi fuori bordo entro un intervallo fisso di tempo indicava, approssimativamente, la velocit\u00e0 della nave (da qui la convenzione di indicare la velocit\u00e0 di una nave in nodi).\nIl \"logbook\" nel XIX secolo era il registro di navigazione presente su ogni nave, su cui venivano segnate, ad intervalli regolari, la velocit\u00e0, il tempo e la forza del vento, oltre ad eventi significativi accaduti durante la navigazione. Con il significato di giornale di bordo, o semplicemente giornale oppure diario, su cui vengono registrati gli eventi in ordine cronologico il termine \u00e8 stato importato nell'informatica (1963). Spesso non \u00e8 tradotto, come molti termini informatici. Moltissimi dispositivi hardware o applicazioni/strumenti software, nonch\u00e9 i pi\u00f9 disparati tipi di computer, generano dei log in automatico o su impostazione, sintetici o analitici.\nCaratteristiche e uso.\nIl termine viene utilizzato per indicare:\nIl log pi\u00f9 semplice, dalle origini ad oggi, \u00e8 un file sequenziale sempre aperto in scrittura, che viene chiuso e conservato a cadenze regolari e reso disponibile per funzionalit\u00e0 di amministrazione e monitoraggio (\"logging\") quali:\nIl log pu\u00f2 anche essere un segmento di base dati con accesso diretto mediante chiave cronologica (\"timestamp\"), ma il suo utilizzo come registro cronologico non cambia.\nTipologia.\nIn un sistema di elaborazione dati, compreso il PC casalingo, coesistono diversi tipi di log: \nTermini ed espressioni correlate.\nEffettuare il login vuol dire accedere ad un sistema per il quale \u00e8 richiesta la procedura di autenticazione; il sistema pertanto richieder\u00e0 i dati di accesso quali l'inserimento dei dati nome utente o username e in genere una password. La procedura opposta di uscita dal sistema/applicazione \u00e8 detta invece logout.\nUnito al termine web (\"web-log\") indica un diario, appunto una registrazione cronologica, sotto forma di sito web, solitamente pubblico. La contrazione di web-log forma appunto il termine blog, termine comune con il quale viene indicato questo genere di sito web."}
{"id": "217877", "revid": "84990710", "url": "https://it.wikipedia.org/wiki?curid=217877", "title": "Atomi", "text": "Pi\u00f9 atomi"}
{"id": "217887", "revid": "287204", "url": "https://it.wikipedia.org/wiki?curid=217887", "title": "Zimmerit", "text": "Lo Zimmerit era un rivestimento, prodotto dalla \"Chemische Werke Zimmer A.G.\", contro le mine magnetiche applicato sui mezzi corazzati tedeschi durante la fase centrale della seconda guerra mondiale.\nIl principio base di questo rivestimento, che di per s\u00e9 non aveva propriet\u00e0 antimagnetiche, era quello di creare una superficie rugosa che riducesse l'area di contatto tra lo scafo del carro e la mina oltre a creare una maggiore distanza tra la stessa e la corazza. In altre parole si voleva provocare il distacco dell'ordigno a causa del suo stesso peso e delle vibrazioni prodotte durante il movimento del mezzo.\nLa \"pasta\" era ottenuta miscelando solfato di bario (40%), polivinilacetato (PVA) per il 25%, pigmento ocra (15%), segatura (10%) e solfito di zinco per il restante 10%.\nLo \"Zimmerit\" venne applicato a tutti i mezzi corazzati che operassero vicino alla linea del fronte, sia carri armati che cannoni semoventi, mentre trov\u00f2 una limitatissima applicazione su altre tipologie di veicoli. Come detto l'applicazione di questo rivestimento dava al mezzo un aspetto \"rugoso\".\nL'applicazione dello \"Zimmerit\" avveniva direttamente in fabbrica. Su molti veicoli venne applicato per\u00f2 sul campo. Questo spiega perch\u00e9 non esista uno schema unico di applicazione su tutti i mezzi ma si ritrovino diverse \"forme\", che vanno da quella a \"blocchetti\" regolari, che in teoria doveva essere lo standard, a forme meno comuni come quelle romboidali che ricordavano lo schema delle cialde dei wafer.\nLo \"Zimmerit\" trov\u00f2 il suo massimo impiego sui veicoli impiegati nelle offensive; venne eliminato verso la met\u00e0 del 1944, quando i mezzi corazzati tedeschi si trovarono sulla difensiva. Anche il miglioramento delle armi controcarro contribu\u00ec a renderlo obsoleto."}
{"id": "217899", "revid": "12760", "url": "https://it.wikipedia.org/wiki?curid=217899", "title": "Tetis", "text": ""}
{"id": "217900", "revid": "111230", "url": "https://it.wikipedia.org/wiki?curid=217900", "title": "Duke Nukem 3d", "text": ""}
{"id": "217911", "revid": "1305772", "url": "https://it.wikipedia.org/wiki?curid=217911", "title": "In Utero (album)", "text": "In Utero \u00e8 il terzo album in studio del gruppo musicale statunitense Nirvana, pubblicato il 21 settembre 1993 dalla Geffen Records.\nLa rivista \"Rolling Stone\" ha inserito l'album al 439\u00ba posto della sua lista dei 500 migliori album, mentre \"Kerrang!\" lo ha inserito al primo posto nella sua lista dei \"100 Albums You Must Hear Before You Die\".\nAntefatti.\nI Nirvana debuttarono nel \"mainstream\" musicale con il secondo album di studio \"Nevermind\" pubblicato dalla Geffen Records nel 1991. Nonostante l'etichetta avesse previsto una modesta stima di copie vendute, \"Nevermind\" divenne un enorme successo commerciale, vendendo milioni di copie e contribuendo a far diventare popolare il grunge di Seattle e il rock alternativo in generale. Tuttavia, i tre membri del gruppo \u2013 il cantante e chitarrista Kurt Cobain, il bassista Krist Novoselic e il batterista Dave Grohl \u2013 successivamente si espressero insoddisfatti del suono dell'album, menzionando tra i difetti la produzione di Butch Vig troppo raffinata. All'inizio del 1992, Cobain ha dichiarato a \"Rolling Stone\" di essere sicuro del fatto che il loro prossimo album avrebbe mostrato \u00abentrambi gli estremi\u00bb del suono, dicendo che \u00absarebbe stato pi\u00f9 grezzo in alcuni brani e pi\u00f9 caramellato in altri. Non sarebbe stato unidimensionale [come \"Nevermind\"].\u00bb Cobain ebbe l'intenzione di iniziare a lavorare sull'album nell'estate del 1992. Tuttavia, il gruppo fu impossibilitato dal momento che Cobain e gli altri membri del gruppo vivevano in citt\u00e0 differenti. Inoltre, Cobain e la moglie Courtney Love erano in attesa di loro figlia, Frances Bean. I discografici sperarono in un nuovo album per la fine del 1992, ma dato che il lavoro sull'album procedeva lentamente, l'etichetta pubblic\u00f2 la compilation \"Incesticide\" nel dicembre del 1992.\nIn un'intervista concessa a \"Melody Maker\" nel luglio del 1992, Cobain dichiar\u00f2 al giornalista britannico Everett True di essere interessato nel registrare con Jack Endino (produttore del loro album di debutto \"Bleach\" del 1989) e Steve Albini (fondatore, nonch\u00e9 frontman del gruppo noise rock Big Black e affermato produttore di varie pubblicazioni di musica indipendente). Cobain afferm\u00f2 di voler poi scegliere il materiale migliore tratto dalle sessioni di registrazione da includere nel loro prossimo album studio. Nell'ottobre del 1992 i Nirvana registrarono una serie di brani (perlopi\u00f9 strumentali) durante una \"demo session\" con Endino a Seattle; molte di queste canzoni furono successivamente ri-registrate per \"In Utero\". Endino ha ricordato che il gruppo non gli chiese di produrre il loro album, ma ha notato che discutevano costantemente sul fatto di collaborare con Albini. Il terzetto registr\u00f2 altri demo durante il tour in Brasile nel gennaio del 1993. Una delle tracce tratte da questa sessione, la lunga improvvisazione \"Gallons of Rubbing Alcohol Flow Through the Strip\", fu inclusa come traccia fantasma nelle copie di \"In Utero\" destinate al mercato non statunitense.\nInfine, i Nirvana presero la decisione di collaborare con Steve Albini per registrare il loro terzo album. Nella scena musicale indipendente statunitense, Albini aveva una reputazione di individuo scrupoloso e supponente. Nel 1993, Cobain ha dichiarato a \"Request\" di voler collaborare con lui perch\u00e9 \u00e8 stato il produttore di due dei suoi album preferiti: \"Surfer Rosa\" dei Pixies e \"Pod\" dei Breeders (entrambi gruppi in cui ha militato Kim Deal). Ispirato da questi album, Cobain era deciso a voler utilizzare la tecnica di Albini nel catturare la naturale acustica dell'ambiente chiuso dello studio, attraverso il posizionamento di diversi microfoni, metodi che i precedenti produttori si rifiutarono di adottare. Mesi prima che la band avesse anche solo contattato Albini cominciarono a circolare voci sul fatto che Albini avesse in programma di produrre l'album. Albini invi\u00f2 alla stampa britannica una dichiarazione in cui affermava di non essere coinvolto in questo progetto, solo per poi ricevere qualche giorno dopo una telefonata dall'agente dei Nirvana che gli chiese di lavorare con loro. Pur considerando i Nirvana come \"i R.E.M. con un Fuzzbox\" e \"una versione insignificante del suono di Seattle\", Albini ha poi confessato al biografo dei Nirvana Michael Azerrad di aver accettato perch\u00e9 si sentiva dispiaciuto per i membri della band, a suo dire \"lo stesso tipo di persone che fanno parte di quelle band di ragazzini con cui ho a che fare\", alla merc\u00e9 della loro casa discografica. Prima di iniziare le sessioni di registrazione, la band ha inviato ad Albini un nastro di demo registrate durante il tour in Brasile. In risposta, Albini ha inviato a Cobain una copia dell'album di PJ Harvey da lui prodotto nel dicembre del 1992 \"Rid of Me\" per dargli un'idea dell'acustica dello studio in cui avrebbero dovuto registrare.\nNel 2013, in occasione del ventennale dell'album, all'interno dell'edizione in boxset della ristampa del disco viene inclusa la lettera che Steve Albini scrisse alla band prima di iniziare le registrazioni, lettera che rappresenta una sorta di dichiarazione di intenti del produttore.\nGrafica e titolo.\nKurt Cobain, originariamente, aveva intenzione di intitolare l'album \"I Hate Myself and I Want to Die\" (\"Odio me stesso e voglio morire\") frase tratta dal suo diario del 1992. In quel periodo Cobain era solito utilizzare la frase come risposta ogni qualvolta gli veniva chiesto come stava. Cobain intendeva il titolo come uno scherzo; ha dichiarato di essere \"stanco di prendere il gruppo sul serio e che tutti gli altri lo prendano sul serio\". Novoselic convinse Cobain a cambiare il titolo per il timore di scatenare possibili controversie legali. Successivamente il gruppo prese in considerazione il titolo \"Verse Chorus Verse\" (titolo preso dall'omonima canzone, nonch\u00e9 titolo originario del brano poi conosciuto come \"Sappy\") prima di trovare quello definitivo \"In Utero\", tratto da una poesia scritta da Courtney Love.\nL'art director dell'album, nonch\u00e9 curatore grafico di tutte le pubblicazioni dei Nirvana con la Geffen Records, \u00e8 stato Robert Fisher. La maggior parte delle idee per l'artwork di \"In Utero\" e dei relativi singoli furono di Cobain. Da quanto riportato da Fisher emerge che Cobain gli avrebbe suggerito solo qualche vago abbozzo da elaborare dicendogli \"Fanne qualcosa\". La copertina frontale dell'album raffigura un manichino trasparente dalle fedeli fattezze anatomiche sovrapposto a delle ali d'angelo. Cobain ha realizzato anche il collage che costituisce il retro della copertina, da lui descritto come \"Sesso e donna e \"In Utero\" e vagine e nascita e morte\" (\"Sex and woman and \"In Utero\" and vaginas and birth and death\"). L'opera rappresenta modellini di feti umani e di altre parti anatomiche distesi su un letto di orchidee e gigli. Il collage \u00e8 stato creato sul pavimento del salotto dell'abitazione di Cobain e fu fotografato da Charles Peterson dopo che Cobain lo ha inaspettatamente chiamato per avvertirlo. Successivamente furono aggiunti, intorno al perimetro del collage, i titoli dei brani dell'album e le illustrazioni dei simboli tratti dal libro \"The Woman's Dictionary of Symbols and Sacred Objects\" della scrittrice femminista Barbara G. Walker.\nEdizione 20\u00ba anniversario.\nIn occasione del ventesimo anniversario della pubblicazione dell'album, il 24 settembre 2013 esce \"In Utero - 20th Anniversary Edition\", disponibile in due formati:"}
{"id": "217918", "revid": "287204", "url": "https://it.wikipedia.org/wiki?curid=217918", "title": "Shining", "text": "Il titolo \"Shining (The Shining)\" pu\u00f2 riferirsi a:"}
{"id": "217920", "revid": "599013", "url": "https://it.wikipedia.org/wiki?curid=217920", "title": "Mandato", "text": "Il mandato, in diritto, \u00e8 un istituto giuridico in forza del quale un soggetto detto \"mandatario\" assume una obbligazione di compiere uno o pi\u00f9 atti giuridici per conto di un altro soggetto detto \"mandante\".\nStoria.\nNel diritto romano, si trattava di un contratto consensuale bilaterale imperfetto (le obbligazioni sorgevano di sicuro per il mandatario, non sempre per il mandante), sviluppatosi nell'ambito del \"ius gentium\", per cui un soggetto conferiva un incarico ad altro soggetto, il quale si impegnava a eseguirlo gratuitamente. Nessun compenso era dovuto al mandatario (se si conveniva un compenso e ne ricorrevano gli estremi, il rapporto si faceva rientrare nella \"locatio conductio operis\"). L'incarico poteva essere dato sia per il compimento di negozi giuridici sia per atti meramente fattuali (pulire, rammendare, fare la spesa).\nNel diritto internazionale era uno strumento giuridico creato dall'art. 22 del patto istitutivo della Societ\u00e0 delle Nazioni per la tutela delle popolazioni incapaci di autogovernarsi, dopo la fine della seconda guerra mondiale venne sostituito dall' amministrazione fiduciaria delle Nazioni Unite.\nContenuto.\n\u00c8 il contratto con cui una parte (mandatario) assume l'obbligo di compiere uno o pi\u00f9 atti giuridici nell'interesse (o per conto) dell'altra parte (mandante). Pu\u00f2 includere la rappresentanza mediante il conferimento di una procura, in virt\u00f9 della quale gli effetti giuridici degli atti compiuti dal mandatario in nome del mandante si verificano direttamente in capo al mandante. La rappresentanza pu\u00f2 anche essere impropria o indiretta. I terzi non hanno rapporti con il mandante.\nIl mandatario che agisce ai fini dell'acquisto o la vendita di beni opera con l'istituto della commissione e, quale commissionario, acquista diritti assumendo obblighi verso il committente, derivanti dal negozio giuridico. In virt\u00f9 del mandato ricevuto (commissione) il commissionario ha poi l'obbligo di trasferire, con successivo negozio, al mandante il diritto acquistato in nome proprio, ma nell'interesse del mandante. \u00c8 un principio fedelmente applicato per gli immobili e i beni mobili iscritti nei pubblici registri. In caso di inadempimento il mandante pu\u00f2 chiedere al Giudice l'attuazione del trasferimento mediante sentenza costitutiva.\nNel mondo.\nItalia.\nIl mandato secondo ordinamento giuridico italiano \u00e8 un contratto regolato dagli artt. 1703 e seguenti del codice civile italiano. Il contenuto del mandato dipende dall\u2019ampiezza delle determinazioni pattizie di cui \u00e8 frutto: possiamo quindi avere un mandato in cui le parti stabiliscono il tipo di atti da compiere e il loro numero, l'affare gestorio da realizzare, il tempo di adempimento; viceversa, possiamo avere anche un mandato in cui viene specificata solo la natura o la qualit\u00e0 degli atti da realizzare, senza ulteriore specificazione."}
{"id": "217922", "revid": "2225", "url": "https://it.wikipedia.org/wiki?curid=217922", "title": "Premi C\u00e9sar", "text": ""}
{"id": "217923", "revid": "125142241", "url": "https://it.wikipedia.org/wiki?curid=217923", "title": "Federico Barocci", "text": "Il suo stile elegante lo fa ritenere un importante esponente del Manierismo italiano e dell'arte della Controriforma. \u00c8 considerato uno dei precursori del Barocco.\nBiografia.\nNato in Urbino, in via San Giovanni (a lui intitolata, agl'inizi del XX secolo ca), da una famiglia di origini lombarde (Ambrogio Barocci o Ambrogio da Milano, uno scultore del XV secolo, era suo antenato), Barocci, anche scritto Barozzi, \u00e8 uno dei pittori pi\u00f9 importanti nel periodo (spesso poco considerato) dell'arte durante la Controriforma, che intercorre fra Correggio e Caravaggio.\nLa sua carriera iniziale a Roma fu veloce e brillante, ispirata da Raffaello, ammirata da un ormai anziano Michelangelo e consigliata da Taddeo Zuccari. L'adesione di Barocci alla Controriforma condizion\u00f2 la sua lunga e fruttuosa carriera. Un personaggio chiave fu San Filippo Neri, i cui Oratori cercavano di ricollegare il regno dello spirito con la vita quotidiana delle persone. San Filippo commission\u00f2 a Barocci una pala d'altare con la \"Visitazione\" per la sua Chiesa Nuova (Santa Maria in Vallicella); si dice che la contemplazione del dipinto lo port\u00f2 all'estasi. Nel quadro Elisabetta e la Vergine si salutano come se fossero nel contesto della vita quotidiana di Roma.\nBarocci fugg\u00ec da Roma sostenendo di essere stato avvelenato per gelosia, rimanendo poi menomato per tutta la vita da una condizione di salute delicata. Ritorn\u00f2 alla sua natia Urbino nel 1565 in una sorta di volontario ritiro, interrotto solo dai contatti con i numerosi committenti sparsi per tutt'Italia. Entr\u00f2 sotto la protezione di Francesco Maria II della Rovere, duca di Urbino. Il Palazzo Ducale si vede nello sfondo dei suoi dipinti, resi in una prospettiva forzata che sembra un'anticipazione della futura pittura Barocca. Barocci era anche un ritrattista sensibile e immortal\u00f2 il duca in una tela oggi agli Uffizi.\nAnche se lontano da Roma, dove poteva scambiare esperienze artistiche e trovare fama, a Urbino, ormai in decadenza e prossima a essere annessa allo Stato Pontificio, ma animata, grazie agli studi scientifici, da una notevole vivacit\u00e0 culturale, Barocci riusc\u00ec a ottenere importanti commissioni per le sue pale d'altare, avvicinandosi alle correnti pi\u00f9 innovative dei Francescani e dei Cappuccini.\nMantenne anche un livello inventivo che sfidava il suo relativo isolamento. Potrebbe aver visto i disegni colorati a gesso o a pastello di Correggio, ma solo i notevoli studi a pastelli di Barocci restano a testimoniare i primi esempi di questa tecnica. Nei pastelli e negli schizzi a olio (un'altra tecnica in cui fu un pioniere) le sfumature morbide, opalescenti di Barocci possono essere confrontate soltanto con l'etereo e lo sfumato di Leonardo da Vinci. Tali studi facevano parte di un complesso processo che Barocci usava per completare le sue pale d'altare. A causa della sua fragile condizione, doveva lavorare per brevi periodi durante il giorno e il duro lavoro di verniciatura delle pale veniva lasciato per ultimo. Una serie elaborata di passaggi che portavano al prodotto finale assicuravano la velocit\u00e0 e il successo nell'esecuzione. Barocci fece innumerevoli abbozzi: studi gestuali, di composizione, di figura (usando i modelli), di illuminazione (usando modelli d'argilla), di prospettiva, del colore, della natura, ecc. Esistono oltre 2000 disegni fatti da lui, pi\u00f9 di qualunque altro artista da quel periodo. Nella storia dell'incisione il Barocci fu un protagonista ed un innovatore. La tecnica a \"morsure replicate\" prese il via dalla sua \"Annunciazione\", un procedimento, questo tipo di morsura, \u00abche apr\u00ec all'acquaforte le pi\u00f9 moderne possibilit\u00e0 espressive\u00bb. \nOgni particolare \u00e8 stato affrontato in questo modo. Un buon esempio \u00e8 la sua \"Madonna del popolo\", agli Uffizi. \u00c8 un vortice di colore e di vitalit\u00e0, reso possibile dalla grande variet\u00e0 di persone, pose, prospettive, particolari naturali, colori, illuminazioni ed effetti atmosferici. Della \"Madonna del Popolo\" ci sono pervenuti molti disegni: dagli abbozzi iniziali agli studi per colorare teste, fino al cartone finale a grandezza intera.\nMalgrado questo processo scrupoloso, il genio del Barocci ha mantenuto pennellate appassionati e libere. Dovrebbe essere scritto di pi\u00f9 sulla singolare luminosit\u00e0 della tecnica di pittura del maestro, in cui una luce spirituale sembra tremolare come un gioiello attraverso facce, mani, drappeggi e cielo. La pennellata emotiva di Barocci non \u00e8 stata dimenticata da Pieter Paul Rubens. Rubens \u00e8 noto per aver fatto uno schizzo del suo drammatico \"Martirio di san Vitale\", in cui la carne ondeggiante del martire \u00e8 l'occhio di un altro turbine di figure, gesti e dramma. Il \"Martirio di san Livino\", di Rubens per esempio, sembra dovere molto a Barocci, dal putto che punta la fronda della palma, alla presenza dei cani nell'angolo in basso a destra.\nLa composizione avvolgente di Barocci e la messa a fuoco sull'impressionabile e sullo spirituale sono elementi che precorrono il barocco di Rubens. Ma anche nella proto-barocca \"Beata Michelina\" di Federico si possono vedere i preparativi di un alto capolavoro barocco: l \"Estasi di santa Teresa d'Avila\" di Bernini. L'espressione estatica, il drappeggio animato, l'unit\u00e0 della figura con la sorgente luminosa divina, le mani che ricevono: Barocci sembra introdurre il dramma palpabile del barocco pi\u00f9 di qualunque altro artista del suo tempo."}
{"id": "217926", "revid": "21583", "url": "https://it.wikipedia.org/wiki?curid=217926", "title": "Tu Fu", "text": ""}
{"id": "217927", "revid": "124624841", "url": "https://it.wikipedia.org/wiki?curid=217927", "title": "Luisa Zappa", "text": "Biografia.\nMoglie di Angelo Branduardi e pertanto nota anche come Luisa Branduardi, ha studiato letteratura inglese alla Statale di Milano (i due si sono conosciuti proprio durante questi anni universitari). Vive prevalentemente in una casa di campagna nel Varesotto, dove ha aiutato Branduardi a scavare nel patrimonio culturale della madrigalistica medievale onde dissotterrarne concetti espressivi poi disseminati nel suo repertorio, scrivendo la maggior parte dei testi (\"La pulce d'acqua\" e \"Cogli la prima mela\", tra i tanti) e lasciando affiorare le proprie composizioni poetiche, alcune delle quali tradotte in tedesco da Michael Ende, in francese da \u00c9tienne Roda-Gil o Georges Moustaki, e in inglese da Peter Sinfield.\nDal terreno pur fertilissimo della musica, Luisa Zappa \u00e8 di tanto in tanto uscita con qualche incursione nel cinema e in teatro, ad esempio \"Il viaggio incantato\" di Furio Bordon (per la regia di Francesco Macedonio), e la \"Lauda di Francesco\". Ha anche illustrato alcune copertine degli album del marito. Con Branduardi ha avuto due figlie."}
{"id": "217928", "revid": "599013", "url": "https://it.wikipedia.org/wiki?curid=217928", "title": "Deposito (diritto)", "text": "In diritto, si definisce deposito il contratto mediante il quale una parte detta \"depositario\" riceve dall'altra, detta \"deponente\" (o depositante) una cosa mobile con l'obbligo di custodirla e restituirla in natura.\nSi pensi, ad esempio, al caso di chi affida in custodia la propria valigia al deposito bagagli della stazione o di chi lascia la propria automobile in un parcheggio custodito.\nLa causa del deposito consiste, pertanto, nell'assicurare la custodia della cosa; al depositario non passa la propriet\u00e0 (diritto) n\u00e9 il possesso di essa: egli la detiene soltanto, nell'interesse del depositante, e non pu\u00f2 disporne n\u00e9 servirsene senza il consenso di quest'ultimo. Nell'ordinamento italiano, secondo quanto disposto dall'articolo 1767 del Codice Civile, il deposito si presume gratuito, salvo quindi una diversa volont\u00e0 delle parti.\nObbligazioni delle parti.\nLe principali obbligazioni del depositario sono le seguenti:\nLe principali obbligazioni del deponente sono:\nStoria.\nLa prima tutela giudiziaria del contratto di deposito risale al diritto romano e precisamente al periodo preclassico allorch\u00e9 il praetor concesse nell'ambito della sua iurisdictio un\"actio depositi in factum\" (e pi\u00f9 tardi un\"actio depositi in ius\") per tutelare il proprietario di un bene mobile il quale avesse affidato la detenzione del bene ad un altro soggetto, nel caso in cui il depositario non restituiva il bene mobile alla richiesta del depositante. Vi furono fattispecie in cui, per\u00f2, il depositario durante il periodo di deposito, andava incontro a spese indispensabili per la conservazione della res (ad esempio nel caso in cui si trattasse di un animale) o altre spese necessarie all'adempimento dell'obbligazione (p.es. spese di trasporto), o ancora, ricevesse danni dalla cosa depositata, in questo caso, il depositario poteva far valere l'obbligo di risarcimento nei confronti del depositante, tramite il ius retentionis, cio\u00e8, il diritto di tenere la cosa finch\u00e9 il depositante non avesse adempiuto. Il depositario non era inoltre responsabile del perimento della res dovuto a causa di forza maggiore, non risponder\u00e0 neanche nell'ipotesi in cui essa venga danneggiata o rubata da terzi. L'impossibilit\u00e0 della restituzione sar\u00e0 quindi in queste ipotesi a carico del depositante, il quale potr\u00e0 esperire direttamente l'actio furti (Gai. 3,207) o l'actio legis Aquiliae (per il danno iniura datum) contro l'autore dell'illecito."}
{"id": "217942", "revid": "767487", "url": "https://it.wikipedia.org/wiki?curid=217942", "title": "Sequestro convenzionale", "text": "Il sequestro convenzionale, nel diritto italiano, identifica il contratto mediante il quale due o pi\u00f9 persone affidano a un terzo soggetto una cosa o una pluralit\u00e0 di cose, oggetto di controversia tra le parti, affinch\u00e9 siano custodite e restituite a quella parte che ne avr\u00e0 diritto al termine della controversia (art. 1798 c.c.).\nEsecuzione del contratto.\nIl legislatore prevede che, qualora le parti non abbiano disciplinato gli obblighi, i poteri e i diritti degli stessi, questi siano regolate ai sensi dell'art. 1800 c.c.\nL'art. 1800 c.c..\nSi seguono le regole dettate per il contratto di deposito. In caso di pericolo dei beni affidati, il sequestratario pu\u00f2 venderle. Quanto prima dovr\u00e0 informare di tale atto gli interessati. Pu\u00f2 verificarsi il caso in cui, per la natura dei beni affidatagli, tale cose siano da amministrare. In questo caso, si dovranno applicare le norme che regolano il mandato.\nLiberazione del sequestratario.\nIl sequestratario non pu\u00f2 essere liberato da tale contratto prima che sia terminata la controversia, a meno che non vi sia un nuovo accordo delle parti o per giusti motivi (art. 1801 c.c.).\nCompenso e rimborso delle spese del sequestratario.\nIl sequestratario ha diritto ad una retribuzione per quanto svolto, a meno che le parti non abbiano stabilito diversamente. Ha sempre diritto al rimborso delle spese sostenute per l'esecuzione del contratto e per l'amministrazione della cosa (art. 1802 c.c.)."}
{"id": "217947", "revid": "287204", "url": "https://it.wikipedia.org/wiki?curid=217947", "title": "Comodato", "text": "In diritto si definisce comodato (da non confondere con il prestito) il contratto mediante il quale una parte (comodante) consegna ad un'altra (comodatario) una cosa mobile o un immobile affinch\u00e9 se ne serva per un tempo o per un uso determinato con l'obbligo di restituire la medesima cosa ricevuta.\nNormativa italiana.\nIn Italia, il comodato \u00e8 regolato dal Codice civile, libro quarto, titolo terzo, sezione terza, al capo XIV rubricato \"Del comodato\", che \u00e8 un capo composto dagli articoli numerati da a 1812, nonch\u00e9 da altre norme sparse, fra cui norme tributarie che ne impongono la registrazione, a pena di nullit\u00e0.\nNecessaria gratuit\u00e0.\nIl \"comodato \u00e8 essenzialmente gratuito\" (testuale nell'art. 1803 c.c., rubricato \"definizione\"), in quanto, se vi fosse un pagamento in denaro, ci troveremmo di fronte ad un altro tipo di contratto e cio\u00e8 alla locazione (ci\u00f2 che, nel linguaggio comune, viene sempre chiamato affitto, mentre tale nome spetta solo alla locazione di beni produttivi; art. 1615 c.c.). Dunque \u00e8 pleonastico ed errato parlare di comodato gratuito: il comodato \u00e8 sempre gratuito o non \u00e8 un comodato.\nEsiste tuttavia il comodato oneroso, che si verifica allorquando chi riceve in comodato il bene si obbliga ad adempiere ad una prestazione che, tuttavia, non assurge a corrispettivo del godimento. Es: la concessione in comodato della propria villa per il periodo estivo, in cambio della semina dell'erba in giardino, e della cura delle siepi.\nLa Cassazione ha qualificato come oneroso un comodato che prevedeva, da parte del comodatario, il pagamento di una somma periodica idonea al solo rimborso delle spese (Cass. 2001, n. 3021).\nIn alcuni casi \u00e8 possibile che il contratto di comodato preveda un risarcimento per le spese vive della cosa: caso frequente \u00e8 che il pagamento delle spese condominiali negli immobili sia a totale carico del comodatario (colui che ha ricevuto la cosa).\nAppartenenza alla categoria dei contratti reali.\nIl comodato appartiene alla categoria dei contratti reali, ossia richiede per la sua conclusione la consegna della cosa (infatti, testualmente, la parte \"consegna\", non \"si obbliga a consegnare\").\nPrima della consegna, il contratto non \u00e8 perfezionato, ma si avr\u00e0 solo (a seconda dei casi) un contratto preliminare o una trattativa.\nEffetti obbligatori.\nLa conseguenza giuridica del contratto di comodato \u00e8 quella di fare nascere diritti e obblighi, senza produrre effetti reali o traslativi. Infatti, non si ha come effetto il trasferimento della propriet\u00e0 del bene ovvero il trasferimento di un diritto reale sul bene stesso, del quale il comodatario acquisisce il solo diritto personale di godimento.\nDifferenza con il mutuo.\nCon il comodato, per definizione, la parte comodataria si impegna a restituire la \"stessa cosa\" ricevuta in prestito, che di solito \u00e8 quello che in diritto si definisce un bene infungibile e non consumabile. Il prestito di un libro prevede la restituzione del medesimo volume, la stessa copia.\nIn ci\u00f2 il comodato si differenzia dal mutuo: nel mutuo si prestano beni fungibili consumabili, come ad esempio il denaro, con l'obbligo di restituire la stessa quantit\u00e0, non la stessa cosa.\nIl prestito di 100 euro, vuole la restituzione di altri 100 euro (se del caso, con interessi) non della specifica banconota, solo la stessa cifra.\nQuesto perch\u00e9 il denaro \u00e8 il bene consumabile per eccellenza: per usarlo va speso, ed allora il prestito \u00e8 utile se e solo se io posso spendere la somma ricevuta, per restituire poi a tempo debito il tantundem, e cio\u00e8 la stessa somma.\nIl mutuo non riguarda solo il denaro, ma ogni bene consumabile, di cui importi solo la quantit\u00e0 (ad es: il sale, ecc.).\nUna eccezione a questa regola \u00e8 prevista per il comodato \"ad pompam\" o \"ad ostentationem\" (prestito per ostentare), istituto che ricorre nella pratica quando un soggetto chiede in comodato alcuni beni consumabili (es. della frutta) al solo fine di farne mostra (ad es. in una rappresentazione teatrale), o bottiglie di vino d'annata per farle solo vedere agli ospiti.\nAl di fuori di questo caso, il mutuo riguarda cose che verranno consumate, e di cui verr\u00e0 restituito un pari importo; il comodato cose che devono essere restituite tali e quali, magari deteriorate (un vestito indossato), ma non consumate."}
{"id": "217954", "revid": "12290", "url": "https://it.wikipedia.org/wiki?curid=217954", "title": "Mr.Mxyzptlk", "text": ""}
{"id": "217957", "revid": "6923", "url": "https://it.wikipedia.org/wiki?curid=217957", "title": "Sheshonq I", "text": "Si suppone che Sheshonq vada identificato con il faraone Sisach (o Sisak) di cui parla 1Re, 14, 25-26 (\"Durante il quinto anno di regno di Roboamo, Sisak, re d\u2019Egitto, attacc\u00f2 Gerusalemme\"), ma questa identificazione \u00e8 stata messa in dubbio da alcuni studiosi, i quali ritengono che Sheshonq possa essere vissuto circa un secolo dopo quanto sinora creduto.\nBiografia.\nSheshonq I era figlio di un influente principe di origine libica, Nimlot, della trib\u00f9 dei Mashuash, i cui capi si fregiavano del titolo di \"Grandi Capi di Ma\". Queste genti, entrate in Egitto come prigionieri di guerra ai tempi di Sethnakht e di Ramesse III, erano poi rimaste come mercenari nell'esercito (al tempo della XXI dinastia la maggior parte dell'esercito egizio era formato da mercenari).\nL'uso di concedere ai veterani appezzamenti di terra coltivabile aveva parzialmente egizianizzato le trib\u00f9 libiche ma, contemporaneamente, aveva permesso a queste di costituire principati, dotati di sempre maggior autonomia, nella regione che andava da Bubasti, nel delta del Nilo, fino ad Heraclepolis, all'imbocco della regione del Fayyum.\nSheshonq giunse al potere grazie all'appoggio del clero di Tanis, dell'esercito e dei principati libici senza per\u00f2 azioni di forza nei confronti dell'ultimo sovrano della XXI dinastia, Psusennes II di cui onor\u00f2 poi la memoria.\n\u00c8 possibile che una certa opposizione alla presa di potere di Sheshonq sia venuta dal potente clero tebano che godeva da pi\u00f9 di in secolo della quasi totale autonomia nel governo di parte dell'Alto Egitto.\nUna volta sconfitta questa opposizione, forse con l'uso dell'esercito, il sovrano mise sul seggio di \"Primo Profeta di Amon\" il figlio Iuput, riunificando, di fatto, il governo dell'Egitto.\nSotto il regno di Sheshonq l'Egitto riprese una politica estera pi\u00f9 aggressiva nell'area palestinese rinsaldando i rapporti commerciali con Biblo e contrapponendosi al potente Regno di Giuda governato dal re Salomone. In accordo con tale politica l'Egitto offr\u00ec ospitalit\u00e0 ed appoggio a Geroboamo della trib\u00f9 di Efraim che si era ribellato al re di Israele e Giuda e ne era stato sconfitto. Alla morte di Salomone, sfruttando le tensioni legate alla successione, Geroboamo ritorn\u00f2 in Palestina ponendosi a capo di una vasta coalizione e dopo aver sconfitto il successore di Salomone, Roboamo, fond\u00f2 il Regno di Israele sul territorio conquistato.\nDopo questi avvenimenti Sheshonq, valutando che la divisione in due regni avesse indebolito a sufficienza la potenza ebraica, prese a pretesto alcune incursioni di beduini nella penisola del Sinai per intervenire militarmente in Palestina. La campagna militare egizia travolse entrambi i regni, rendendoli tributari, arrivando a conquistare Gerusalemme e giungendo fino a Megiddo, dove Sheshonq fece erigere una stele celebrativa.\nLe imprese militari di questo energico sovrano furono celebrate con un lungo testo inciso sul muro meridionale del tempio di Karnak. L'iscrizione originale riportava il nome di 150 citt\u00e0 conquistate durante la campagna. Attualmente ne rimangono leggibili una settantina, non tutte identificate.\nA Sheshonq \u00e8 dovuta anche l'erezione del \"Vestibolo di Bubasti\" sempre a Karnak.\nCapitale di Sheshonq, e di tutta la XXII dinastia, fu la citt\u00e0 di Bubasti.\nPer legittimare la successione al trono del figlio Osorkon I gli fece sposare Maatkara, figlia di Psusennes II, ultimo sovrano della XXI dinastia.\nUna delle mogli di Sheshonq, Keroma(ma) potrebbe aver ricoperto la carica di \"Divina Sposa di Amon\", ruolo che fino a quel momento era stato assegnato a principesse reali prive di vincoli coniugali.\nUn altro figlio del sovrano, Nimlot, ebbe il comando militare di Heracleopolis Magna che venne a costituire, in pratica, un principato quasi del tutto autonomo.\nNon si conosce la posizione della tomba di Sheshonq I n\u00e9 \u00e8 stata rinvenuta la mummia; ci \u00e8 per\u00f2 pervenuta una stele, detta Stele di Dakhla, datata al suo V anno di regno.\nL'Era Sheshonq.\nSul finire degli anni '60, l'Acad\u00e9mie Berb\u00e8re, fondata a Parigi da alcuni Berberi emigrati in Francia allo scopo di preservare e diffondere la cultura berbera, si impegn\u00f2 nella ricerca di tutti quegli elementi che potevano illustrare la civilt\u00e0 berbera nei secoli anteriori alla conquista araba, allo scopo di fondare su solide basi le proprie richieste di un riconoscimento delle specificit\u00e0 linguistiche e culturali dei Berberi, pesantemente discriminati nei paesi del Nordafrica che avevano da poco ottenuto l'indipendenza in un contesto ideologico molto incline al panarabismo. Tra le altre cose, l'Acad\u00e9mie \"scopr\u00ec\" l'esistenza di una dinastia di sovrani egizi di stirpe libica, e decise di solennizzare questa manifestazione cos\u00ec antica della civilt\u00e0 berbera prendendo addirittura l'anno di ascesa al potere di questa dinastia come inizio di una nuova \"era\" secondo cui calcolare gli anni, in modo indipendente dal calendario \"occidentale\" e da quello \"islamico\".\nNacque cos\u00ec l'Era Sheshonq (o \"Era Chachnak\", nella bizzarra traslitterazione degli Accademici), il cui inizio fu fatto corrispondere al 950 a.C. Per cui, ad esempio, il 2006 corrisponde al 2956 dell'Era Sheshonq. La proposta trov\u00f2 rapidamente un largo seguito, anche perch\u00e9 tra i Berberi esisteva la consapevolezza di avere un \"calendario particolare\", dal momento che era tradizionale festeggiare l'inizio dell'anno secondo il calendario giuliano ereditato dai Romani e mai modificato secondo la riforma gregoriana, vale a dire quasi due settimane dopo il capodanno europeo.\nOramai la datazione secondo l'Era Sheshonq \u00e8 largamente impiegata da tutti i \"militanti\" e le associazioni culturali berbere, in Nordafrica e nell'emigrazione. Col tempo, la figura di \"Chachnak\" \u00e8 stata arricchita di particolari leggendari, e non \u00e8 raro oggi leggere su giornali algerini o marocchini, in occasione del capodanno berbero, articoli che, incuranti di ogni verosimiglianza storica o geografica, illustrano come in tale data si ricordi una grande battaglia che \"Chachnak\" avrebbe vinto nel 950 a.C. a Tlemcen (ovest dell'Algeria!) contro Ramesse II conquistando cos\u00ec il potere in Egitto."}
{"id": "217958", "revid": "37401", "url": "https://it.wikipedia.org/wiki?curid=217958", "title": "Complemento di et\u00e0", "text": ""}
{"id": "217959", "revid": "124877628", "url": "https://it.wikipedia.org/wiki?curid=217959", "title": "Mutuo", "text": "Il mutuo \u00e8 un contratto mediante il quale una parte, detta \"mutuante\", consegna all'altra, detta \"mutuataria\", in credito o prestito una somma di denaro o una quantit\u00e0 di beni fungibili, che l'altra parte si obbliga a restituire alla scadenza con altrettante cose della stessa specie, qualit\u00e0 o valore. Un mutuo \u00e8 generalmente utilizzato dal contraente per l'acquisto di beni o servizi: tipico \u00e8 il mutuo bancario richiesto per la compravendita di beni immobili oppure ristrutturazioni di edifici o quello richiesto da un imprenditore per le sue attivit\u00e0 aziendali (es. investimenti in ricerca e sviluppo, ampliamento ecc...).\nStoria.\nIl \"mutuum\" nel diritto romano fu una obbligazione \"re contractae\" (obbligazione nascente dalla consegna della cosa, o reale) in cui un mutuante trasferiva la propriet\u00e0 di una quantit\u00e0 di un bene fungibile e consumabile ad un mutuatario, il quale si obbligava con il primo a restituirgli ad una scadenza prefissata uguale quantit\u00e0 delle cose fungibili ricevute e pressappoco della stessa qualit\u00e0.\nDescrizione.\nSi tratta di un contratto reale e pu\u00f2 essere sia a titolo gratuito sia a titolo oneroso (detto anche mutuo feneratizio), che si perfeziona con la consegna al mutuatario. \u00c8 inoltre un contratto tipico la cui nozione \u00e8 accolta nell'ordinamento giuridico italiano dall'art. 1813 del Codice Civile. La fattispecie regolata dall'art. 1813 \u00e8 esclusivamente quella del mutuo inteso quale contratto reale, che si conclude con la consegna del danaro o dei beni fungibili, da non confondersi con i mutui finanziari, che possono validamente concludersi con il mero consenso.\nUna tra le figure pi\u00f9 diffuse nella prassi \u00e8 il mutuo immobiliare, concesso per soddisfare esigenze di denaro relative all'acquisto di un bene immobile per compravendita (o, nel caso di fabbricati, anche per costruzione). Il giorno della compravendita, in presenza di acquirente, venditore e funzionario della banca, il notaio pubblica due atti: il rogito che trasferisce la propriet\u00e0 dell'immobile, e l'atto di mutuo immobiliare fra banca e acquirente, allegando il piano di ammortamento.\nUna particolare forma di mutuo immobiliare \u00e8 il mutuo fondiario: si tratta di un mutuo immobiliare con particolari caratteristiche di durata (superiore a 18 mesi) e rapporto tra somma mutuata e valore della garanzia (non superiore all'80% secondo la legislazione vigente).\nIn applicazione della precedente normativa sul credito fondiario, mutuo fondiario poteva venir concesso soltanto da alcuni istituti di credito espressamente autorizzati, che svolgevano tale attivit\u00e0 in via principale o disponevano al loro interno di una apposita Sezione Autonoma di Credito Fondiario (SACF); in seguito, anche in considerazione della crescente presenza di operatori stranieri sul mercato specifico, tale forma tecnica \u00e8 stata consentita a tutti gli intermediari finanziari.\nIn ogni caso, il mercato dei mutui oggettivamente resta pesantemente sbilanciato in favore dei mutuanti (in genere le banche), che propongono i loro prodotti in forma di offerta unilaterale, con scarsissimo margine di negoziabilit\u00e0 da parte del mutuatario in ordine alle condizioni economiche ed alle altre condizioni contrattuali. L'attivit\u00e0 di ricerca e mediazione tra banca e cliente viene svolta dal mediatore creditizio. \u00c8 vero per contro che lo snellimento delle procedure ha consentito la presentazione di una gamma di prodotti di buona articolazione. Essendo contrattualizzato, non \u00e8 modificabile unilateralmente da una delle parti.\nTrattazione matematica.\nAl tempo t=0 viene erogato un mutuo d'importo formula_1 . Tale somma viene restituita con rate costanti di importo R pagate a partire dal tempo t=1 pertanto se si considera l'anno come unit\u00e0 di misura allora R \u00e8 la rata annuale (conoscendo la rata mensile basta moltiplicarla per 12).\nIndicando con r il tasso di interesse costante con il quale viene calcolato l'interesse su debito residuo formula_2 si ha che:\nCalcolando formula_4 cio\u00e8 il mutuo dopo 1 anno si ha:\nCalcolando formula_6 cio\u00e8 il mutuo dopo 2 anni si ha:\nCalcolando formula_8 cio\u00e8 il mutuo dopo 3 anni si ha:\nPertanto il mutuo al tempo t sar\u00e0:\nPosto:\nRiscriviamo formula_2 come:\nMoltiplicando ambo i membri dell'equazione formula_14 per formula_15 si ha:\nSommando membro a membro le 2 equazioni si ottiene:\nDa cui si ricava:\nAllora il mutuo al tempo t risulta uguale a:\nConsiderando la successione formula_2 continua se ne pu\u00f2 calcolare la derivata per vedere quando \u00e8 crescente o decrescente. Pertanto risulta:\nformula_21\nper cui la derivata \u00e8 positiva e la funzione \u00e8 crescente per formula_22 e quindi in tal caso il mutuo non si estinguerebbe mai, mentre per formula_23 la derivata \u00e8 negativa, la funzione \u00e8 decrescente per cui dopo un certo tempo il mutuo si estingue.\nVolendo calcolare dopo quanto tempo il mutuo si estingue bisogna imporre la condizione:\nda cui si ottiene l'equazione esponenziale:\npertanto passando ai logaritmi si ottiene che il tempo formula_26 in corrispondenza del quale il mutuo si estingue \u00e8:\nmentre la rata annuale per estinguere il mutuo in un tempo annuale formula_28 al tasso di interesse r \u00e8 :"}
{"id": "217960", "revid": "767487", "url": "https://it.wikipedia.org/wiki?curid=217960", "title": "To the 5 Boroughs", "text": "To the 5 Boroughs \u00e8 il sesto album in studio dei Beastie Boys, pubblicato nel 2004.\nIl disco.\nI \"cinque quartieri\" a cui fa riferimento il titolo sono Brooklyn, Bronx, Queens, Manhattan e Staten Island, i sobborghi della citt\u00e0 di New York a cui la band legarono i ricordi dell'infanzia nella canzone \"An Open Letter to NYC\", una vera e propria dichiarazione d'amore nei confronti della citt\u00e0 e del suo recente dolore. A lanciare il disco fu il singolo \"Ch-Check It Out\", che raggiunse la vetta di diverse classifiche: stesso destino per l'album, al primo posto nelle classifiche di vendita di Canada, USA ed Europa, ed il secondo in Australia.\nIl regista svizzero Nathanial H\u00f6rnblow\u00e9r, alias Adam Yauch, dopo \"Hello Nasty\" gir\u00f2 un altro paio di video deliranti. Oltre a quello della canzone di lancio, caratterizzato da scene surreali che ricalcano i testi altrettanto insoliti, molto particolare fu quello di \"Triple Trouble\", dove i Beastie Boys, vestiti con tute di colore verde pisello, vengono trascinati a forza dallo scimmione Sasquatch nella sua caverna, per praticare ginnastica e suonare con il mostro. Gli altri singoli estratti dal disco, provvisti del rispettivo video musicale, furono \"An Open Letter to NYC\", \"Rhyme the Rhyme Well\" e \"Right Right Now Now\", unica canzone tra queste socialmente impegnata.\n\"To the 5 Boroughs\", seguito da una tourn\u00e9e mondiale che dur\u00f2 quasi un anno, fu recensito positivamente dalla maggior parte della critica, e Rolling Stone lo premi\u00f2 con l'unico \"5 stelle / 5\" del 2004.\nL'unico problema legato al disco fu legato alle lamentele di tantissimi fans britannici, che protestarono contro la band e la Capitol Records per il fatto che l'inserimento del CD nel lettore del computer causava l'installazione di spyware, software che provocano l'invio di dati a vari siti ed organizzazioni senza il benestare da parte dell'utente. I Beastie Boys respinsero le accuse, affermando di non essere stati informati di questo dalla loro casa discografica, a cui addossarono la responsabilit\u00e0 dell'accaduto, che alla fine non si assunse nessuno. Tuttavia, questi inconvenienti si registrarono solo in Inghilterra, mentre nel resto del continente non si verific\u00f2 alcun problema."}
{"id": "217961", "revid": "1718925", "url": "https://it.wikipedia.org/wiki?curid=217961", "title": "Cucina calabrese", "text": "La cucina calabrese \u00e8 una cucina povera, di origine contadina, con numerosi piatti fortemente legati alle ricorrenze religiose: a Natale e all'Epifania era usanza mettere in tavola tredici portate, mentre a Carnevale si mangiano maccheroni, polpette e carne di maiale. La Pasqua si festeggia con l'arrosto d'agnello, i cudduraci e i pani spirituali e cos\u00ec per le altre feste. Ogni evento della vita familiare (nozze, battesimi, ecc.) si festeggia sempre con una cena o un pranzo particolare. Una salsa molto importante \u00e8 la 'Nduja, piccantissima e ottima per i crostini.\nCaratteristiche.\nUn'avvertenza che occorre fare \u00e8 che la cucina calabrese non \u00e8 uniforme nelle sue province. In Calabria, come osserv\u00f2 il filologo tedesco Gerhard Rohlfs, non esiste una vera unit\u00e0 n\u00e9 etnica n\u00e9 linguistica e quindi anche le sue produzioni culinarie non sono omogenee, risentendo della antica divisione tra Calabria Citeriore e Calabria Ulteriore. Sono poche le pietanze che si possono trovare in tutte le attuali cinque province come ad esempio la pasta \"ca muddica e alici\", la parmigiana di melanzane e lo stoccafisso, che per\u00f2 hanno preparazioni differenti nei vari territori. La provincia di Reggio Calabria, e pi\u00f9 ancora la citt\u00e0 di Reggio, si differenzia dalle altre, specie da quella cosentina che, anche geograficamente, risulta molto distante.\nIn Calabria rivestono molta importanza i cibi conservati, come le acciughe sotto sale, dissalate e messe sotto olio col peperoncino, gli insaccati di maiale (come la 'Nduja e la soppressata calabrese), i formaggi, le verdure sottolio e i pomodori seccati, che consentivano di sopravvivere nei periodi di carestia, oltre che ai lunghi periodi d'assedio dei pirati saraceni (\"li turchi\").\nOggi nelle aree coltivate si raccolgono ottimi prodotti agricoli, sulle montagne si producono molti formaggi ed \u00e8 in crescita la viticoltura mentre si mantiene, se pur diminuita, la produzione di olive.\nLe ricette calabresi fanno molto uso di verdure, di cui il territorio \u00e8 fertile: melanzane soprattutto ma anche pomodori, peperoni, cipolle rosse, lattughe, broccoli e di legumi come fagioli, ceci, lenticchie e fave.\nUn ruolo centrale nella cucina calabrese \u00e8 occupato dal pane, curato nella preparazione e negli ingredienti (importante il grano duro) (speciale quello alla giugiulena) e dalle paste tradizionalmente fatte in casa; diffuso \u00e8 anche l'utilizzo di peperoncini, pi\u00f9 o meno piccanti, utilizzati in special modo in sughi e portate principali.\nVini.\nLa Calabria, un tempo chiamata \"Enotria\" (terra del vino), \u00e8 particolarmente ricca di vini dal sapore tipicamente meridionale, alcuni vigneti risalgono infatti all'antichit\u00e0, quando i coloni greci portarono i vitigni dalla madrepatria, cominciando a produrre il vino che ancora oggi viene da questa terra.\nProdotti Agroalimentari Tradizionali.\nIl Ministero delle Politiche Agricole e Alimentari, in collaborazione con la Regione Calabria, ha riconosciuto 272 prodotti calabresi come \"tradizionali\""}
{"id": "217963", "revid": "287204", "url": "https://it.wikipedia.org/wiki?curid=217963", "title": "Anticresi", "text": "Lanticresi \u00e8 un istituto giuridico dell'ordinamento italiano. Sostanzialmente fuori dall'ambito della garanzia - malgrado il linguaggio adoperato dal codice - si colloca anche questo istituto giuridico di scarsa o nulla diffusione, nell'Italia meridionale, ed \u00e8 un particolare contratto di garanzia dell'esazione e della realizzazione del credito, regolato dagli articoli dal 1960 al 1964 del codice civile. Era conosciuto con l'espressione significativa \"godere a godere\" o \"godi godi\".\nStoria.\nIl \"nomen juris\" \u00e8 di origine greca (deriva dalla commistione dei termini \u1f00\u03bd\u03c4\u03af, \"ant\u00ec\", letteralmente \"invece di, in luogo di\" e \u03c7\u03c1\u1fc6\u03c3\u03b9\u03c2, \"cr\u00e8sis\", \"uso, impiego, godimento\"). Ha avuto una qualche diffusione, grazie alla prevalenza dell'economia tipicamente rurale, nel mezzogiorno italiano dell'Ottocento: era qui conosciuto anche con le espressioni popolari \u201cgodi godi\u201d o \u201cgodere e godere\u201d. Ormai \u00e8 sostanzialmente desueto.\nStruttura, funzione e disciplina.\nCon questo contratto il debitore o un terzo si obbliga a consegnare al creditore un immobile a garanzia della realizzazione del suo credito: il fine che si persegue \u00e8 quello per il quale il creditore percepisca i frutti del bene concesso (per un massimo di dieci anni, che \u00e8 il termine legale del contratto in difetto di diversa pattuizione) imputandoli dapprima agli interessi, qualora dovuti, e infine al capitale. Se oggetto del contratto \u00e8 un edificio, i frutti dei quali il creditore godr\u00e0 saranno costituiti dal canone di locazione (infatti, il creditore anticretico pu\u00f2 stipulare un contratto di locazione avente ad oggetto il bene ottenuto per anticresi) o dal canone di mercato (qualora decida di abitare lui stesso l'immobile ricevuto).\nL'anticresi \u00e8 dunque un contratto consensuale con effetti obbligatori, che fonda in capo al creditore anticretico un diritto personale di godimento. Il contratto di anticresi richiede \"ad substantiam\" la forma scritta, a pena di nullit\u00e0 (art.1350 c.c., n.7); va trascritto (art.2643 c.c., n.12) per essere opponibile ai terzi, tra i quali gli acquirenti dal concedente o i suoi creditori: se l'anticresi non viene trascritta prima del pignoramento del bene che ha per oggetto, si applicher\u00e0 il principio generale e quindi il bene stesso sar\u00e0 aggredibile dal creditore pignoratizio procedente. \nIl creditore anticretico, salvo patto contrario, deve pagare i tributi annui ed i pesi gravanti sull'immobile ricevuto, e deve amministrarlo con la diligenza del buon padre di famiglia. Pu\u00f2 anche restituire l'immobile al debitore, a meno che non abbia rinunciato preventivamente a questa facolt\u00e0. Il codice civile (art. 1963) ribadisce per l'anticresi il divieto del patto commissorio, stabilendo la sanzione della nullit\u00e0 per ogni patto, anche successivo alla stipula del contratto, con il quale si stabilisce il passaggio in propriet\u00e0 del bene al creditore anticretico in caso d'inadempimento del debitore.\nPer l'anticresi \u00e8 richiesta la forma scritta \"ad substantiam\" (art. 1350 c.c., n. 7).\nDifferenze con l'ipoteca.\nLa differenza fra le due figure \u00e8 marcata. L'ipoteca non richiede che il possesso del bene immobile passi al creditore: anzi, di regola il possesso resta in capo al debitore, che gode anche dei frutti del bene ipotecato. Inoltre, l'ipoteca \u00e8 una causa di prelazione, che attribuisce al creditore ipotecario una posizione di privilegio rispetto agli altri creditori, consistente nella possibilit\u00e0 di soddisfarsi con preferenza sul ricavato della vendita del bene sottoposto a garanzia; l'anticresi \u00e8 invece un diritto derivante da un contratto e dunque produce un rapporto obbligatorio, non dando luogo ad un diritto reale."}
{"id": "217964", "revid": "37401", "url": "https://it.wikipedia.org/wiki?curid=217964", "title": "Complemento di argomento", "text": ""}
{"id": "217966", "revid": "15756", "url": "https://it.wikipedia.org/wiki?curid=217966", "title": "Ettore Bastianini", "text": "Biografia.\nOrigini e studi.\nNato in Via Paolo Mascagni (gi\u00e0 via di Stalloreggi di fuori), nella Contrada della Pantera, Ettore Bastianini pass\u00f2 l'infanzia in condizioni piuttosto umili, e non conobbe il padre. Da ragazzo, trovandosi a lavorare come garzone presso un pasticciere melomane, ebbe la fortuna d'incappare in una famiglia di artisti, gli Ammanati, che notarono la natura generosa della sua voce, e gli offrirono, oltre ad un appoggio morale, anche le sue prime lezioni di canto. La signora Fathima Ammanati, infatti, fu la sua prima maestra, e grazie a lei, che aveva ravvisato in Bastianini la corda del basso, debutt\u00f2 nel 1940 in una serie di concerti a Siena e dintorni.\nLa carriera da basso 1940-1951.\nGi\u00e0 nel 1941 Ettore veniva accolto presso il Centro di Avviamento al Teatro Lirico del Comunale di Firenze, allora diretto da Mario Labroca. Il debutto in palcoscenico avvenne a 23 anni nella parte di Colline nella \"Boh\u00e8me\" a Ravenna. Seguono Basilio, nel \"Barbiere\", a Pisa nel novembre del 1946, e al Cairo, nello stesso inverno, cui si aggiunge, sempre in suolo egizio, Raimondo nella \"Lucia di Lammermoor\".\nIl debutto ai Giardini Boboli di Firenze avviene il 5 giugno 1947, come Colline con Rolando Panerai cantato poi anche al Teatro Metastasio di Prato, cui seguono due debutti, quale Ferrando nel \"Trovatore\" e Ramfis nell\"Aida\", rispettivamente a Cesena e a Palermo.\nNel 1948 canta per la prima volta al Teatro Regio di Parma, come Alvise in \"Gioconda\" accanto all'allora celebre Maria Pedrini, Arrigo Pola e Mario Pierotti diretto da Oliviero De Fabritiis.\nLa carriera di Bastianini basso, seppur non eclatante, pare ben avviata dal principio, specialmente nell'ambito dell'opera contemporanea: il 24 aprile 1948, infatti, Ettore debutta alla Scala, come Tiresia nell'Oedipus Rex (Stravinskij), accanto a Suzanne Danco e Mario Petri diretto da Nino Sanzogno. Sempre nello stesso anno \u00e8 Colline ne \"La boh\u00e8me\" diretto da Francesco Molinari Pradelli con Renata Tebaldi, Mario Filippeschi e Piero Guelfi al Teatro Lirico di Torino.\nIl 1949 lo vede impegnato in una tourn\u00e9e egiziana, con \"Aida\", \"Barbiere\" e \"Trovatore\", e a Caracas (debutto sudamericano) con \"Aida\", \"Boh\u00e8me\" e \"Lucia\".\nA dicembre un debutto, al Liceu di Barcellona, quale Giorgio Walton ne \"I puritani\" ed a Parma Cirillo in Fedora (opera) con Giacinto Prandelli e lo zio Bonzo in Madama Butterfly.\nIl primo trimestre del 1950 vede Bastianini molto impegnato al Cairo e ad Alessandria, in parti gi\u00e0 rodate, cui si aggiungono Lotario nella \"Mignon\" e Abimelech nel \"Samson et Dalila\", accanto alla grande Gianna Pederzini.\nIn maggio \u00e8 il conte Rodolfo ne La sonnambula con Cesare Valletti a Parma.\nAd ottobre, presso il Teatro Alfieri (Torino), Bastianini ricopre il ruolo di Tobia Mika nella \"La sposa venduta\" di Smetana diretto da Franco Ghione con Alvinio Misciano, e, il 29 dicembre, canta nel suo primo concerto radiofonico \"Martini &amp; Rossi\".\nRitorno al Cairo nella primavera del 1951, con il notevole debutto nel \"Guglielmo Tell\" rossiniano; nella parte di Gualtiero (Bechi cantava il ruolo eponimo) ed in maggio Colline ne \"La boh\u00e8me\" diretto da Gianandrea Gavazzeni con Giuseppe Campora al Teatro Alfieri di Torino.\nLa carriera da baritono 1952-1965.\nDopo otto anni di una carriera dignitosa che, seppure costellata da una serie di affermazioni significative, non era riuscita a dare al cantante il successo internazionale che meritava, Bastianini incontr\u00f2 a Torino un maestro: Luciano Bettarini, con il quale intraprese un lungo anno di sacrific\u00ee e di stud\u00ee, al fine di passare alla corda baritonale.\nNel settembre 1952 canta nella prima assoluta di \"Arsa del Giglio\" di Giuseppe Pietri a Portoferraio.\nNel 1952, con risultati alquanto modesti, il neo baritono debuttava al Teatro dei Rinnovati a Siena, nella parte di Giorgio Germont in Traviata. Segu\u00ec Rigoletto, nella Fortezza Medicea della citt\u00e0 toscana.\nLa prima, grande conferma di Bastianini baritono avvenne alla fine di dicembre 1952, al Teatro Comunale di Firenze, con il debutto della parte del principe Jeletzki ne \"La dama di picche\" di \u010cajkovskij diretta da Artur Rodzi\u0144ski con Sena Jurinac e la Pederzini, produzione di cui rimane la registrazione radiofonica.\nAll'inizio del 1953 Bastianini \u00e8 impegnato, ad Amburgo, in una radiotrasmissione del Tabarro di Puccini, pubblicata in CD. Segue, a fine gennaio, il debutto, sempre a Firenze, nella parte di Enrico Ashton nella \"Lucia di Lammermoor\", accanto a Maria Callas, Giacomo Lauri-Volpi/Giuseppe Di Stefano e Raffaele Ari\u00e9 seguito dal Figaro ne Il barbiere di Siviglia (Rossini).\nAl Teatro Carlo Felice di Genova interpreta Olivier nel \"Capriccio\" di Strauss con Jolanda Gardino, e, di nuovo a Firenze, Andrea Bolkonskij in \"Guerra e Pace\" di Prokof'ev con Rosanna Carteri, Fedora Barbieri, Franco Corelli, Mirto Picchi ed Italo Tajo.\nSeguono, ad Augusta, Amonasro nell\"Aida\" - Amneris era Oralia Dom\u00ednguez - e Don Carlo nella \"Forza del destino\", con Leonie Rysanek. Il debutto nell\"Andrea Ch\u00e9nier\" (Carlo G\u00e9rard) avviene presso l'Alfieri di Torino con Ugo Novelli, seguito dalla parte di Cristo nell'oratorio della Passione di Lorenzo Perosi, a Perugia (che fu registrato da un membro del pubblico). Ma forse l'evento pi\u00f9 importante di questo anno 1953 fu il debutto al Metropolitan di New York, come Germont ne \"La traviata\" diretto da Fausto Cleva con Licia Albanese e Richard Tucker, Conte di Luna ne \"Il trovatore\" con Kurt Baum, Zinka Milanov e Nicola Moscona, ed Enrico in \"Lucia\" accanto a colleghi illustri quali Lily Pons, Jan Peerce e James McCracken nel 1954.\nAl Teatro La Fenice di Venezia debutta nel 1954 come Enrico Ashton in \"Lucia di Lammermoor\" con la Callas e Giorgio Tozzi.\nNel 1954 le nuove parti sono Atanaele nella Tha\u00efs di Massenet a Trieste (registrata e pubblicata), Melchiorre nell'Amahl di Menotti a Genova, l'Eugenio Onieghin di \u010cajkovskij alla Scala con Renata Tebaldi, Giuseppe Di Stefano, Cloe Elmo, Antonio Zerbini, Enrico Campi e Mario Carlin, Mazeppa dello stesso compositore, insieme con Magda Olivero e Boris Christoff a Firenze, il Rigoletto di Verdi alle Terme di Caracalla e ad Augusta e Marcello ne \"La boh\u00e8me\" con Clara Petrella e Giuseppe Campora/Gianni Raimondi al Teatro Nuovo di Torino.\nA novembre il ritorno al Metropolitan, con Traviata, Amonasro in Aida con Mario Del Monaco e Cesare Siepi, Carlo G\u00e9rard in \"Andrea Ch\u00e9nier\" con Del Monaco, Herva Nelli, Rosalind Elias, Alessio De Paolis, Frank Valentino e Salvatore Baccaloni, e nel 1955 l'assunzione di due nuovi ruoli al Met: Marcello nella Boh\u00e8me con Dorothy Kirsten e, personaggio amato tra tutti, Rodrigo nel Don Carlo con Jerome Hines.\nLa primavera del 1955 \u00e8 tutta americana, tra le tourn\u00e9e del Met a Filadelfia, Cleveland, Boston, Houston e Dallas, con Boh\u00e8me e Traviata.\nIl 28 maggio, pietra miliare nella carriera del baritono senese, la prima di Traviata alla Scala, con la regia di Visconti, protagonista la Callas, diretto da Carlo Maria Giulini che tutti abbiamo ascoltato almeno una volta ed in giugno al Teatro dell'Opera di Roma con Virginia Zeani e Giacinto Prandelli diretto da Vincenzo Bellezza.\nRitorno in America ad ottobre, con il debutto all'Opera di Chicago ne I puritani (Sir Riccardo Forth) con Nicola Rossi-Lemeni, e nel \"Trovatore\" con Jussi Bj\u00f6rling, in entrambi i casi diretto da Nicola Rescigno accanto alla Callas.\nAl Met riprende Aida, protagonista la Tebaldi, e Andrea Ch\u00e9nier con la Milanov.\nIn dicembre \u00e8 Michele ne Il tabarro diretto da Gabriele Santini con Virgilio Carbonari a Firenze dove nel gennaio 1956 \u00e8 Barnaba ne La Gioconda con Anita Cerquetti, Ebe Stignani e Gianni Poggi, in maggio Giorgio Germont ne \"La traviata\" diretto da Tullio Serafin con la Tebaldi e Nicola Filacuridi ed in giugno Rodrigo di Posa in \"Don Carlo\" diretto da Antonino Votto con Angelo Loforese e Giulio Neri.\nI momenti pi\u00f9 salienti dell'anno 1956 sono la ripresa della produzione viscontiana di Traviata, alla Scala, per ben otto rappresentazioni, il ritorno ormai fisso al Met con Boh\u00e8me, \"Rigoletto\" con Ris\u00eb Stevens e Lucia, il debutto nella parte di Renato nella prima di Un ballo in maschera diretto da Gianandrea Gavazzeni con Eugenia Ratti alla Scala, quello di Figaro ne \"Il barbiere di Siviglia\" al Teatro Comunale di Bologna diretto da Oliviero De Fabritiis con Afro Poli e Paolo Montarsolo e nell'Arena di Verona con Cesare Valletti e Renato Capecchi e nella Favorita (gi\u00e0 registrata l'anno precedente a Firenze con la Simionato) a Monterrey, che lo vede confrontarsi per la prima volta anche nella parte di Tonio nei Pagliacci, il Faust, nella parte di Valentino, a Napoli accanto Marcella Pobbe. In agosto debutta a Bilbao ne \"Il trovatore\" con Giulietta Simionato, Mario Filippeschi, Ivo Vinco ed Angelo Mercuriali ed in settembre \u00e8 \"Rigoletto\" con Gianna D'Angelo, Rina Cavallari ed Agostino Ferrin.\nArriviamo cos\u00ec al 1957 quando \u00e8 Renato in \"Un ballo in maschera\" a Firenze e canta \"La traviata\" con Alfredo Kraus e \"Pagliacci\" con Corelli a Bilbao.\nNuove parti: Escamillo nella Carmen di Bizet, al Metropolitan con Ris\u00eb Stevens e nell'Arena di Verona, e Re Carlo nell'Ernani diretto da Dimitri Mitropoulos con Del Monaco, a Firenze, in una produzione rimasta celebre (e pubblicata in CD), accanto a Del Monaco e la Cerquetti, sotto la direzione di Mitropoulos. Debutt\u00f2 a Citt\u00e0 del Messico nella Carmen e in Aida. L'anno termina con il trionfo del Ballo in Maschera scaligero, con la Callas, Di Stefano e Gavazzeni sul podio.\nAll'inizio del 1958 Bastianini affronta il ruolo di Michonnet nella prima di Adriana Lecouvreur (opera) di Cilea, con Franco Calabrese, la Simionato e Mercuriali alla Scala ed Escamillo in \"Carmen\" con Corelli e la Barbieri al Teatro Regio di Parma.\nIn aprile \u00e8 Belcore nella prima di L'elisir d'amore con Renata Scotto e Giuseppe Taddei alla Scala.\nA Napoli partecipa, quale protagonista, alla ripresa della Boh\u00e8me di Leoncavallo (conservata in disco).\nDebutt\u00f2 nelle parti di Scarpia (Tosca) al San Carlo, e Ernesto nel celebre revival del Pirata di Bellini avvenuto alla Scala, con Corelli, la Callas e Plinio Clabassi.\nSempre al San Carlo, \u00e8 sua una splendida interpretazione ne La forza del destino dello stesso anno, di cui esiste la versione in video.\nIn giugno, sempre a Milano, Ettore canta per la prima volta una delle sue parti migliori: il Nabucco di Verdi, nella prima accanto alla Cerquetti e Nicola Zaccaria ed Il Barone Scarpia in Tosca (opera) nella trasferta scaligera all'Expo 1958 di Bruxelles con la Tebaldi e Di Stefano.\nA luglio debutta al Festival di Salisburgo: primo incontro con il grande direttore Herbert von Karajan, come Rodrigo nel \"Don Carlo\" con i Wiener Philharmoniker, Eugenio Fernandi ed Anneliese Rothenberger, in cui riporta un trionfo memorabile.\nAncora a Napoli \u00e8 Michonnet in \"Adriana Lecouvreur\" con Mario Rossi (direttore d'orchestra) ed a Bilbao canta \"Un ballo in maschera\" con Ferruccio Tagliavini e Pia Tassinari, \"Ernani\" diretto da Arturo Basile con Pier Miranda Ferraro ed \"Il barbiere di Siviglia\".\nDopo una lunga, fortunata tourn\u00e9e nelle Americhe, e il debutto al Wiener Staatsoper di Vienna (citt\u00e0 che lo porter\u00e0 in trionfo ad ogni recita), come \"Rigoletto\" diretto da Alberto Erede con Hilde G\u00fcden e Mario Petri, Rodrigo nel \"Don Carlo\", Giorgio Germont ne \"La traviata\" e Ren\u00e9 Ankarstr\u00f6m in \"Un ballo in maschera\" con Birgit Nilsson (ruolo che rivestir\u00e0 in 23 recite viennesi fino al 1964), a dicembre Bastianini fa parte del cast della prima italiana di \"Eracle\" di H\u00e4ndel, in lingua italiana, nella parte di Lica originariamente affidata ad un contraltista con diretto da Lovro von Mata\u010di\u0107 con Elisabeth Schwarzkopf alla Scala dove nel 1959 \u00e8 Marcello nella prima di \"La boh\u00e8me\" con Giorgio Tadeo e Mariella Adani, Don Carlo nella prima di \"Ernani\" con Margherita Roberti e Piero De Palma, Michele nella prima di \"Il tabarro\" ed Il Conte di Luna nella prima di \"Il trovatore\".\nL'anno 1959 \u00e8 quello dei primi grandi successi viennesi: nella capitale austriaca Bastianini canta, nel giro di pochi mesi, in Ballo in Maschera, Don Carlo, Tonio (Taddeo) in Pagliacci (opera) con Eberhard Waechter, il Barone Scarpia in \"Tosca\" con Erich Kunz, Rigoletto e Carmen, intervallati da rappresentazioni alla Scala (Escamillo in \"Carmen\" con Gabriella Tucci) e in altri teatri (debutto a Bilbao nel Trovatore). A prova della straordinaria resistenza fisica di Bastianini, basterebbe esaminare la settimana dal 16 al 24 giugno: il 16 e il 20 sera Ettore risulta impegnato nel Don Carlo e nel Rigoletto a Vienna, il 23 alla Scala per un terzo atto dell'Ernani, e il 24 ritorno a Vienna nei Pagliacci.\nL'8 luglio \u00e8 \"Nabucco\" diretto da Bruno Bartoletti con Miriam Pirazzini e Gastone Limarilli al Giardino di Boboli di Firenze, in settembre \"Aida\" a Bilbao ed il 7 ottobre \"Rigoletto\" diretto da Franco Mannino con Kraus e Vinco al Teatro Donizetti di Bergamo.\nA novembre, dopo una serie di Adriana Lecouvreur a Napoli, con Corelli, Simionato e Olivero (la registrazione \u00e8 storica), Bastianini fa il suo come back negli Stati Uniti, a Dallas per affiancare la Callas nelle sue ultime recite di Lucia di Lammermoor, ed illustrarsi nel Barbiere. A luglio Bastianini era stato acclamato Capitano dalla sua Contrada\nIl 26 dicembre \u00e8 Anckarstr\u00f6m in \"Un ballo in maschera\" con Adriana Lazzarini a Roma.\nNel 1960 \u00e8 Carlo G\u00e9rard nella prima di \"Andrea Ch\u00e9nier\" con Del Monaco, la Tebaldi e Fiorenza Cossotto alla Scala.\nIl Met riapre le sue porte al trentaseienne baritono con Don Carlo ne \"La forza del destino\" diretto da Thomas Schippers con Fernando Corena, Trovatore con Bergonzi,la Stella e Giulietta Simionato, Andrea Ch\u00e9nier, tra il febbraio e l'aprile del 1960.\nSegue a Milano una ripresa del Ballo in Maschera come Renato nella prima, nell'allestimento del 1957, ma con la Stella al posto di Maria Callas.\nPoi, da maggio a novembre, salvo un'interruzione per Pagliacci e Cavalleria a Verona, Bastianini \u00e8 impegnato in una serie di 32 recite a Vienna, che lo vedono protagonista assoluto in opere ormai ben conosciute del suo repertorio come Amonasro in \"Aida\" diretto da Andr\u00e9 Cluytens con Christa Ludwig, Flaviano Lab\u00f2 e Gottlob Frick, Marcello ne \"La boh\u00e8me\" con Walter Berry, Carlo G\u00e9rard in \"Andrea Ch\u00e9nier\" e Don Carlos de Vargas ne \"La forza del destino\".\nVienna trova in Ettore Bastianini un nuovo idolo, e non lo tradir\u00e0 mai.\nIl 7 dicembre 1960 nella serata di gala per l'apertura della stagione, per il ritorno della Callas alla Scala, dopo due anni di assenza, viene ripreso il Poliuto di Donizetti.\nEttore vi interpreta, con grande successo personale, la parte di Severo (la registrazione \u00e8 sicuramente la pi\u00f9 nota dell'opera).\nIl 13 dicembre \u00e8 Rodrigo nella prima di \"Don Carlo\" con Nicolai Ghiaurov.\nIl 1961 non si discosta in molto dall'anno precedente, almeno nella prima parte.\nEttore canta Don Carlo di Vargas nella prima di \"La forza del destino\", Sir Riccardo Forth nella prima di \"I puritani\" con la Scotto e Lord Enrico Ashton nella prima di \"Lucia di Lammermoor\" con Joan Sutherland alla Scala, Renato in \"Un ballo in maschera\" diretto da Franco Capuana con Carlo Bergonzi a Torino, Carlo G\u00e9rard in \"Andrea Ch\u00e9nier\" con Angelo Nosotti a Venezia, in un'edizione radiofonica del Don Carlo, pubblicata in seguito in LP.\nLa nuova stagione viennese lo trova impegnato in 22 rappresentazioni, in un repertorio affine a quello degli anni passati, intervallate da Carmen a Verona e da Nabucco a Firenze (le registrazioni di queste produzioni esistono in CD). Bastianini debutta a Berlino, con il Trovatore, il 1\u00ba ottobre, accanto a Franco Corelli, Fedora Barbieri e Mirella Parutto, e passa l'intera stagione autunnale ed invernale tra la San Francisco Opera come Amonasro in \"Aida\" con Elinor Ross, Los Angeles e Dallas, con Count Anckarstroem (Renato) in \"Un ballo in maschera\" con Graziella Sciutti, \"Rigoletto\" con Mary Costa, \"Nabucco\" con Renato Cioni, Aida e Lucia (con Joan Sutherland e Pl\u00e1cido Domingo nella parte di Arturo). A fine anno, il 7 dicembre , nella serata di gala per l'apertura della stagione della Scala, \u00e8 il nobile Rolando ne La battaglia di Legnano, a fianco di due grandi suoi amici, Franco Corelli e Antonietta Stella. La prima \u00e8 stata radiotrasmessa e conservata.\nA gennaio e febbraio del 1962 la Scala porta Bastianini in trionfo in 11 rappresentazioni de La Favorita di Donizetti come Alfonso XI.\nSegue il debutto al Royal Opera House, Covent Garden di Londra, come Renato nel \"Ballo in Maschera\" con Jon Vickers, Regina Resnik ed Amy Shuard. I primi segni della malattia, che gli verr\u00e0 diagnosticata alcuni mesi pi\u00f9 tardi, cominciano ad essere percettibili e preoccupano Bastianini che, nel mese di maggio, consulta per la prima volta uno specialista a Vienna. Il pubblico della Scala non si capacita di alcune sue d\u00e9faillances nel corso di un \"Rigoletto\" in aprile; viene fischiato, riportando cos\u00ec il primo, amaro insuccesso.\nVienna, invece, non cessa di amarlo e di applaudirlo; 15 le rappresentazioni di quest'anno, in un repertorio che sembra ormai canonizzato: Aida, Carmen, Don Carlo ecc..\nGrande pagina della carriera di Bastianini furono le sei rappresentazioni di \"Trovatore\", a Salisburgo, sotto la direzione di Von Karajan: la registrazione della prima \u00e8 considerata come una delle migliori dell'opera, poich\u00e9 vanta, oltre alla presenza di Ettore, quella di Leontyne Price, Franco Corelli e Giulietta Simionato.\nFra ottobre e novembre: ritorno a Los Angeles, San Francisco con Escamillo in \"Carmen\" con Wilma Lipp, il Conte di Luna ne \"Il trovatore\", Marcello ne \"La boh\u00e8me\" con Victoria de los \u00c1ngeles e Marilyn Horne, Tonio (Taddeo) in \"Pagliacci\" ed il Barone Scarpia in \"Tosca\" e Chicago come \"Rigoletto\" diretto da Pierre Dervaux con la D'Angelo.\nL'anno si conclude con la riconciliazione con Milano, in una serie di \"Trovatore\" che inizia il 7 dicembre nella serata di gala per l'apertura della stagione, di cui rimane testimonianza discografica.\n26 rappresentazioni suggellano nel 1963, l'amore profondo e reciproco tra Ettore Bastianini e Vienna. Proprio a Vienna, a gennaio, gli viene ufficialmente diagnosticato (il referto istologico porta la data del 17 gennaio 1963) un \"linfoepitelioma\" alla faringe che gli coster\u00e0 la vita. Nonostante l'avanzare inesorabile del cancro e le dure sedute di radioterapia, che lo tengono fermo per quattro mesi, il cantante impegna tutte le sue energie nella musica.\nDa Salisburgo proviene una registrazione della ripresa di \"Trovatore\", opera che caratterizza anche il suo debutto a Tokyo nel mese di ottobre, ove ottiene un immenso successo personale.\nIn novembre a Vienna \u00e8 il Conte di Luna ne \"Il trovatore\" diretto da Karajan con Ilva Ligabue.\nL'anno si conclude con Rodrigo nella prima di \"Don Carlo\" alla Scala, a fianco, tra gli altri Bruno Prevedi, Martti Talvela e Leyla Gencer e nelle repliche di una giovanissima Raina Kabaivanska.\nSar\u00e0 questo il suo ultimo impegno scaligero. A luglio, Ettore ha l'onore, e la gioia, di portare alla vittoria la Contrada della Pantera.\nLe cure, particolarmente gravose (ed inefficaci) che venivano prodigate negli anni '60 in ambito oncologico, limitano sensibilmente l'attivit\u00e0 artistica di Bastianini, che rimane fermo (inspiegabilmente per i suoi contemporanei, ignari della malattia) per quattro mesi, da giugno a ottobre. Tranne delle recite piuttosto sfortunate di Trovatore a Prato, Ettore \u00e8 principalmente impegnato a Vienna, in una serie di 19 recite. Nonostante le forze comincino a mancare, il baritono senese debutta nella parte di Mephistoph\u00e9l\u00e8s ne La damnation de Faust di Hector Berlioz, a Napoli, il 26 dicembre.\nIl 1965 sar\u00e0 l'anno degli addii, consapevoli o meno: addio a Firenze come Barone Scarpia in \"Tosca\" diretto da Piero Bellugi, a Vienna, nel \"Don Carlo\" arrivando a 142 recite viennesi, al Giappone, con una serie di concerti trionfali quanto malinconici (resta la registrazione del primo, a Tokyo), a San Francisco e Los Angeles G\u00e9rard nell\"Andrea Ch\u00e9nier\" con la Tebaldi e Tucker ed al Met, prima come Scarpia in \"Tosca\" ed in dicembre proprio nella parte di Rodrigo di Posa, nel \"Don Carlo\" diretto da Thomas Schippers, con Martina Arroyo e Justino D\u00edaz, superando le 80 recite al Met, in un amaro quanto malinconico addio alla vita. Un ultimo debutto, tuttavia: Jago, nell'Otello, in quella citt\u00e0 del Cairo che l'aveva visto, giovane basso insoddisfatto della propria vocalit\u00e0.\nL'ultimo anno di vita di Bastianini si ammanta di silenzio e solitudine, interrotta soltanto da qualche apparizione pubblica in Contrada (inaugurazione della Sede, in gran parte dovuta ai suoi contributi). Il grande baritono senese trascorre i suoi ultimi mesi parte nella sua citt\u00e0 natale, capitano ancora in carica, parte sulle rive del Lago di Garda, a Sirmione, dove cerca conforto ad un male che ormai lo condanna. Siena rimarr\u00e0 per lui la citt\u00e0 natale, la citt\u00e0 della vita. Infine, nel 1966, si stabilisce definitivamente a Sirmione, forse conscio della prossimit\u00e0 della fine: Ed il 25 gennaio del 1967, Ettore Bastianini muore a Sirmione, a quarantaquattro anni, vicino alla giovane donna che aveva amato, che aveva lasciato, quattro anni prima, quando gli era stato diagnosticato il cancro e che gli \u00e8 accanto nelle ultime ore. Siena gli riserva i funerali dei grandi e ne conserva la tomba presso il Cimitero del Laterino.\nDella vita personale di Ettore Bastianini, che i colleghi definiscono unanimemente come uomo di grande riserbo e sensibilit\u00e0, poco \u00e8 noto: ebbe nel 1945, ancora giovanissimo, un figlio, che chiam\u00f2 Jago, in onore ad un ruolo in cui avrebbe debuttato soltanto vent'anni dopo. Piccola testimonianza, questa, di un amore infinito per la musica e il teatro. La corrispondenza, oggi conservata nella Biblioteca Donizetti di Bergamo, testimonia l'unico significativo legame sentimentale con una giovanissima danzatrice della Scala, Manuela Bianchi Porro, rapporto che Bastianini interruppe dopo la diagnosi di \"neoplasia.\" Avrebbe potuto curarsi, forse un'operazione avrebbe potuto allungargli la vita, se non salvargliela; prefer\u00ec cure meno invasive che gli lasciassero ancora qualche giorno, o mese, o anno di palcoscenico e di canto. Soltanto dopo la sua morte il pubblico, fino ai suoi pi\u00f9 stretti amici seppero del suo male: la discrezione dell'uomo aveva avuto la meglio anche su questo aspetto.\nAspetti vocali e artistici.\nDotato di una voce estesa e, in origine, piuttosto scura (da qui l'equivoco di una classificazione come basso), Bastianini pot\u00e9 fregiarsi, nel decennio scarso di piena salute vocale, del pi\u00f9 autentico timbro e spessore vocale del baritono verdiano, ed \u00e8 proprio nelle parti, nobili e sostenute, del compositore di Busseto che realizz\u00f2 le sue interpretazioni pi\u00f9 celebri (prima su tutti Rodrigo del \"Don Carlo\", poi Vargas nella \"Forza del Destino\", Germont in \"Traviata\", il Conte nel \"Trovatore\", Renato nel \"Ballo in Maschera\", Rolando nella \"Battaglia di Legnano\", Rigoletto, Nabucco ecc.).\nLa perfezione della tenuta dei fiati, e della plasticit\u00e0 conseguente del legato lo indicavano, all'epoca, anche nelle parti di baritono drammatico belcantista, specie in Donizetti: Alfonso nella \"Favorita\", Enrico nella \"Lucia di Lammermoor\", Severo nel \"Poliuto\", uno dei suoi pi\u00f9 grandi successi scaligeri. Il celebre musicologo Rodolfo Celletti, tuttavia, ha sottolineato (nel suo volume \"Il canto\", Milano 1989) la mancata educazione di Bastianini al canto a mezza voce, indispensabile, secondo lui, nel repertorio primo romantico. Altri hanno risposto che nel periodo storico in cui Bastianini fece carriera non vi era ancora una coscienza filologica tale da soddisfare ai criteri evocati dal Celletti. Ad ogni modo l'abilit\u00e0 del canto tenuto a mezza voce \u00e8 illustrata da Bastianini nel \"Don Carlo\" diretto da Von Karajan, Salisburgo 1958, con l'arioso \"Carlo ch'\u00e8 solo il nostro amore\".\nParte del percorso artistico del baritono senese \u00e8 segnata dall'approccio al Verismo: sua caratterizzazione di successo fu quella di Carlo G\u00e9rard nell\"Andrea Ch\u00e9nier\". Altro settore piuttosto influente nella sua formazione fu quello dell'opera russa: Ciaikovkij, Stravinskij e Prokofjev, seppure interpretati in italiano.\nArchivio.\nLa maggior parte del fondo di Ettore Bastianini \u00e8 giunto alla Contrada della Pantera per lascito testamentario alla sua morte; altra documentazione \u00e8 stata donata da amici e conoscenti di Bastianini in vari momenti: in particolar modo materiale audiovisivo della collezione privata di Luigi Rapezzi e documenti conservati da Aldo Venturini, avvocato e amico di Bastianini. La documentazione comprende: Atti e documenti; Diari, agende e taccuini: \u00e8 stato donato all'archivio della Contrada un diario di ricordi tenuto da Ettore Bastianini, che copre un arco temporale che va dal 1945 al 1964; Fotografie; Disegni: Costumi e oggetti di scena: Documenti su supporti avanzati: molto materiale audio e audiovisivo si conserva ancora negli scatoloni in cui pervenne all'ente conservatore e la Biblioteca. Nel 2018 la signora Manuela Bianchi Porro ha donato le lettere che le sono state scritte da Ettore Bastianini fra il 1958 e il 1963 alla Biblioteca Musicale Gaetano Donizetti di Bergamo. Nel 2021 queste lettere sono state raccolte e pubblicate integralmente nel libro \"Il mio pensiero per te.\" L'Associazione Internazionale Culturale Musicale Ettore Bastianini (nata nel 2012, sito web www.associazioneettorebastianini.org) ne tramanda la memoria."}
{"id": "217967", "revid": "2020096", "url": "https://it.wikipedia.org/wiki?curid=217967", "title": "Classifica mondiale della FIFA", "text": "La classifica mondiale della FIFA o ranking mondiale FIFA, chiamata ufficialmente per ragioni di sponsorizzazione FIFA Coca-Cola Men's World Ranking, \u00e8 un sistema di classificazione per nazionali di calcio, stilato mensilmente dalla FIFA per rendere possibile paragoni oggettivi tra le forze relative delle squadre nazionali attive in campo internazionale.\nLa classifica viene compilata attraverso un sistema a punti, calcolati in base ai risultati delle partite internazionali (comprese coppe e amichevoli) riconosciute dalla FIFA. Il sistema \u00e8 stato modificato diverse volte, generalmente per rispondere alle critiche ricevute, secondo le quali i precedenti metodi di calcolo non riflettevano realmente gli effettivi valori delle Nazionali di calcio. La versione attuale \u00e8 stata varata il 16 agosto 2018, ispirandosi al sistema di classificazione Elo usato negli scacchi e nel go.\nIn parallelo al ranking FIFA sono sorte nel corso degli anni classifiche alternative non ufficiali, tra cui il World Football Elo Ratings (anch'esso derivato da Elo) e l'Unofficial Football World Championships (che classifica le squadre in base al numero di volte in cui una squadra ha difeso il titolo di campione UFWC, seguendo un metodo simile a quello utilizzato nel pugilato: chi sconfigge i campioni in una partita ufficiale, diventa a sua volta campione).\nStoria.\nMetodo di calcolo (1993-1998).\nNel dicembre 1992 la FIFA pubblic\u00f2 per la prima volta, seppur in maniera informale, una classifica comparativa tra le nazionali di calcio ad essa associate. Fu per\u00f2 soltanto a partire dall'agosto 1993, con la sponsorizzazione della Coca-Cola, che la lista assunse carattere ufficiale e venne aggiornata pi\u00f9 frequentemente per essere pubblicata mensilmente. Inizialmente il sistema di calcolo era piuttosto semplice: assegnava infatti 3 punti per ogni vittoria ed 1 punto per ogni pareggio.\nMetodo di calcolo (1999-2006).\nPer via di questo approccio semplicistico, tuttavia, la FIFA cap\u00ec in seguito che bisognava aggiungere anche dei fattori sul valore delle partite. Per rendere pi\u00f9 equa ed obiettiva la comparazione, nel 1999 il sistema venne rivisitato, apportando le seguenti modifiche:\nInoltre vennero introdotti due premi speciali:\nLe modifiche resero il sistema pi\u00f9 complesso, ma migliorarono l'accuratezza dei punteggi.\nMetodo di calcolo (2006-2018).\nLa FIFA ha rinnovato il sistema di classificazione alla fine della Coppa del mondo del 2006, vinta dall'Italia, tredicesima nella classifica di maggio e seconda alle spalle del Brasile nella classifica di luglio. Il periodo di valutazione delle squadre \u00e8 stato ridotto da otto a quattro anni e le classifiche stilate sulla base di un metodo di calcolo pi\u00f9 semplice. Non contano pi\u00f9 i gol segnati e il vantaggio del fattore campo. Inoltre sono stati rivisti gli specifici metodi di calcolo, come ad esempio l'importanza attribuita in passato ai diversi tipi di partite. Il nuovo ranking ha debuttato il 12 luglio 2006.\nIl mutamento \u00e8 dovuto in gran parte alle continue critiche rivolte al precedente sistema. Molti esperti e appassionati di calcio hanno manifestato la loro disapprovazione verso un sistema che ritenevano impreciso, soprattutto se paragonato a quelli utilizzati in altri sport, e refrattario ai cambiamenti delle performance delle singole squadre. Gli ultimi piazzamenti, inaspettatamente molto alti, di alcune nazionali raramente considerate di primissimo livello erano accolti con scetticismo e influenzavano negativamente la credibilit\u00e0 del sistema agli occhi di molti fan del calcio. Le deludenti partite disputate da alcune squadre piazzate nelle prime posizioni ma eliminate gi\u00e0 alla prima fase del campionato del mondo del 2006 fornirono un'ulteriore conferma alle critiche.\nIl nuovo metodo di calcolo, introdotto nel luglio 2006, fu concordato a Lipsia il 7 dicembre 2005 da un comitato FIFA. Tra i cambiamenti apportati ci sono l'eliminazione dal computo complessivo dei fattori del gioco in casa o fuori casa e del numero di gol, oltre alla semplificazione di vari aspetti del sistema e alla riduzione del periodo di riferimento per i risultati da 8 a 4 anni. Tra i risultati conseguiti negli ultimi 4 anni, viene per\u00f2 data maggiore importanza a quelli pi\u00f9 recenti, grazie ad un sistema di pesi (vedi paragrafo). I fattori usati nel calcolo sono:\nLa formula per il calcolo dei punti ottenuti da una squadra in un dato incontro \u00e8 la seguente:\nformula_1\nRisultato della partita.\nNel metodo precedente veniva applicato un sistema complicato per l'assegnazione dei punti in base a quanto era forte l'avversario o a quanto era largo il margine di sconfitta, consentendo alle squadre pi\u00f9 deboli di guadagnare punti quando affrontavano avversari pi\u00f9 forti. Con il nuovo sistema, l'assegnazione dei punti ricavata dal risultato della partita \u00e8 diventata pi\u00f9 semplice: 3 punti per la vittoria, 1 per il pareggio e 0 per la sconfitta; nel caso in cui la partita viene decisa attraverso i tiri di rigore, la squadra vincente ottiene 2 punti, mentre quella perdente ne riceve 1.\nImportanza della partita.\nOgni partita ricopre una diversa importanza per le squadre, e la FIFA ha cercato di rispettare questo fattore impiegando un sistema pesato, nel quale le partite pi\u00f9 significative sono quelle giocate nella fase finale del campionato mondiale di calcio, mentre quelle meno significative sono le amichevoli.\nNella tabella sottostante sono riportati i moltiplicatori di importanza della partita, a seconda del tipo di incontro disputato.\nForza dell'avversario.\nIl nuovo sistema utilizza un fattore di forza dell'avversario basato sulla posizione occupata in classifica dalle squadre. Il sistema precedente calcolava, invece, tale fattore in base alla differenza punti in classifica tra le squadre.\nLa formula impiegata \u00e8 la seguente:\nformula_2\nVi sono per\u00f2 due eccezioni:\nEsempio 1: se l'avversario si trova attualmente all'8\u00ba posto, il suo moltiplicatore di forza vale:\nformula_3\nEsempio 2: se l'avversario si trova attualmente al 125\u00ba posto, il suo moltiplicatore di forza vale:\nformula_4\nEsempio 3: se l'avversario si trova attualmente al 188\u00ba posto, essendo al di sotto della posizione numero 150, il suo moltiplicatore di forza \u00e8 quello minimo, ossia 0,5.\nNel conteggio del moltiplicatore, la posizione viene ricavata dal ranking mondiale FIFA pi\u00f9 recente al momento in cui viene disputato l'incontro.\nForza della confederazione di appartenenza.\nNel calcolo complessivo, unitamente al moltiplicatore di forza dell'avversario, la FIFA prende in considerazione anche la forza relativa della confederazione di cui fa parte una Nazionale. Ad ogni confederazione viene assegnato un valore compreso tra 0,85 ed 1, ricavato a partire dalle prestazioni che hanno ottenuto nelle ultime tre edizioni di Coppa del Mondo FIFA. I valori attuali sono i seguenti:\nIl moltiplicatore usato nel calcolo \u00e8 la media tra i valori delle confederazioni delle due squadre:\nformula_5\nPeso delle partite pi\u00f9 recenti.\nNel calcolo vengono considerati gli incontri disputati negli ultimi 4 anni (ossia 48 mesi), ma c'\u00e8 un peso aggiuntivo per dare pi\u00f9 enfasi a quelli disputati pi\u00f9 recentemente. Il valore di tale peso \u00e8 calcolato nella maniera seguente:\nUn caso notevole \u00e8 dato dalla Nazionale di calcio di S\u00e3o Tom\u00e9 e Pr\u00edncipe, che nel dicembre 2007 fu eliminata dal ranking poich\u00e9 non aveva giocato alcuna partita nell'arco degli ultimi quattro anni. Per lo stesso motivo, la Nazionale di calcio della Papua Nuova Guinea non venne inserita nelle classifiche di luglio ed agosto del 2011.\nMetodo di calcolo (dal 2018).\nIl 10 giugno 2018 la FIFA ha approvato ed annunciato ufficialmente il suo nuovo sistema di classificazione. In un primo momento, esso sarebbe dovuto entrare in vigore nel luglio 2018 (ovvero subito dopo la fine del campionato mondiale di calcio 2018), ma non essendoci partite in programma tra le classifiche di luglio ed agosto, la sua introduzione \u00e8 stata posticipata direttamente ad agosto 2018. Inoltre la FIFA aveva pianificato originariamente di mantenere i precedenti punteggi come base di partenza, ma alla fine si \u00e8 deciso di ridistribuirli in maniera equa in un intervallo compreso tra i 1600 assegnati alla Germania (al primo posto nella classifica di giugno 2018) e gli 868 dati ad Anguilla, Bahamas, Eritrea, Somalia, Tonga e Turks e Caicos (che erano invece in fondo alla classifica), in base alla seguente formula:\nformula_6,\ndove R \u00e8 la posizione occupata nel giugno 2018. Se due o pi\u00f9 Nazionali avevano posizioni uguali, quella successiva ha ricevuto la posizione immediatamente successiva ai fini del riconteggio (ad esempio, se A e B erano entrambe alla posizione 11, ovvero R=11, a quella immediatamente seguente \u00e8 stato assegnato R=12 pur essendo alla posizione 13).\nIl metodo di calcolo adottato \u00e8 modellato in maniera simile a quello utilizzato nel sistema di classificazione Elo e le posizioni delle Nazionali vengono aggiornate di partita in partita nell'arco di un mese (quindi non pi\u00f9 in base ai risultati degli ultimi 4 anni). La formula utilizzata nel vigente metodo di calcolo \u00e8 la seguente:\ndove:\nInoltre, nelle sole fasi finali delle competizioni ad eliminazione diretta, se una Nazionale otterr\u00e0 un saldo negativo di punti (ad esempio perdendo oppure vincendo ai rigori contro una squadra posizionata pi\u00f9 in basso in classifica), in questo caso non le verranno scalati, ma resteranno invariati (ovvero se formula_10, allora formula_11).\nQuesta regola \u00e8 stata introdotta per premiare le Nazionali che arrivano alla fase ad eliminazione diretta, non facendo perdere loro il punteggio.\nStoria del primo posto.\n Capoliste del Ranking mondiale FIFA\nDopo l'introduzione del sistema, avvenuta nell'agosto del 1993, fu la Germania, campione del mondo da tre anni, la prima nazionale a guidare la classifica. Durante tale periodo infatti la squadra tedesca dominava il calcio mondiale, in quanto nel decennio precedente aveva raggiunto tre finali consecutive della Coppa del mondo, perdendo quelle del 1982 e 1986 e vincendo nel 1990, e la finale del campionato europeo del 1992 (persa). Il cambio della prima posizione in classifica avvenne quasi subito con il Brasile che si port\u00f2 in testa alla graduatoria durante le qualificazioni ai Mondiali del 1994. In seguito la vetta della classifica fu occupata per un breve periodo dall'Italia, la quale raggiunse la prima posizione, a pari punti (59) con i , nel novembre 1993, nella scia dell'ottimo girone di qualificazione al mondiale fino ad allora disputato. Un mese pi\u00f9 tardi fu di nuovo la Germania a tornare in testa, sebbene a pari punti con gli azzurri (59).\nIl successo del Brasile nel lungo raggruppamento di qualificazione sudamericano riport\u00f2 la squadra brasiliana al primo posto per un breve periodo. Durante il mondiale del 1994 in cima alla classifica era invece ritornata la Germania, che fu scalzata alla fine della competizione dallo stesso Brasile, neo-vincitore del suo quarto titolo mondiale. Il dominio del Brasile sarebbe durato quasi incontrastato per i successivi 7 anni. Il nuovo cambiamento in testa alla graduatoria si registr\u00f2 nel 2001, quando la Francia, che aveva vinto nei cinque anni precedenti un Mondiale (sconfiggendo in finale proprio il Brasile per 3-0) e un Europeo, super\u00f2 nella classifica il Brasile, diventando la nazionale pi\u00f9 forte del mondo secondo il ranking. Nel 2002 il Brasile conquist\u00f2 la Coppa del mondo di Giappone e Corea del Sud e arriv\u00f2 nuovamente in cima al ranking.\nUn lustro pi\u00f9 tardi, nel febbraio 2007, l'Italia torn\u00f2 a comandare la graduatoria, forte della vittoria al Mondiale del 2006. Nella classifica di marzo 2007 il primo posto fu occupato dall'Argentina, che, scavalcata l'Italia, si port\u00f2 in testa alla graduatoria della FIFA per la prima volta nella sua storia. Gli \"azzurri\" tornarono a comandare la classifica da aprile a luglio, mese in cui scesero al terzo posto a beneficio del Brasile e dell'Argentina, battuta per 3-0 dai brasiliani nella finale della Copa Am\u00e9rica 2007.\nNel settembre 2007 l'Italia torn\u00f2 in testa alla classifica; nel mese successivo fu l'Argentina a ritornare per la seconda volta nella sua storia al primo posto, grazie alle vittorie ottenute nel girone CONMEBOL di qualificazione al Mondiale di Sudafrica 2010.\nLa vittoria al campionato d'Europa 2008 proiett\u00f2 la Spagna per la prima volta al comando della classifica FIFA. Dalla vittoria del Brasile nella Confederations Cup 2009 a quella della Spagna nel Mondiale del 2010 vi fu un continuo alternarsi in testa da parte di queste due nazionali, fino al luglio 2010, quando la Spagna si aggiudic\u00f2 il Mondiale sudafricano.\nIl predominio della Spagna fu temporaneamente interrotto, il 24 agosto 2011, dai Paesi Bassi, che lasciarono di nuovo il comando alla Spagna il 21 settembre 2011.\nDopo la fine del Mondiale del 2014, la Germania, grazie alla vittoria del torneo, balz\u00f2 in testa alla classifica, posizione che non occupava dal 1994, per poi conservarla fino al luglio 2015, quando cedette lo scettro all'Argentina (che riprese il primo posto dopo sette anni). Il primato dell\"'Albiceleste\" venne meno nel novembre 2015, quando il Belgio divent\u00f2 per la prima volta capolista del ranking, prima di cederlo agli argentini cinque mesi pi\u00f9 tardi.\nIl 6 aprile 2017 il Brasile torn\u00f2 in vetta al ranking dopo sette anni, ma il 14 settembre dello stesso anno la Germania scalz\u00f2 i verdeoro dalla posizione pi\u00f9 alta della classifica.\nLa Germania mantenne il primo posto fino al luglio 2018. Dopo essere stata eliminata al primo turno al Mondiale del 2018, lasci\u00f2 il posto alla vincitrice della competizione, la , che non occupava il primo posto dal 2002. Due mesi dopo, nel settembre 2018, la Francia e il si trovarono appaiate in vetta alla graduatoria. Nell'ottobre 2018 il Belgio stacc\u00f2 i francesi di un punto, divenendo il nuovo leader.\nCritiche.\nLe classifiche stilate mensilmente sono oggetto di notevole discussione. Soprattutto nel caso del sistema in vigore dal 1999 al 2006, che si basava sulle prestazioni delle squadre in un periodo di 8 anni: squadre che avevano conseguito successi nel passato ma poi decadute erano poco sensatamente classificate in posizioni di vertice. Infatti le classifiche erano piuttosto lente per rispondere significativamente ai cambiamenti di merito. Un'ulteriore critica mossa al Ranking FIFA era che le migliori Nazionali di confederazioni di livello non eccelso risultassero evidentemente sopravvalutate. Emblematici, a tal proposito, furono i casi del Messico e degli Stati Uniti che, essendo affiliate alla CONCACAF, raramente avevano modo di confrontarsi in partite ufficiali con formazioni di alto profilo. Quest'ultimo problema \u00e8 stato parzialmente risolto con l'aggiornamento del 2006, anche se ancora oggi si contano casi, ma con un margine d'errore meno ampio di quello pre-aggiornamento.\nPremi.\nOgni anno la FIFA conferisce due premi speciali a seconda delle prestazioni delle Nazionali all'interno del ranking.\n\"Team of the Year\".\nIl premio \"Team of the Year\" viene assegnato alla nazionale che ha ottenuto il punteggio pi\u00f9 alto, dato per\u00f2 dalla somma dei migliori 7 risultati ottenuti durante l'anno. La tabella sottostante mostra il podio di questa graduatoria speciale per ogni anno.\n\"Best Mover of the Year\".\nIl premio \"Best Mover of the Year\" venne assegnato dal 1993 al 2006 alle squadre che realizzarono il migliore progresso in cima alla classifica nel corso dell'anno. Non era detto, per\u00f2, che il premio venisse vinto semplicemente dalla squadra che aveva scalato il maggior numero di posizioni in classifica: veniva, infatti, impiegato un sistema particolare che teneva conto anche di come era stato compiuto tale progresso. La formula impiegata per il calcolo era il prodotto tra il numero di punti in classifica della squadra alla fine dell'anno (\"z\") e il numero di punti guadagnati durante l'anno (\"y\"). La squadra che otteneva il prodotto pi\u00f9 alto vinceva il premio.\nEdizioni ufficiali.\nA partire dal 2007, il riconoscimento ufficiale non \u00e8 stato pi\u00f9 assegnato, ma la FIFA ha continuato informalmente a pubblicare classifiche annuali di \"best mover\". Il metodo precedente di calcolo, inoltre, \u00e8 stato abbandonato, ed \u00e8 stato adottato come criterio la differenza di punti guadagnati tra l'anno precedente e quello corrente."}
{"id": "217968", "revid": "37401", "url": "https://it.wikipedia.org/wiki?curid=217968", "title": "Complemento di qualit\u00e0", "text": ""}
{"id": "217969", "revid": "1833487", "url": "https://it.wikipedia.org/wiki?curid=217969", "title": "Tsutomu Shimomura", "text": "Biografia.\nDivenne famoso quando, con il giornalista specializzato in informatica John Markoff, aiut\u00f2 l'FBI ad arrestare il famoso hacker Kevin Mitnick. Il suo libro \"Takedown\" (del 1996) fu adattato per il cinema nel film omonimo \"Takedown\" nel 2000.\nNato in Giappone, Shimomura \u00e8 il figlio di Osamu Shimomura, vincitore del premio Nobel per la chimica nel 2008."}
{"id": "217970", "revid": "107732857", "url": "https://it.wikipedia.org/wiki?curid=217970", "title": "90 nm", "text": "Il processo produttivo a 90 nm (90 nanometri) \u00e8 l'evoluzione del precedente processo a 130 nm utilizzato per i microprocessori Intel dai primi mesi del 2004 e AMD dai primi mesi del 2005. Il termine \"90 nm\" indica la dimensione media del \"gate\" di ogni singolo transistor. Per avere un'idea di cosa voglia dire \"90 nm\" basti considerare che il virus dell'HIV \u00e8 grande circa 120 nm, un globulo rosso umano circa 6000-8000 nm e un capello quasi 80000 nm.\nDal 2002 fino al 2004 l'obiettivo di passare ai 90 nm, ovvero scendere sotto la soglia per certi versi storica dei 100 nm (cio\u00e8 passare dai decimi di micron, ai centesimi) \u00e8 diventato quasi uno slogan e certamente quasi una priorit\u00e0. Ovviamente i primi prodotti costruiti con tale processo sono stati memorie RAM prima, e Flash poi, pi\u00f9 semplici di un processore; successivamente, affinato il processo, si \u00e8 passati alla produzione delle CPU. Oltre alle gi\u00e0 citate Intel e AMD anche altre aziende sono passate ai 90 nm, tra cui IBM, Texas Instruments, Motorola, Fujitsu e TSMC.\nI vantaggi nel passare a questo processo costruttivo e, pi\u00f9 in generale, a cercare di migliorare sempre pi\u00f9 la miniaturizzazione, sono molteplici: si va dal miglioramento della resa produttiva con conseguente abbattimento di costi (pi\u00f9 un processore \u00e8 \"piccolo\" e pi\u00f9 processori possono essere fabbricati con un solo wafer), alla diminuzione del consumo elettrico, passando per la possibilit\u00e0 di integrare un numero di transistor sempre maggiore con conseguente aumento della potenza elaborativa. Inoltre pi\u00f9 \u00e8 piccolo il \"gate\" e pi\u00f9 velocemente un transistor pu\u00f2 commutare tra lo stato ON e OFF, indipendentemente dal clock effettivo.\nA 90 nm per\u00f2, lo spessore dello strato isolante sopra un transistor \u00e8 estremamente ridotto, e questo causa un fenomeno di elettro-migrazione, ovvero alcuni elettroni \"saltano\" dall'altra parte dell'isolamento. In inglese questo fenomeno viene chiamato \"leakage\". Tale fenomeno provoca un aumento del consumo totale del processore e quindi anche un aumento di temperatura. In sostanza quindi aumentano notevolmente i problemi e diminuiscono i veri vantaggi, senza trascurare inoltre che processi costruttivi sempre pi\u00f9 raffinati richiedono anche una sempre maggiore sofisticazione delle macchine necessarie a produrli.\nIntel, pi\u00f9 di ogni altro, si \u00e8 dovuta scontrare con questi problemi con il Pentium 4 Prescott, che scaten\u00f2 subito diverse polemiche legate appunto al suo alto \"leakage\", e quindi all'enorme consumo. Tale problema dovrebbe risolversi con il futuro utilizzo, in processi costruttivi pi\u00f9 evoluti, di una nuova versione della tecnologia Strained silicon e un nuovo strato isolante a bassa costante K (Low K dielectric). AMD invece ha adottato una diversa tecnica di produzione, diversa da quella \"Strained silicon\", chiamata SOI (acronimo di \"Silicon On Insulator\"): durante il processo di fabbricazione un sottile strato di ossido viene applicato sopra il wafer fungendo da strato isolante in modo da mantenere pi\u00f9 facilmente gli elettroni all'interno della struttura del chip. \nIl successore di questo processo utilizza una larghezza di canale di 65 nm."}
{"id": "217975", "revid": "726373", "url": "https://it.wikipedia.org/wiki?curid=217975", "title": "L'arte dell'inganno", "text": "L'arte dell'inganno \u00e8 un libro sull'ingegneria sociale scritto da Kevin David Mitnick insieme a William Simon nel 2001, pubblicato nel 2002 col titolo originale \"The Art of Deception\" e uscito in Italia nel 2003.\nTratta in modo approfondito e meticoloso dei differenti modi per ottenere informazioni e chiavi di accesso ai sistemi informativi.\nTemi.\nL'inganno in s\u00e9, \u00e8 rappresentato dal \"social engineering\" utilizzato dai protagonisti delle storie raccolte nel libro. In pratica evidenzia la facilit\u00e0 con cui molte persone, nonostante siano consapevoli dei rischi e dell'importanza di password e dati sensibili, sono disposti a svelarle. Spesso le vittime arrivano a credere che rivelare una password via telefono, ad una persona sconosciuta che dice di essere un tecnico che fa manutenzione informatica, o un collega in difficolt\u00e0, non solo sia innocuo ma anzi credono di aver dato una mano ad un lavoratore come loro.\nA differenza di ci\u00f2 che si potrebbe aspettare, il libro non \u00e8 un manuale su come ingannare un sistema informatico, ma al contrario offre molti aspetti riflessivi che spingeranno il lettore a capire il vero valore dei propri dati sensibili. Tutto questo grazie anche ad analisi complete su ogni singolo attacco, con relativi consigli su come non cadere in trappole simili.\nInfine osserva da vicino il fenomeno dell'ingegneria sociale, mostrando alla gente cosa pu\u00f2 fare una qualsiasi persona anche senza un livello elevato di conoscenze informatiche.\nNon tutti gli esempi sono veramente accaduti, ma anche quelli di pura finzione rispecchiano di molto la realt\u00e0 ed espongono la facilit\u00e0 con cui chi si avvale dell'ingegneria sociale pu\u00f2 eludere regole e protocolli che la maggior parte delle persone d\u00e0 per scontato. Alcuni esempi:\nInoltre, dopo aver dato degli esempi, vengono descritti ed analizzati quali sono stati i trucchi usati illustrando come prevenirli nella vita di tutti i giorni o negli affari.\nIl libro si conclude con dei piani strategici sviluppati da Mitnick per prevenire la maggior parte delle truffe presentati nel libro.\nLa scelta di non trattare l'hacking solo dal punto di vista tecnologico, \u00e8 stata una scelta forse dettata dalla consapevolezza dell'uscita del seguito \"The Art of Intrusion - The Real Stories Behind the Exploits of Hackers, Intruders &amp; Deceivers\", che invece inquadra questo aspetto pi\u00f9 tecnologico e meno \"psicologico\". In italia il libro \u00e8 uscito nel 2005 con il titolo \"L'arte dell'intrusione\".\nStruttura del libro.\nArgomenti affrontati.\nLa sicurezza informatica \u00e8 una delle principali preoccupazioni sia di grandi che di piccole imprese, ma la maggior parte degli amministratori non tengono conto del fatto che mentre i computer possono essere relativamente protetti con firewall o software antivirus, l'elemento pi\u00f9 difficile da controllare \u00e8 l'insieme di persone che lavora con loro.\nCitando l'autore Kevin Mitnick \"il fattore umano \u00e8 veramente l'anello pi\u00f9 debole della sicurezza\".\nL'arte dell'inganno di Mitnick \u00e8 un trattato sull'ingegneria sociale, o l'arte di \"convincere la gente a fare cose che normalmente non farebbero per un estraneo\".\nMitnick, che ha recentemente trascorso alcuni anni in reclusione, \u00e8 certamente un maestro in questo e il libro d\u00e0 una serie di aneddoti raccontando come le persone, con solo alcune domande innocenti, possano ottenere accesso ad alcuni dei pi\u00f9 \"sicuri\" sistemi informatici.\nIl libro \u00e8 scritto in un tono colloquiale come se qualcuno fosse seduto accanto al lettore a raccontare storie ed esperimenti. Mitnick dimostra che, in molti casi , gli hacker non necessitano di passare notti dietro un monitor a scrivere codici su codici, com'\u00e8 nel pensiero collettivo comune. Spesso si limitano a semplici giri di telefonate o espedienti per ottenere una password o una username.\nL'arte dell'inganno offre una buona panoramica su uno degli aspetti pi\u00f9 trascurati della sicurezza informatica, con esempi e soluzioni concrete per proteggere le aziende da ingegneri sociali. Il libro pu\u00f2 essere un campanello d'allarme per chiunque non avesse mai considerato il lato umano all'interno della sicurezza aziendale o privata.\nIl libro si compone di 4 parti e alcuni degli esempi mettono in luce due aspetti importanti che lo compongono: da un lato la quasi assurda facilit\u00e0 con cui gli esperti di ingegneria sociale riescano nei loro intenti mentre dall'altra parte spiccano l'ingenguit\u00e0 e la dabbenaggine delle persone.\nParte Prima - Dietro le quinte.\nNella prima parte sono trattati \"gli anelli pi\u00f9 deboli della sicurezza\", ossia come un attaccante sfrutti il lato debole umano all'interno di una struttura sociale e viene mostrato il perch\u00e9 un generico soggetto, o un'azienda, risulti a rischio di attacchi da parte degli ingegneri sociali.\nParte Seconda - L'arte dell'attaccare.\nNella seconda parte viene messo in luce come gli ingegneri sociali si facciano beffe della fiducia della vittima, del desiderio di quest'ultima di dimostrarsi utile e della sua simpatia per ottenere ci\u00f2 che vogliono. Gli esempi riportati, riguardanti alcuni attacchi tipici, mostrano come gli ingegneri sociali possano indossare tante uniformi e tante maschere. \nParte Terza - Allarme intruso.\nLa terza parte \u00e8 quella in cui si spiega come l'ingegnere sociale alzi la posta in gioco attraverso alcune storie inventate che dimostreranno come pu\u00f2 infiltrarsi in aree aziendali, appropriarsi di informazioni segrete che possono intaccare in modo consistente la compagnia ed eludere le misure di sicurezza.\nParte Quarta - Innalzare la sbarra.\nNella quarta parte si discute con linguaggio pi\u00f9 \"aziendale\" come sventare gli attacchi degli ingegneri sociali. Inoltre viene fornito uno schema di un programma di addestramento alla sicurezza ed un Vademecum contenente una completa politica di sicurezza che \u00e8 possibile adattare alla diversa natura organizzativa aziendale per tutelare l l'azienda e le informazioni."}
{"id": "217980", "revid": "85445927", "url": "https://it.wikipedia.org/wiki?curid=217980", "title": "Ad probationem", "text": "Ad probationem tantum \u00e8 una locuzione latina, usata in ambito giuridico, che significa \"ai fini di prova\".\nNella generalit\u00e0 dei casi (e.g. vendita di un mobile), il contratto pu\u00f2 essere provato in giudizio mediante qualsiasi mezzo (e.g. mediante testimoni). Accade, per\u00f2, che, in talune ipotesi, la legge, con disposizioni espresse, stabilisca che il contratto possa esser provato in giudizio solo mediante documenti, ossia per mezzo di atti aventi forma scritta. Ci\u00f2 accade in tema di transazione, di assicurazione, di cessione d'azienda e in alcune altre ipotesi tassativamente indicate dalla legge. Qualora si tentasse comunque, nonostante queste previsioni, di provare, in giudizio, la sussistenza del contratto (e.g. di transazione) mediante altri mezzi (e.g. testimoni), la prova medesima dovr\u00e0 esser dichiarata inammissibile con ordinanza istruttoria del giudice. \nTuttavia la legge, con norma dettata in tema di prova testimoniale (art. 2725 del Codice Civile che rinvia al n.3 dell'art. 2724), prevede una deroga a tale inammissibilit\u00e0: la prova per testimoni, infatti, \u00e8 comunque ammissibile qualora la parte che intenda valersene dimostri di aver perso, senza sua colpa, il documento che gli forniva la prova (dell'esistenza e del contenuto del contratto).\nVa ricordata a tal proposito la consolidata giurisprudenza della Corte di Cassazione, secondo la quale la previsione della forma scritta ad probationem, quale onere formale imposto alle parti nella stesura del contratto e quale limitazione all'ammissibilit\u00e0 delle istanze probatorie (con le quali si richiede, in giudizio, l'esame di un certo mezzo di prova), opera solo tra le parti contrattuali e non anche nei confronti dei terzi che siano in rapporto con i contraenti medesimi. \nEsemplificando, si pu\u00f2 ricordare la norma dell'art. 2301 cc, la quale stabilisce, in capo ai soci della SNC(societ\u00e0 in nome collettivo), il divieto di esercitare, per conto proprio o altrui, senza il consenso degli altri soci, un'attivit\u00e0 concorrente con quella della societ\u00e0. Poniamo che, nonostante il divieto di legge, un socio eserciti comunque una siffatta attivit\u00e0: per far valere il diritto al risarcimento che il terzo comma dell'articolo da ultimo citato attribuisce alla societ\u00e0, quest'ultima, che si pone come terza rispetto ai contratti stipulati dai clienti del socio con quest'ultimo (in violazione del divieto di concorrenza), potr\u00e0 provarli, anche nel caso in cui sia prevista la forma scritta ad probationem, non solo mediante produzione in giudizio dei documenti contenenti il contratto, ma anche, in alternativa, mediante altri mezzi(e.g. testimoni). Risulta cos\u00ec quanto la portata delle norme che richiedono questa forma ai fini di prova sia ben pi\u00f9 ristretta di quanto possa apparire a prima vista."}
{"id": "217982", "revid": "125709249", "url": "https://it.wikipedia.org/wiki?curid=217982", "title": "Isola Tiberina", "text": "L'Isola Tiberina (nota anche come \"Insula Tiberina, Insula Tiberis, Insula Aesculapi, Isola dei Due Ponti, Licaonia, Isola di San Bartolomeo\", o semplicemente \"Insula\") \u00e8 un'isola fluviale nonch\u00e9 l'unica isola urbana del Tevere, nel centro di Roma. Nella \"Forma Urbis\" di et\u00e0 severiana viene riportato con la definizione di \"inter duos pontes\": \u00e8 infatti collegata alle due rive del Tevere dal Ponte Cestio e dal Ponte Fabricio.\nStoria.\nLa leggenda vuole che l'isola si sia formata nel 510 a.C. dai covoni del grano mietuto a Campo Marzio, di propriet\u00e0 del re Tarquinio il Superbo, gettati nel Tevere al momento della rivolta che ne caus\u00f2 la cacciata. Alcuni studi moderni, per\u00f2, proverebbero che l'isola ha origini molto anteriori all'evento. Poco coinvolta nelle vicissitudini della citt\u00e0, per questa ragione ospit\u00f2 il tempio di Esculapio, dio della medicina, il cui culto fu introdotto nel 292 a.C. in seguito ad una pestilenza.\nNella prima met\u00e0 del I secolo a.C. venne monumentalizzata in opera quadrata, parallelamente alla costruzione dei ponti Fabricio e Cestio, e del \"Vicus Censorius\" che li collegava al suo interno, dando all'isola la forma di una nave (di cui oggi \u00e8 ancora visibile la prua), con blocchi di travertino che rivestono l'interno in peperino, e alcune decorazioni raffiguranti Esculapio con il suo serpente e una testa di toro, forse utile per gli ormeggi.\nAl centro vi era un obelisco, a raffigurare un albero maestro simbolico, ricordo della nave romana che nel 292 a.C. da Epidauro port\u00f2 a Roma il simbolo del dio Esculapio. Due anni prima, infatti, alcuni funzionari romani si erano recati nella citt\u00e0 greca per visitarne il tempio e consultare la divinit\u00e0 a seguito di una grave pestilenza scoppiata a Roma. Il mito vuole che un serpente - simbolo del dio - si allontan\u00f2 dal tempio e sal\u00ec sulla nave romana. Quando la nave torn\u00f2 a Roma, il rettile scese sull'isola stabilendovisi. Si racconta che la peste svan\u00ec miracolosamente dopo la costruzione del tempio dedicato al dio.\nMonumenti.\nTempli.\nIl \"Tempio di Esculapio\" venne inaugurato nel 289 a.C. e sorgeva nella parte meridionale dell'isola, nel luogo oggi occupato dalla chiesa di San Bartolomeo: al suo interno un pozzo prenderebbe la posizione di una fonte collegata al santuario. Ai lati del tempio si trovava un portico per l'accoglienza dei pellegrini e soprattutto dei malati. Nella parte settentrionale si trovavano alcuni piccoli santuari legati a culti particolari, ora situati fra le fondamenta dell'Ospedale Fatebenefratelli. Questi erano: due templi dedicati nel 194 a.C. a Fauno e Veiove; un sacello per \"Iuppiter Iuralius\" (ossia \"garante dei giuramenti\"), oggi sostituito dalla chiesa di San Giovanni Calibita, ma in cui un pavimento musivo mostra una dedica al dio; un altare dedicato al dio \"Semo Sancus\", di origine sabina. Altri culti attestati sull'isola erano rivolti a Tiberino e Gaia, e a Bellona (detta \"Insulensis\").\nAl posto dell'obelisco, dopo la sua scomparsa, venne eretta una colonna (poi trasferita nel portico della chiesa di San Bartolomeo) dove il 24 agosto di ogni anno si affiggeva l'elenco di chi non aveva seguito il precetto pasquale; la colonna si frantum\u00f2 nel 1867 a causa dell'urto di un carro. Si racconta che nel 1834 Bartolomeo Pinelli, presente nella lista, si lament\u00f2 ufficialmente in sacrestia per essere stato inserito come miniatore, anzich\u00e9 incisore. Oggi sul luogo centrale si trova una piccola edicola reggicroce fatta costruire da papa Pio IX nel 1869 da parte di Ignazio Jacometti, che nelle quattro nicchie raffigur\u00f2 i santi collegati all'isola: san Bartolomeo, san Paolino da Nola, san Francesco d'Assisi, e san Giovanni di Dio. Nella stessa data del 24 agosto ricorreva la festa dei cocomeri, in cui numerosi venditori esponevano la propria merce sull'isola; nel frattempo alcuni praticavano una gara di nuoto, dal ponte Fabricio a ponte Rotto per afferrare i cocomeri: i giochi sono stati proibiti nel 1870 a seguito degli incidenti dovuti alla corrente del fiume.\nBasilica di San Bartolomeo.\nSopra le rovine del tempio di Esculapio l'imperatore Ottone III volle costruire nel X secolo una chiesa dedicata ai santi Adalberto (suo amico, vescovo di Praga e martirizzato nel 998), Paolino e Bartolomeo, e che dopo il restauro di papa Alessandro III nel 1180 mantenne la dedica solamente per l'ultimo santo (allo stesso evento risale un frammento di mosaico oggi presente sulla facciata); in precedenza, nel 1113, era stato aggiunto un campanile da parte di papa Pasquale II. All'interno si trova un antico pozzo con un bassorilievo raffigurante i tre santi (o forse il Salvatore, sant'Adalberto, san Bartolomeo e Ottone III), realizzato con il rocchio di un'antica colonna da Nicola d'Angelo o da Pietro Vassalletto nel XIII secolo: i romani credevano che l'acqua fosse miracolosa, essendovisi trovate le ossa dei martiri romani Esuperanzio e Marcello, e un'iscrizione infatti riporta \"Os putei Sci\" sancti \"circumdant orbe rotanti\"; nel secolo scorso il pozzo \u00e8 stato chiuso a causa della malsanit\u00e0 dell'acqua.\nNella chiesa, nella prima cappella a destra, \u00e8 conservata l'immagine della \"Madonna della Lampada\", legata all'inondazione del 1557 e alla tradizione del prodigio. L'immagine \u00e8 una Madonna con Bambino affrescata nella seconda met\u00e0 del XIII secolo, e posta sopra una mole, per cui era conosciuta anche come \"Madonna delle Mole\". La tradizione vuole che in seguito ad una piena l'immagine fu sovrastata dalle acque, ma una lampada posta l\u00ec di fronte si mantenne accesa, e cos\u00ec rimase fino al termine dell'evento. Nella \"Cappella del Sacramento\" si trova invece una palla di cannone, di quattordici centimetri di diametro, sparata durante l'assedio di Roma del 1849: le persone che all'interno rimasero incredibilmente illese lasciarono l'oggetto sul luogo a ricordo dell'avvenimento.\nNel XVII secolo nacque la tradizione di una cerimonia in suffragio delle vittime del Tevere: ogni 2 novembre, giorno della commemorazione dei defunti, al tramonto dalla chiesa di San Bartolomeo una processione della Confraternita dei Sacconi Rossi di Santa Maria dell'Orto - noti semplicemente come \"Sacconi Rossi\" - si recava con alcune torce accese fino alla riva, dove benedicevano le acque e lanciavano una corona di fiori. Dopo anni d'interruzione, la cerimonia \u00e8 stata ripresa dal 1984 dalla Confraternita dei Sacconi Scuri. Un'altra tradizione vuole che un frate lombardo, un certo Fra Giambattista Orsenigo, fosse un validissimo cavadenti, e che fra il 1867 e il 1903 ebbe come pazienti numerosissime personalit\u00e0, fra cui il papa Leone XIII.\nNell'anno 1999 Giovanni Paolo II decise, in preparazione del Giubileo dell'anno 2000, di istituire una commissione \"Nuovi Martiri\", che avrebbe dovuto indagare sui martiri cristiani del Ventesimo secolo. La commissione ha lavorato due anni nei locali della Basilica di San Bartolomeo, raccogliendo circa 12.000 dossier di martiri e testimoni della fede giunti da diocesi di tutto il mondo.\nPassato il Giubileo, Giovanni Paolo II volle che questa memoria dei testimoni della fede del Novecento potesse divenire qualcosa di visibile nella Basilica di San Bartolomeo. Nell'ottobre del 2002, con una solenne celebrazione ecumenica alla presenza dei cardinali Camillo Ruini, Walter Kasper e Francis Eugene George, e del patriarca romeno ortodosso Teoctist, \u00e8 stata posta sull'altare maggiore una grande icona dedicata ai martiri del Novecento. L'icona rappresenta, con una simbologia presa dall'Apocalisse, le vicende dei martirii di cui si \u00e8 venuti a conoscenza attraverso i lavori della commissione. Altre memorie di martiri sono collocate nelle cappelline laterali, ognuna dedicata ad una situazione storica particolare.\nOspedale Fatebenefratelli.\nL'ospedale Fatebenefratelli, posto di fronte alla basilica di San Bartolomeo, venne fondato dai seguaci di san Giovanni di Dio nel 1583, e rimodernato in seguito da Cesare Bazzani fra il 1930 ed il 1934. Sulla destra si trova la chiesa di San Giovanni Calibita, edificata sui resti del tempio di \"Iuppiter Iurarius\", e dedicata intorno all'870: la facciata \u00e8 opera nel 1640 di Luigi Barattoni, completata poi da Romano Carapecchia nel 1711.\nOspedale Israelitico.\nOltre al gi\u00e0 citato Fatebenefratelli, sull'Isola Tiberina \u00e8 presente anche una delle tre sedi romane dell'Ospedale Israelitico. La sede \u00e8 operante e si trova a fianco della basilica di San Bartolomeo.\nCelebrazioni ed eventi.\nL'Isola del Cinema.\nL'Isola del Cinema \u00e8 la manifestazione che porta, dal 1995, al centro della Capitale il grande cinema italiano e internazionale, eventi culturali e manifestazioni solidali ospitati nello scenario affascinante dell'Isola Tiberina. Un Salotto Internazionale di Cinema e Cultura sul fiume Tevere: nell'Arena, che ospita un maxischermo, \u00e8 possibile seguire anteprime e pellicole inedite prestigiose, incontrare registi e attori italiani e internazionali e vedere alcuni tra i pi\u00f9 bei film di qualit\u00e0 dell'ultima stagione, mentre nel Cinelab si svolgono rassegne di film d'autore, cortometraggi, rassegne dedicate alla cinematografia internazionale, il Nuovo Cinema Italiano, i migliori film della precedente stagione."}
{"id": "217995", "revid": "1305772", "url": "https://it.wikipedia.org/wiki?curid=217995", "title": "Einaudi", "text": ""}
{"id": "217997", "revid": "5296", "url": "https://it.wikipedia.org/wiki?curid=217997", "title": "Villaggio Globale", "text": ""}
{"id": "218003", "revid": "287204", "url": "https://it.wikipedia.org/wiki?curid=218003", "title": "Maraini", "text": "Maraini \u00e8 il cognome di una famiglia di imprenditori, intellettuali e artisti ticinesi, originaria di Lugano e trasferitasi nella seconda met\u00e0 del XIX secolo a Roma e successivamente in altre citt\u00e0 d'Italia, tra cui Firenze.\nTra i suoi massimi esponenti si ricordano:"}
{"id": "218005", "revid": "729019", "url": "https://it.wikipedia.org/wiki?curid=218005", "title": "Gravidanza ectopica", "text": "In medicina, si definisce gravidanza ectopica quella condizione patologica in cui l'impianto dell'embrione avviene in sedi diverse dalla cavit\u00e0 uterina.\nClassificazione.\nLa gravidanza ectopica pu\u00f2 essere distinta in:\nEpidemiologia.\nLa frequenza globale delle gravidanze ectopiche varia da 1/80 a 1/2000 gravidanze, in relazione alle diverse popolazioni osservate: il rischio di insorgenza \u00e8 infatti maggiore in una popolazione di et\u00e0 maggiormente avanzata, o in una popolazione di nullipare con anamnesi di poliabortivit\u00e0. Pi\u00f9 gravidanze extrauterine simultanee sono un'evenienza rara (1/30000) a meno di uso di tecniche di fecondazione assistita. In queste comunque il rischio di gravidanza ectopica \u00e8 inferiore a 1%.\nEziologia.\nOgni gravidanza, nella sua fase iniziale, \u00e8 extrauterina, poich\u00e9, prima di giungere ad annidarsi nella cavit\u00e0 dell'utero, l'embrione rimane per circa 2-5 giorni nella tuba. Sia per cause che ritardano o deviano il trasporto dell'embrione verso l'utero (lesione anatomiche delle tube su base flogistica, esiti cicatriziali, endometriosi pelvica, tumori tubarici, squilibri ormonali, ecc.) sia per cause non ben definite che accelerano lo sviluppo dell'embrione, questo pu\u00f2 non raggiungere la cavit\u00e0 uterina e impiantarsi quindi in sede ectopica.\nInoltre, sembra che il diffondersi di anticoncezionali (soprattutto di dispositivi intrauterini) sia correlato ad un aumento di insorgenza di gravidanza extrauterina. D'altronde, rispetto al passato, grazie al progredire della tecnologia in campo medico, viene diagnosticato un numero pi\u00f9 elevato di gravidanze extrauterine, parte delle quali probabilmente sarebbero passate inosservate per morte precoce dell'embrione: di conseguenza, con molta probabilit\u00e0, l'aumento delle gravidanze ectopiche \u00e8 soltanto relativo.\nSegni e sintomi.\nNausea, tensione mammaria, affaticamento, amenorrea o stillicidio ematico, sincope, dolore ai quadranti addominali inferiori, tensione dell'addome, aumento consensuale di volume dell'utero, massa pelvica o annessiale, dolorabilit\u00e0 del collo dell'utero e dolorabilit\u00e0 annessiale, peritonite con grido del Douglas, shock emorragico.\nComplicanze.\nLa gravidanza ectopica non diagnosticata o riconosciuta in ritardo pu\u00f2 complicarsi notevolmente fino all'esito fatale, specie per il feto. La morte materna, specie in caso di trattamento, \u00e8 rara. L'emorragia interna pu\u00f2 portare la paziente allo shock emorragico o comunque ad un'anemia molto grave. Per questo motivo anche nel sospetto di gravidanza extrauterina \u00e8 indicata l'ospedalizzazione e l'osservazione con controllo dei parametri vitali.\nEsami di laboratorio e strumentali.\nEsami di laboratorio:\nEsami strumentali:\nTrattamento.\nIl trattamento della gravidanza ectopica \u00e8 chirurgico, il trattamento dei sintomi \u00e8 di supporto. La chirurgia si avvale di laparoscopia o laparotomia al fine di effettuare salpingotomia con riparazione, salpingectomia, isterectomia.\nCasi eccezionali.\nNelle gravidanze extrauterine di solito il feto non arriva oltre un certo grado di sviluppo non essendo gli altri organi (ovaie, tube, cavit\u00e0 peritoneale, a seconda del tipo di gravidanza extrauterina) sufficientemente elastici per garantirne la crescita.\nNel 2007 \u00e8 stato riportato un caso eccezionale di gravidanza extrauterina (addominale) portata a termine dopo 38 settimane di gestazione."}
{"id": "218006", "revid": "1762097", "url": "https://it.wikipedia.org/wiki?curid=218006", "title": "Nazareno", "text": ""}
{"id": "218007", "revid": "481349", "url": "https://it.wikipedia.org/wiki?curid=218007", "title": "Diogene (disambigua)", "text": ""}
{"id": "218011", "revid": "712828", "url": "https://it.wikipedia.org/wiki?curid=218011", "title": "Barty Crouch Jr", "text": ""}
{"id": "218012", "revid": "547034", "url": "https://it.wikipedia.org/wiki?curid=218012", "title": "World Trade", "text": "I World Trade sono un gruppo \"progressive\" fondato negli anni ottanta da Billy Sherwood (noto per essere anche membro degli Yes). Il gruppo viene talvolta anche definito neoprogressive (per motivi anagrafici pi\u00f9 che stilistici). Complessivamente, i World Trade hanno pubblicato due soli album, uno nel 1989 e uno nel 1995; la loro storia \u00e8 comunque intimamente intrecciata con quella degli Yes degli anni ottanta.\nStoria.\nI World Trade furono fondati verso la fine degli anni '80 da Billy Sherwood (basso e voce) e Guy Allison (tastiere); la formazione comprendeva anche il chitarrista Bruce Gowdy e il batterista Mark T. Williams. L'album di debutto omonimo (1989), era abbastanza chiaramente ispirato al lavoro di Trevor Rabin negli Yes; in particolare, il sound dei World Trade fu immediatamente identificato come molto simile a quello dell'album \"Big Generator\", di due anni prima.\nNel periodo successivo a \"Big Generator\", gli Yes avevano attraversato un periodo di crisi. Jon Anderson si era nuovamente allontanato, dando vita al suo progetto parallelo Anderson Bruford Wakeman Howe; ma anche il chitarrista Trevor Rabin era apparso sul punto di abbandonare. Il gruppo, teoricamente impegnato alla realizzazione del prossimo album, aveva inciso solo poche demo.\nFu in quel momento che Chris Squire avvicin\u00f2 Sherwood e Gowdy dei World Trade, invitandoli a unirsi agli Yes nelle sessioni di prova, e forse ventilando un possibile ingresso dei due nella formazione ufficiale. Sebbene in una situazione un po' incerta, Sherwood e Squire iniziarono a collaborare, e scrissero diversi brani assieme. Si ritiene che questa la formazione composta da Squire, Alan White, Tony Kaye, Sherwood e Gowdy abbia in effetti iniziato a realizzare un album; a questa formazione qualcuno si riferisce col nome \"YesTrade\". Questo progetto sarebbe stato poi bruscamente accantonato quando, all'inizio degli anni '90, gli Yes trovarono un'intesa con Anderson Bruford Wakeman Howe, fondendosi con essi e dando luogo alla pi\u00f9 numerosa formazione della storia degli Yes (formazione in cui Sherwood e Gowdy non potevano ragionevolmente trovare posto).\nFra i brani certamente realizzati in quella fase intermedia degli \"YesTrade\" c'\u00e8 \"The More You Live\", apparso su \"Union\" degli Yes; \"Love Conquers All\", apparso su \"Yesyears\"; e \"Say Goodbye\", pubblicato nel secondo album dei World Trade.\nAnche dopo la rinascita degli Yes di \"Union\", Squire e Sherwood continuarono a collaborare, col nome \"The Chris Squire Experiment\". Questa band non pubblic\u00f2 nulla, ma tenne negli ultimi mesi del 1992 una serie di concerti in cui venivano proposti brani di Squire, di Sherwood, e brani scritti a quattro mani (alcuni dei quali sarebbero stati poi pubblicati su album degli Yes o di Squire e Sherwood). Sherwood fu anche coinvolto come musicista aggiuntivo nel tour dell'album degli Yes successivo a \"Union\", \"Talk\" (1994).\nI World Trade pubblicarono un secondo album nel 1995, \"Euphoria\", con Jay Schellen alla batteria al posto di Williams. Anche questo lavoro ricorda molto l'opera degli Yes dello stesso periodo. Alcuni dei brani sono anche in questo caso collaborazioni fra Sherwood e Squire: la gi\u00e0 menzionata \"Say Goodbye\" e \"Evolution Song\". Su entrambi i brani, Squire suona il basso e canta. \u00c8 lecito supporre (e opinione abbastanza diffusa) che questi brani, e forse altri di \"Euphoria\", siano stati originariamente scritti per gli Yes nel periodo \"YesTrade\".\nDopo \"Euphoria\", i World Trade sono svaniti dalla scena. Loro brani sono apparsi su due tribute album prodotti da Sherwood nella serie Magna Carta: \"Tales from Yesterday\" (tributo agli Yes) e \"Supper's Ready\" (tributo ai Genesis). In entrambi i casi, tuttavia, il nome World Trade viene usato per riferirsi al duo costituito dai soli Sherwood e Schellen."}
{"id": "218013", "revid": "474175", "url": "https://it.wikipedia.org/wiki?curid=218013", "title": "Karlovac", "text": "Karlovac (pron. , \"K\u00e1rolyv\u00e1ros\" in ungherese, \"Karlstadt\" in tedesco, \"Karlovec\" in sloveno, \"Carlostadium\" in latino e \"Carlovizza\" in italiano, desueto) \u00e8 una citt\u00e0 del nord-ovest della Croazia, capoluogo della regione omonima (\"Karlova\u010dka \u017eupanija\").\nStoria.\nLa citt\u00e0 \u00e8 abbastanza recente essendo stata edificata nel XVI secolo alla confluenza di quattro fiumi (Kupa, Korana, Mre\u017enica e Dobra) ed \u00e8 situata sulla strada che collega Zagabria (a circa 56 Km) a Fiume (distante circa 130\u00a0km).\nKarlovac fu danneggiata seriamente durante l'ultimo conflitto che impervers\u00f2 nei Balcani negli anni 1990 e molti dei suoi monumenti vennero semidistrutti a causa dei separatisti serbi, che attaccarono la citt\u00e0, in quanto luogo strategico e sede di un'importante caserma della JNA. Tra gli edifici distrutti e poi ricostruiti figura anche la cattedrale di San Nicola, della chiesa ortodossa serba.\nEconomia.\nStoricamente l'industria pi\u00f9 rilevante \u00e8 quella relativa alla fabbricazione della birra (\"Karlova\u010dko\") alla quale \u00e8 anche dedicata un'annuale festa che si tiene solitamente a settembre e che rappresenta una delle attrazioni turistiche della citt\u00e0. Negli ultimi anni ha guadagnato grande importanza l'industria bellica: a Karlovac infatti \u00e8 presente una fabbrica della HS Produkt, dove viene prodotta la pistola HS2000.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada A1 che unisce Zagabria alla Dalmazia.\nFerrovie.\nLa citt\u00e0 \u00e8 servita da una propria stazione posta lungo la ferrovia Fiume-Zagabria.\nAmministrazione.\nGemellaggi.\nKarlovac \u00e8 gemellata con:"}
{"id": "218014", "revid": "88740", "url": "https://it.wikipedia.org/wiki?curid=218014", "title": "Freetown (disambigua)", "text": ""}
{"id": "218015", "revid": "6842", "url": "https://it.wikipedia.org/wiki?curid=218015", "title": "Turion", "text": ""}
{"id": "218017", "revid": "729019", "url": "https://it.wikipedia.org/wiki?curid=218017", "title": "Fokker E.III", "text": "Il Fokker E.III \u00e8 stata la principale versione prodotta del caccia tedesco \"Fokker Eindecker\" impiegato nella prima guerra mondiale. Questo modello fu il primo, agli inizi del 1916, ad essere disponibile in quantit\u00e0 sufficienti da permettere la formazione di speciali reparti da caccia detti \"Kampfeinsitzer Kommandos\" o KEK. In precedenza i \"Fokker\" erano assegnati singolarmente alle unit\u00e0, \"Feldflieger Abteilungen\", che effettuavano le ricognizioni. Il primo reparto specializzato nella caccia fu formato il 10 agosto 1916 ed era completamente equipaggiato con gli \"E.III\".\nStoria del progetto.\nLa versione \"E.III\" era in pratica un \"E.II\" sul quale erano state montate ali pi\u00f9 grandi di nuova progettazione. Il motore era sempre l'Oberursel U.I da 100 PS (75 kW) montato sulla precedente versione. La capacit\u00e0 di carburante era salita a 81 litri con conseguente aumento dell'autonomia a 2,5 ore, una in pi\u00f9 rispetto all\"E.II\". L'armamento principale dell\"E.III\" era costituito da una singola mitragliatrice LMG 08/15 \"Spandau\" calibro 7,92 mm con 500 colpi. Dopo il fallimento della versione E.IV che era armata con due armi anche sull\"E.III\" vennero montate due mitragliatrici.\nImpiego operativo.\nLa Fokker costru\u00ec 249 esemplari dell\"E.III\", 49 dei quali erano degli \"E.II\" portati durante le revisioni allo standard superiore. Il velivolo entr\u00f2 in servizio sul fronte occidentale nel dicembre del 1915. Alcuni esemplari vennero forniti anche alla Marina Imperiale tedesca e all'Austria-Ungheria dove vennero assegnati sia all'Esercito che alla Marina. Anche la Turchia ricevette 22 velivoli basandoli in parte in Palestina, a Beer Sheba, e parte in Mesopotamia, dove presero parte all'assedio di Kut-Al-Amara."}
{"id": "218019", "revid": "1386850", "url": "https://it.wikipedia.org/wiki?curid=218019", "title": "Rosamunde Pilcher", "text": "Biografia.\nNata in Cornovaglia, Rosamunde Scott, dopo aver sposato, nel dicembre del 1946, Graham Hope Pilcher, prese il cognome Pilcher con cui \u00e8 conosciuta in tutto il mondo.\nNel 1949 pubblic\u00f2 i suoi primi dieci racconti sotto il nome di Jane Fraser. Nel 1955 venne pubblicato \"A Secret To Tell\", suo primo romanzo firmato come Rosamunde Pilcher. Da allora us\u00f2 sempre pi\u00f9 sporadicamente lo pseudonimo Jane Fraser, fino al 1963, quando lo mise definitivamente da parte.\nI suoi lavori sono molto popolari in Germania, dove dal 1993 al 2010 sono stati trasposti in oltre 80 film televisivi.\nNel 2000 scrisse il suo ultimo romanzo, \"Winter Solstice\" (\"Solstizio d'inverno\"). Nel 2002 ricevette dalla Regina Elisabetta II il prestigioso riconoscimento O.B.E. (Officer of the Order of British Empire).\nRosamunde Pilcher \u00e8 scomparsa il 6 febbraio 2019 a Dundee, in Scozia, a seguito di un infarto all'et\u00e0 di 94 anni. L'annuncio del decesso \u00e8 stato dato dal figlio Robin.\nOpere.\nFilm TV.\nSono stati realizzati 157 film televisivi ispirati ai romanzi dell'autrice.\nElenco parziale:"}
{"id": "218021", "revid": "6842", "url": "https://it.wikipedia.org/wiki?curid=218021", "title": "Socket A", "text": ""}
{"id": "218030", "revid": "767487", "url": "https://it.wikipedia.org/wiki?curid=218030", "title": "Accordo delle parti", "text": "L'accordo delle parti \u00e8 uno dei requisiti del contratto nell'ordinamento civile italiano. Lo stabilisce l'art. 1325 del codice civile ai sensi del quale: \"I requisiti del contratto sono: l'accordo delle parti; la causa; l'oggetto; la forma, quando risulta che \u00e8 prescritta dalla legge sotto pena di nullit\u00e0\".\nTipi di Accordo fra le parti.\nL'accordo fra le parti pu\u00f2 essere manifestato in due modi:\nTacito: L'intenzione di stipulare il contratto \u00e8 manifestata dal comportamento delle parti\nEspresso: Consiste in una dichiarazione specifica, scritta (firma del contratto con dichiarazione di volont\u00e0) o orale (manifestazione orale di volere concludere il contratto (es: semplice acquisto dal macellaio dove noi chiedendo il prodotto manifestiamo di voler concludere il contratto di acquisto del determinato prodotto)) che contiene la volont\u00e0 di concludere un determinato contratto.\nLa disciplina del codice civile.\nIl codice civile dopo aver indicato l'accordo delle parti tra i requisiti del contratto ex art.1325, lo disciplina dettagliatamente negli art. 1326-1342 che compongono la sezione rubricata \"Dell'accordo delle parti\".\nSi ha un \"accordo\" quando \"due o pi\u00f9 persone manifestano reciprocamente le proprie volont\u00e0, e queste sono dirette allo stesso scopo\". \nCon l'accordo il contratto \u00e8 \"stipulato\" o \"concluso\". Se per\u00f2 si tratta di un contratto formale o di un contratto reale, il momento della conclusione, a partire dal quale si producono gli effetti, \u00e8 successivo all'accordo: se \u00e8 formale, occorre che l'accordo sia manifestato nella forma che la legge richiede (ad es. la forma scritta per il contratto di compravendita immobiliare); se \u00e8 reale, occorre che sia consegnata la cosa.\nI modi in cui si pu\u00f2 formare l'accordo sono molteplici, ma tutti riconducibili a questo schema semplice: vi \u00e8 una proposta, da parte di una persona e diretta a un'altra, seguita poi da un'accettazione, da parte del destinatario della proposta e diretta al proponente. La proposta \u00e8 effettivamente tale se contiene la regolazione di tutti gli aspetti rilevanti dell'operazione economica che il contratto realizza. Proposta ed accettazione sono dichiarazioni di volont\u00e0 unilaterali. \nL'accettazione \u00e8 effettivamente tale se \u00e8 conforme alla proposta; in caso contrario essa non ha l'effetto di concludere il contratto, ma ha invece il valore di nuova controproposta. L'accordo generalmente si perfeziona quando chi ha fatto la proposta ha notizia dell'accettazione della medesima o comunque quando l'accettazione giunge all'indirizzo del proponente, secondo il combinato disposto degli artt. 1326, co.1 e 1335 c.c. La mancanza d'accordo determina la nullit\u00e0 del contratto (secondo parte della dottrina si parlerebbe, pi\u00f9 propriamente, di inesistenza). L'accordo, visto come unione di volont\u00e0 pu\u00f2 non essere stabile, ci\u00f2 accade quando una delle volont\u00e0 era affetta da vizi."}
{"id": "218031", "revid": "552788", "url": "https://it.wikipedia.org/wiki?curid=218031", "title": "P4", "text": ""}
{"id": "218032", "revid": "1305772", "url": "https://it.wikipedia.org/wiki?curid=218032", "title": "P3", "text": ""}
{"id": "218034", "revid": "6842", "url": "https://it.wikipedia.org/wiki?curid=218034", "title": "P III", "text": ""}
{"id": "218035", "revid": "2054809", "url": "https://it.wikipedia.org/wiki?curid=218035", "title": "Fiber distributed data interface", "text": "Nell'ambito delle reti informatiche la Fiber distributed data interface (meglio conosciuta con la sigla FDDI) \u00e8 un particolare tipo di rete ad anello token ring basata sull'uso delle fibre ottiche quale mezzo trasmissivo.\nDescrizione.\nTale tecnologia permette la trasmissione dati ad alta velocit\u00e0 all'interno di una rete locale che pu\u00f2 estendersi fino a oltre 200 chilometri e la gestione di massimo cinquecento host. Lo schema logico della rete \u00e8 costituito da un doppio anello in fibra ottica che opera a una velocit\u00e0 di 100 Mbps (Megabit per secondo): normalmente le trasmissioni avvengono su un solo anello - detto \"primario\" - mentre, in caso di malfunzionamenti, entra in funzione l'anello \"secondario\": in tal modo viene garantita l'affidabilit\u00e0 del servizio. Il secondo anello pu\u00f2 per\u00f2 essere utilizzato anche per aumentare la potenza trasmissiva totale della rete fino a velocit\u00e0 di 200 Mbit/s. Questa caratteristica la rende particolarmente adatta alla costituzione di backbone.\nL'ordine in cui i dispositivi di rete (ed esempio i calcolatori) possono trasmettere pacchetti di dati sulla rete viene regolato da un particolare messaggio detto \"token\" (testimone). Lo standard FDDI \u00e8 stato sviluppato dall'ente statunitense ANSI all'interno del modello OSI. Gli anelli FDDI sono solitamente realizzati secondo la struttura di anelli connessi ad albero. Solo pochi apparati, solitamente router, sono connessi ad entrambi gli anelli. Questo \u00e8 reso necessario dal fatto che, sebbene sia teoricamente possibile bypassare apparati non attivi, l'uso di apparati non sotto il controllo diretto del Network manager \u00e8 foriero di errori di trasmissione e problemi vari.\nLa tecnologia FDDI \u00e8 spesso usata per la realizzazione di reti metropolitane, sebbene l'avvento delle tecnologie fast Ethernet e, pi\u00f9 recentemente, gigabit Ethernet abbia reso meno utilizzata l'FDDI. Un'ulteriore evoluzione dell'FDDI, l'FDDI-II, introduce il circuit switching permettendo la veicolazione di contenuti multimediali sulla rete. Esiste inoltre anche una variante della tipologia FDDI, la CDDI, che si basa, invece, sull'utilizzo di cavi di rame.\nI quattro standard su cui si basa la tecnologia FDDI sono:"}
{"id": "218036", "revid": "125913352", "url": "https://it.wikipedia.org/wiki?curid=218036", "title": "Joan Lui - Ma un giorno nel paese arrivo io di luned\u00ec", "text": "Joan Lui - Ma un giorno nel paese arrivo io di luned\u00ec \u00e8 un film del 1985 scritto, diretto, montato, musicato ed interpretato da Adriano Celentano.\n\u00c8 l'ultimo dei quattro film scritti e diretti da Celentano e anche l'ultimo film in cui recita Claudia Mori, che chiude la sua carriera di attrice durata ventisei anni.\nIl film fu uno dei pi\u00f9 costosi (circa 20 miliardi di lire) del cinema italiano ed ebbe diversi problemi di produzione e distribuzione, tuttavia al termine della stagione 1985-86 risult\u00f2 al 23\u00ba posto nella classifica dei maggiori incassi italiani (al 1\u00ba posto Rambo 2 al 29\u00b0 Ginger e Fred); in Germania e in Russia ottenne maggior successo di pubblico.\nTrama.\nJoan Lui, un predicatore venuto dal nulla e senza passato, dopo aver affrontato un duro viaggio in treno circondato da neri razzisti giunge in Italia ed \u00e8 costretto ad assistere ai gravi problemi sociali che incombono sulla societ\u00e0, tra cui il rapimento di Emanuela Carboni, la figlia di un noto industriale. Questo santone predica per la salvezza dell'umanit\u00e0, stigmatizzando l'ipocrisia e l'edonismo. Con un gruppo di seguaci fedeli raccattati lungo la strada Joan Lui comincia il suo rapido passaggio tra la gente, suscitando interesse in Judy Johnson, una manager dello spettacolo con al fianco il suo assistente Franky, la giornalista del \"Corriere dell'Est\" Tina Foster ed altri ancora, ma facendo in primo luogo centro sui sentimenti e le attese del popolo attraverso la sua musica misteriosa.\nIl \"Signore del Mondo\" Jarak prima tenta di corromperlo nelle vesti di un potentissimo mercante orientale, poi di ucciderlo ingaggiando un mercenario con un sofisticato laser e due pistole, senza per\u00f2 raggiungere il suo obiettivo in nessuno dei due casi. Dopo aver smascherato la corruzione dei governatori del mondo, grazie anche alle sue irruzioni nel normale palinsesto televisivo, Judy gli restituisce trenta denari: ha capito di essere la reincarnazione di Giuda e vuole saldare il suo debito millenario. Joan Lui se ne va, mentre uno spaventoso terremoto fa crollare case e citt\u00e0 sotto i piedi della gente ormai impazzita dalla paura.\nProduzione.\nCelentano progettava di realizzare \"Joan Lui\" sin dai tempi di \"Geppo il folle\" (1978), da lui stesso scritto e diretto, ma i Cecchi Gori lo avevano sempre costretto a porre in stallo la sua realizzazione. Alla fine, dopo aver fatto incetta di grandi successi al botteghino con film quali \"Il bisbetico domato\", \"Asso\", \"Innamorato pazzo\" ed altri ancora, permettendo dunque che l'immagine del cantante come attore si consolidasse presso il grande pubblico, i produttori alla fine accettarono, in cambio per\u00f2 di due sue ulteriori prestazioni recitative: \"Lui \u00e8 peggio di me\" \u2013 girato prima di \"Joan Lui\" \u2013 e \"Il burbero\", da fare dopo.\nLa produzione risult\u00f2 molto costosa (pi\u00f9 di 20 miliardi di lire) per il budget medio del cinema italiano di quel tempo, soprattutto se comparato ad altri film indubbiamente meno \"impegnativi\" interpretati da Celentano, e quest'ultimo vi lavor\u00f2 per circa 2 anni e mezzo prima di iniziare le riprese. Per finanziare il film entrarono a far parte della produzione anche Silvio Berlusconi e capitali tedeschi, provenienti dall'allora Germania dell'Ovest.\nGli inconvenienti tuttavia iniziarono ancor prima dell'inizio delle riprese: a causa dell'allungamento dei tempi di produzione, le decine di ballerini e ballerine chiamati dallo stesso Celentano direttamente dagli Stati Uniti, alloggiarono per settimane senza far nulla a Roma, e le loro spese di mantenimento consumarono gran parte del budget della produzione. Il film fu girato a Genova e a Roma, e richiese quasi 8 mesi di riprese (tra il gennaio e l'ottobre del 1985).\nColonna sonora.\nLa colonna sonora che comprende 9 canzoni \u00e8 composta dai brani che Adriano Celentano canta nel film, tranne una canzone che viene cantata da Rita Rusi\u0107.\nDistribuzione.\nDate di uscita.\nIl film usc\u00ec nelle sale italiane il 25 dicembre 1985. Per promuovere il film, la produzione affitt\u00f2 appositamente degli aeroplani ed elicotteri con le locandine della pellicola poco prima dell'uscita.\nIn Russia \u00e8 stato presentato il 17 giugno 1987: Tuttavia, a causa dello scarso tempo a disposizione, non era possibile inserire i sottotitoli in russo, e si decise di usare il traduttore simultaneo in sala, un sistema gi\u00e0 abituale nella cinematografia russa. Il ristampo della pellicola e tutte le altre opere di restauro richiese un totale di 200 milioni di lire.\nAccoglienza: controversie e sequestro.\nQuando, il 25 dicembre 1985, la pellicola usc\u00ec nelle sale aveva una durata notevole (163 minuti) il che fece storcere il naso ai Cecchi Gori, produttori del film, poich\u00e9 a causa proprio di ci\u00f2 esso poteva godere nei cinema soltanto di tre proiezioni giornaliere, anzich\u00e9 delle quattro che avrebbero potuto garantire loro degli incassi maggiori.\nDurante le prime settimane di proiezione, per\u00f2, il film registr\u00f2 un freddo responso da parte tanto della critica specializzata quanto del pubblico, che mostrarono di non apprezzare soprattutto l'impostazione narrativa da \"musical\" adottata dalla pellicola. Dopo circa un mese di proiezione, il film era riuscito a incassare appena 4,7 miliardi, una cifra che a fronte al costo di produzione non lasciava sperare bene nei confronti della sua buonriuscita, e i produttori, posti dinanzi a tale difficolt\u00e0, tentarono una disperata manovra correttiva, ritirando, all'insaputa dell'autore, la pellicola per distribuirne una versione con un montaggio differente, della durata di 133 minuti, nella vana speranza di rivitalizzarne l'attrattiva presso il pubblico, almeno per poter recuperare il costo del film. Anche questa versione si rivel\u00f2 per\u00f2 un fallimento; inoltre, a causa del montaggio frettoloso, presentava difetti di sviluppo non facilmente trascurabili (sbalzi di colore nella stampa, sgranature dell'immagine, tagli di sequenza maldestri ecc.).\nGrazie alla segnalazione di un'ammiratrice, Celentano scopr\u00ec il cambiamento di versione effettuato e, il 5 gennaio 1986, chiese il sequestro immediato del film, querelando i Cecchi Gori, rei di avergli \u00abrovinato l'opera d'arte e la reputazione\u00bb, per ben 10 miliardi di danni, e rifiutandosi inoltre di prendere parte alla realizzazione de \"Il burbero\", che per obblighi contrattuali avrebbe dovuto girare subito dopo. Lo stesso Adriano, intervistato il giorno dopo al programma \"Fantastico\", si disse disposto a lasciar cadere le accuse se i produttori avessero ripristinato la versione originale. Il sequestro della pellicola, per\u00f2, divenne esecutivo solamente quando il film era stato gi\u00e0 ritirato dalle sale, a causa della forte diserzione del pubblico, sia nella versione ridotta sia in quella integrale. In totale, \"Joan Lui\" incass\u00f2 in Italia soltanto lire.\nIn seguito, Celentano riacquis\u00ec i diritti sul film e gir\u00f2 comunque \"Il burbero\". Alcuni anni dopo il film venne nuovamente rimaneggiato e ridotto a 125 minuti dallo stesso Celentano per la versione televisiva che and\u00f2 in onda su Mediaset, poi edita anche in DVD da Medusa Video nel 2011.\nBen diversa fu l'accoglienza in Russia dove il film fu presentato su esplicito volere di Michail Gorba\u010d\u00ebv.\nCritica.\nL'accoglienza della critica, , non fu in genere positiva.\nMorando Morandini nel suo dizionario assegna al film una stella e mezzo su cinque scrivendo: \u00abUn madornale videoclip fondato sullo choc visivo, stracolmo di musica, con scenografie monumentali e montaggio elaborato. Una vera sagra del kitsch anche a livello ideologico\u00bb.\nPaolo Mereghetti stronca fortemente l'opera assegnando nel suo dizionario una stella su quattro (il minimo) scrivendo: \u00abGrazie ai soldi dei Cecchi Gori Celentano mette in scena il suo personale delirio di onnipotenza, una personale rilettura del cristianesimo in musical. Scritto, montato, sceneggiato, musicato, interpretato e diretto con assoluta mancanza di qualsiasi misura e pudore, il film \u00e8 un delirio finto-apocalittico che riesce a elencare, banalmente, i peggiori luoghi comuni del qualunquismo\u00bb.\nFrancesco Mininni, pur esprimendo un giudizio tecnico negativo sulla pellicola, ne apprezza gli intenti: \u00abL'ultima follia del molleggiato nazionale: ritenuto da quasi tutti bruttissimo, il film di Celentano, pretenzioso e assolutamente privo di equilibrio narrativo, \u00e8 comunque un atto di coraggio in tempi di ipocrisia. Non crocifiggiamolo senza discuterne\u00bb.\nPrima TV.\nLa prima TV del film and\u00f2 in onda su Canale 5, sabato 26 novembre 1988, alle ore 20:30. Fu curata dallo stesso Adriano Celentano, che la trasmise nella versione rimontata di 125 minuti. Successivamente venne trasmesso da Tele Monte Carlo in versione integrale."}
{"id": "218039", "revid": "30610", "url": "https://it.wikipedia.org/wiki?curid=218039", "title": "104 Klymene", "text": "104 Klymene (in italiano 104 Climene) \u00e8 un grande e scuro asteroide della Fascia principale. Ha probabilmente una composizione carboniosa ed \u00e8 membro dell'ampia Famiglia di asteroidi Temi.\nKlymene fu scoperto il 13 settembre 1868 da James Craig Watson al Detroit Observatory dell'universit\u00e0 del Michigan (USA) ad Ann Arbor. Fu battezzato come una delle diverse Climene presenti nella mitologia greca."}
{"id": "218041", "revid": "287204", "url": "https://it.wikipedia.org/wiki?curid=218041", "title": "105 Artemis", "text": "105 Artemis (in italiano 105 Artemide) \u00e8 un grande asteroide della Fascia principale. \u00c8 un asteroide di tipo C; ci\u00f2 significa che ha una superficie molto scura e una composizione carboniosa.\nArtemis fu scoperto il 16 settembre 1868 da James Craig Watson al Detroit Observatory dell'universit\u00e0 del Michigan (USA) ad Ann Arbor. Fu battezzato cos\u00ec in onore di Artemide, la dea greca \"sovrana degli animali\" (Omero).\nSono state osservate diverse occultazioni stellari da parte di Artemis."}
{"id": "218042", "revid": "1305772", "url": "https://it.wikipedia.org/wiki?curid=218042", "title": "Issues (Korn)", "text": "Issues \u00e8 il quarto album in studio del gruppo musicale statunitense Korn, pubblicato il 16 novembre 1999 dalla Epic Records e dalla Immortal Records.\nL'album vendette all'incirca 575.000 nella prima settimana di messa in vendita e conquist\u00f2 il primo posto della Billboard 200. Il giorno antecedente la pubblicazione, i Korn tennero un concerto all'Apollo Theater durante il quale eseguirono \"Issues\" per intero. L'album \u00e8 il secondo pi\u00f9 venduto del gruppo con 13 milioni di copie nel mondo.\nDescrizione.\nA differenza delle precedenti pubblicazioni, \"Issues\" si allontana dalle sonorit\u00e0 rap metal e presenta alcune sperimentazioni sonore, che vanno da infiltrazioni elettroniche all'uso di strumenti esotici. Coadiuvati dalla produzione di Brendan O'Brien, i Korn confermano con quest'album la loro posizione nell'arena del nu metal.\nIl suo singolo di lancio \"Falling Away from Me\" fu usato in un episodio di \"South Park\" in cui apparivano i Korn in formato cartoon.\nDi questo disco esistono quattro versioni, che differiscono per i disegni in copertina, effettuati da alcuni fan del gruppo durante un concorso lanciato da MTV. Nello stesso anno \u00e8 stata commercializzata anche un'edizione speciale dell'album costituita da un secondo disco intitolato \"All Mixed Up\", uscito separatamente nello stesso anno."}
{"id": "218043", "revid": "287204", "url": "https://it.wikipedia.org/wiki?curid=218043", "title": "Urlo (poema)", "text": "Urlo (\"Howl\") \u00e8 un poema di Allen Ginsberg. Fu letto per la prima volta nel 1955 nella Six Gallery di San Francisco, dal poeta stesso. Il poema fu pubblicato nella raccolta \"Howl and Other Poems\" nell'autunno 1956 dalla City Lights Bookstore di Lawrence Ferlinghetti, quarto della serie di edizioni di poesie \"City Lights Pocket Poets Series\". La pubblicazione port\u00f2 all'arresto di Ferlinghetti per diffusione di oscenit\u00e0.\nHowl ha segnato una svolta nella poesia contemporanea: \u00e8 una ballata psichedelica, un grido di dolore e protesta contro l'America, un viaggio nella mente dell'autore. Versi rapidi, che incastrano decine di esistenze nell'invito finale a non dimenticare ci\u00f2 che \u00e8 santo e vero nella vita.\nNell'opera si intrecciano storie ed esperienze dei componenti della Beat Generation, di cui \u00e8 divenuta manifesto (una particolare dedica, contenuta nella prima parte, \u00e8 fatta da Ginsberg a Neal Cassady, il suo grande amore non corrisposto). Il poema \u00e8 dedicato all'amico Carl Solomon, che Ginsberg incontr\u00f2 nel 1949 all'ospedale psichiatrico di Columbia, a New York.\nIn Italia, fu pubblicato nel 1965 da Mondadori, all'interno della raccolta \"Jukebox all'Idrogeno\", tradotto da Fernanda Pivano.\nStruttura e trama.\nIl poema \u00e8 suddiviso in tre parti pi\u00f9 una nota addizionale. Si tratta di un urlo di dolore, di denuncia, di celebrazione, i cui versi scorrono al ritmo del bebop e dell'avanguardia jazz degli anni Cinquanta.\nNella Parte I, composta da 78 lunghi versi, si corona la poetica di Ginsberg, carica di anticonformismo, slancio vitale e liberazione omosessuale. Egli descrive lo sgretolamento e il disagio di chi vive nei sobborghi e nelle periferie della citt\u00e0 moderna, una lotta dalla quale uscir\u00e0 emaciato. \u00c8 una lunga, profonda e geniale descrizione della vita di questi desperados moderni. Dopo la celebre apertura, per mezzo del ripetersi di \"who...\" la poesia segue lo stesso ritmo di una performance jazz, durante la quale i musicisti tornano sempre sulla stessa nota per poi prendere una strada improvvisata. Raccoglie e proietta nel futuro l'esperienza e la voce di coloro \"\"che si procuravano bruciature di sigarette sulle braccia protestando la foschia narcotica di tabacco del Capitalismo, che distribuivano pamphlet supercomunisti a Union Square piangendo e spogliandosi mentre le sirene di Los Alamos li lamentavano via\". Al centro della prima parte, c'\u00e8 la dedica che il poeta fa a Neal Cassady: \"N.C., eroe segreto di questi versi, amatore e Adone di Denver - gioia alla memoria delle sue innumerevoli scopate di ragazze in parcheggi vuoti e retri di tavole calde\". Neal Cassady, grande protagonista della beat generation, fu il primo grande utopico amore di Ginsberg; a lui \u00e8 dedicata anche la poesia \"The Green Automobile\". Troviamo in questa parte gi\u00e0 numerose allusioni all'avversione decisa e rabbiosa dell'autore nei confronti dei manicomi e dei metodi disumani in uso all'epoca. Fortemente traumatizzato dall'internamento di sua madre in una casa di igiene mentale (infatti Naomi Ginsberg, alla quale \u00e8 dedicata l'altra celebre poesia \"Kaddish\", un canto funebre nello stile del lamento ebraico, pass\u00f2 pi\u00f9 di quindici anni della sua vita in un manicomio, fu sottoposta a lobotomia e dopo poco mor\u00ec generando un grande senso di colpa nell'animo del poeta), Ginsberg definisce i manicomi \"le fetide sale del Pilgrim State, di Rockland e di Greystone\". L'ultima parte della sezione, come in un viaggio d'ascesa secondo le norme del Buddismo Zen, riferir\u00e0 delle avventure beat con nuove visioni e esperienze vissute in culture, lontane da quella distruttiva capitalista e americana, alla cui \"nuda mente\" sar\u00e0 dedicato \"un eli eli lamma lamma sabachtani grido di sassofono che scosse le citt\u00e0 fino all'ultima radio con il cuore assoluto del poema della vita macellato dai loro corpi buono da mangiare per mille anni.\"\nLa Parte II si costituisce di 25 lunghi versi ed esordisce con la questione: \"Quale sfinge di cemento e alluminio gli ha spaccato il cranio e gli ha mangiato i cervelli e l'immaginazione?\" e funge da diretto filo conduttore con la prima parte del poema. La colpa di tale prevaricazione viene attribuita a Moloch, immagine nella quale Ginsberg sintetizza metaforicamente il capitalismo e la societ\u00e0 americana, essendo un demone proveniente dalla religione ebraica che, a causa di allucinazioni generate dall'assunzione di peyote, il poeta vede come un orribile mostro (per la precisione, ci\u00f2 che Ginsberg vede come Moloch, \u00e8 un grande edificio, un celebre hotel di New York). Sotto effetto del peyote \u00e8 scritta gran parte della sezione. Viene denunciato Moloch, il cui nome \u00e8 ripetuto come un mantra: \"Moloch! Moloh! Incubo di Moloch! Moloch il senza amore! Moloch Mentale! [...] Moloch carcere senz'anima e Congresso di dolori! Moloch i cui edifici sono sentenze! Moloch la vasta pietra della guerra! Moloch i governi stupefatti! Moloch la cui mente \u00e8 puro meccanismo! Moloch il cui sangue \u00e8 denaro che scorre! Moloch le cui dita sono dieci eserciti!\". Si trattava della prima vera dichiarazione di antifascismo americano.\nLa Parte III, che si compone di 19 versi, \u00e8 interamente dedicata a Carl Solomon, nominato gi\u00e0 nella prima sezione di \"Howl: (\"\"Ah, Carl, finch\u00e9 non sei al sicuro neanch'io sono al sicuro, e ora sei proprio nel completo brodo animale del tempo\"). Ritorna il tema della madre in manicomio. Qui, la ripetitivit\u00e0 torna ai ritmi del bebop, esprimendosi nella frase \"I'm with you in Rockland\" che si ripeter\u00e0 alternatamente alla fine di ogni verso. La sezione si carica di una tragicit\u00e0 potente resa da immagini forti e dolenti riportate alla superficie da quel flusso di coscienza che render\u00e0 alla pagina il dolore del poeta in un urlo mai disincantato ma pur sempre dissacrante. Ginsberg aveva incontrato Carl Solomon nella casa di cura in cui si fece internare per sfuggire a un problema di carattere giudiziario. Questa sezione, colma di una certa tenerezza, \u00e8 caratterizzata da aspetti estremamente tragici, in cui Ginsberg manifesta ancora pi\u00f9 apertamente il suo dissenso per le pratiche in utilizzo nei manicomi: \"Sono con te a Rockland dove siamo grandi scrittori sulla stessa orribile macchina da scrivere [...] Sono con te a Rockland dove gridi in camicia di forza che stai perdendo la partita dell'autentico pingpong degli abissi. Sono con te a Rockland dove pesti sul pianoforte catatonico l'anima \u00e8 innocente e immortale non dovrebbe morire mai empiamente in un manicomio armato. Sono con te a Rockland dove cinquanta altri shock non restituiranno mai pi\u00f9 la tua anima al corpo dal suo pellegrinaggio verso una croce nel nulla\"\".\nLa nota finale (\"Howl Footnote\"), composta da 15 versi, \u00e8 caratterizzata dal ripetitivo mantra \"Holy!\" (Santo!) e si caratterizza di uno stile profondamente whitmaniano. Da \"Song of Myself\" di Walt Whitman Ginsberg trae il ritmo, lo stile del verso, la cadenza biblica e la celebrazione del buono della vita, dell'uomo in ogni sua parte del suo corpo. Nella lista, ancora, compare anche sua madre (\"\"Santa mia madre in manicomio\"!\"). Intanto, benedice in un \"santo\" elenco tutti i beats: \"Santo Peter santo Allen santo Solomon santo Lucien santo Kerouac santo Huncke santo Burroughs santo Cassady santi gli sconosciuti mendicanti sodomiti e sofferenti santi gli orrendi angeli umani!\", consacrandoli ad angeli in Moloch.\nLingua e stile.\nIl poema, tacciato all'epoca di oscenit\u00e0, presenta il linguaggio della realt\u00e0 quotidiana del poeta, risultato consequenziale della tecnica beat \"Primo pensiero, miglior pensiero\". L'uso frequente di termini erotici, mira a quella liberalizzazione dell'omosessualit\u00e0, inaccettabile per un'epoca che ha conosciuto un enorme picco di conformismo. Il ritmo del respiro \u00e8 preso come unit\u00e0 di pensiero ed espressione, in una serie di rapidi versi whitmaniani dalla forte carica espressiva. Le visioni ricordano quelle di Rimbaud e di quel surrealismo che il poeta aveva conosciuto a partire dal 1949, sotto suggerimento dell'amico Solomon. Il ritmo della poesia ripete, come gi\u00e0 detto, il ritmo del jazz be bop in alcune sue sezioni, mentre si snoda in ritmi mantrici in altre (come nel caso dei termini, usati come mantra, \"Moloch!\" e \"Holy!\" nelle sezioni II e IV). Mentre i versi della prima sezione prendono i toni della denuncia, l'urlo di protesta si snoda nella seconda, fino sciogliersi in pietosa e adirata compassione nella bellissima sessione III per Carl Solomon, e giungere a urlo di celebrazione de \"\"l'intelligente bellezza dell'animo\" nella nota finale, evidente omaggio a Withman. Uno stile schietto e potente di una causa eterna, che rendeva il suo autore scandaloso, che oggi si rivela estremamente realistico e attuale. Bench\u00e9 siano presenti numerosi termini scurrili, i versi manifestano un'inattacabile purezza, intellettuale e morale. Scrisse Pasolini in una lettera dell'ottobre 1967: \"Caro, angelico Ginsberg, ieri sera ti ho sentito dire tutto quello che ti veniva in mente su New York e San Francisco, coi loro fiori. Io ti ho detto qualcosa dell\u2019Italia (fiori solo dai fiorai)... queste sono state le nostre chiacchiere. Molto, molto pi\u00f9 belle le tue, e te l\u2019ho anche detto il perch\u00e9... Perch\u00e9 tu... sei costretto a inventare di nuovo e completamente - giorno per giorno, parola per parola - il tuo linguaggio rivoluzionario\"\"\".\"\nIl lettore viene completamente coinvolto, assorbito e affascinato dall'universo creato dallo stile di Ginsberg. La velocit\u00e0 e la forza dei versi innalzano le cause che hanno portato il poeta a scrivere la poesia. Ne consegue che la reazione del lettore per questo linguaggio nuovo e coinvolgente, non pu\u00f2 essere di indifferenza. Se da un lato Ginsberg aveva scandalizzato una parte della societ\u00e0 americana, era inneggiato da un'altra. La Beat Generation, che era stata precursore della rivoluzione del sessantotto, era sicuramente giunta a realizzare negli animi di un vasto pubblico, una grande opera di liberalizzazione da vecchi e arrugginiti dogmi sociali. Ginsberg aveva risvegliato le coscienze di una generazione dal conformismo americano del secondo dopoguerra e, non meno importante, della guerra fredda. Il valore tuttora universale della sua opera, il coinvolgimento emotivo che la lettura di The Howl inducono nel lettore contemporaneo, lo dimostrano.\nPubblicazione.\nFama.\nNel 1955, a San Francisco, esisteva un movimento letterario, che poi venne chiamato \"Poetry Renaissance of San Francisco\" del quale Kenneth Rexroth era il fulcro. A settembre del 1955, Ginsberg parl\u00f2 con Rexroth e, di conseguenza, fu organizzata una serata letteraria in una piccola galleria d'arte chiamata Six Gallery, nei pressi dell'Embarcadero. Erano presenti 100-150 persone della comunit\u00e0 boh\u00e8mienne di San Francisco, della Marina County e della Bay Area. Jack Kerouac aveva comprato delle bottiglie di Thunderbird, un vino aromatizzato ad alta gradazione alcolica e le passava di mano in mano fra la gente. I poeti si erano seduti su un piccolo palco in semicerchio e a turno lessero le proprie poesie. Kerouac descrisse questa serata nel romanzo \"I vagabondi del Dharma\". Quando Ginsberg si lasci\u00f2 trasportare dalla lettura di \"Howl\", come se cantasse un inno, emozionato fino alle lacrime, successe un pandemonio. Finalmente i singoli poeti, non erano pi\u00f9 soli, entit\u00e0 separate alla deriva ma si sentivano di essere diventati un gruppo, un gruppo di rottura con la tradizione letteraria americana e di rottura contro l'alienazione che l'establishment americano imponeva con una massiccia propaganda e rappresentato dall'ideologia fasulla dell'American way of life, nel quale al benessere cos\u00ec tanto pubblicizzato corrispondeva una squallida realt\u00e0 fatta di cambiali da pagare a fine mese. Si era formato un gruppo di poeti beat, la Beat Generation.\nA maggio del 1956, a San Francisco ci fu una replica della serata letteraria, in un teatro di Berkeley. Allen lesse \"Howl\" gesticolando e urlando, allora ci fu una reazione del pubblico che fischiava quando Allen diceva \"Moloch\" e applaudiva quando diceva \"amore\". Alla fine si accesero le luci e tutti si abbracciavano e si accalcavano per stringere la mano ai poeti.\nIl New York Times mand\u00f2 il poeta Richard Eberhart a San Francisco nel 1956 per descrivere la scena poetica l\u00ec presente. Il risultato della visita di Eberhart fu un articolo pubblicato nel \"New York Times Book Review\" del 6 settembre con il titolo \"West Coast Rhythms\" (\"Ritmi della West Coast\"). L'articolo di Eberhart richiam\u00f2 l'attenzione statunitense nei confronti di \"Howl\" come \"il migliore poema del giovane gruppo\" dei poeti che saranno conosciuti come i portavoce della Beat Generation.\n\"Howl\" non \u00e8 soltanto un poema famoso. Le sue idee di cambiamento hanno avuto risonanza attraverso i decenni. Nel 2005, avvennero manifestazioni celebrative del 50\u00ba anniversario della prima lettura del poema, il 7 ottobre 1955, a San Francisco, New York e Leeds nel Regno Unito. L'evento inglese, \"Howl for Now\" (\"L'urlo per oggi\"), fu accompagnato da una raccolta di saggi con lo stesso, edito da Simon Warner, che rifletteva il potere e l'influenza del poema nel tempo.\nProcesso del 1957.\nLawrence Ferlinghetti mand\u00f2 \"Urlo\" all'editore Villiers, in Inghilterra che lo pubblic\u00f2. Poi Ferlinghetti import\u00f2 il libro e il funzionario dell'ufficio doganale diede alla casa editrice City Lights, il permesso alla ristampa, senza leggerlo ma quando si accorse che il libro a San Francisco vendeva troppo si incurios\u00ec e quando finalmente lo lesse, il 25 marzo 1957, fece sequestrare 520 copie, perch\u00e9 era preoccupato che potesse turbare la coscienza dei bambini.\n\"Howl\" contiene molti riferimenti all'uso delle droghe, anfetamina, LSD, morfina, marijuana e riferimenti troppo espliciti a pratiche sessuali, sia eterosessuali sia omosessuali.\nFu quindi aperto un processo per oscenit\u00e0 nei confronti dell'editore Lawrence Ferlinghetti.\nFerlinghetti pubblic\u00f2 un nuovo \"Howl\" purificato dei termini considerati osceni, cos\u00ec il procuratore di stato della California non accolse la denuncia. Ma l'ispettore doganale si lament\u00f2 con il tribunale dei minori che emise un mandato di cattura nei confronti di Ferlinghetti. Nove esperti di letteratura testimoniarono in favore del poema. Con il supporto dell'Unione per le Libert\u00e0 Civili Americane, Ferlinghetti vinse la causa quando il giudice Clayton Horn, assolse Ferlinghetti dalle'accusa di oscenit\u00e0, dichiarando che censurare il poema avrebbe comportato una limitiazione anticostituzionale della libert\u00e0 d'espressione. Dunque un libro di \"importanza sociale riedificante\". Il caso fu ampiamente pubblicizzato, con articoli su \"Time\", su \"Life\" e su Evergreen con un articolo di Ferlinghetti stesso, assicurando un'ampia diffusione del libro, che \u00e8 diventato uno dei poemi americani pi\u00f9 popolari al mondo.\nRivisitazioni.\n\"Yowl\".\nNel 1986 Christopher Buckley e Paul Slansky, nel giornale \"The New Republic\", pubblicarono una rivisitazione in stile anni ottanta di \"Howl\", intitolata \"Yowl\". La poesia, una parodia sia dell'opera originale di Ginsberg sia della vita degli Yuppie che la nuova versione dipingeva, fu composta per celebrare il trentesimo anniversario della prima pubblicazione di \"Howl\".\n\"Howl.com\".\nNel 2000, all'apice del boom delle dot-com, Thomas Scoville scrisse una parodia di Howl intitolata \"Howl.com\", di grande e rapida diffusione nel web. Era imperniata sulla tecnologia internet, sul mondo degli affari dei new media e sulle strutture sociali emergenti che hanno accompagnato la crescita di popolarit\u00e0 di internet, come lo sviluppo dell'open source e le celebrit\u00e0 informatiche.\n\"How?\".\nNel gennaio 2003 Penny Rimbaud, fondatore della band anarchica Crass, esegu\u00ec l'\"Howl\" di Ginsberg come parte del primo evento della Crass Agenda al Vortex Jazz Club nello Stoke Newington di Londra. Dopo quest'improvvisazione, Oliver Weindling, dell'etichetta jazz Babel Record, sugger\u00ec di registrare in studio la performance. Tuttavia Rimbaud, non riuscendo ad ottenere l'autorizzazione necessaria dai testamentari di Ginsberg a usare l'opera, la riscrisse in chiave moderna, come critica verso la cultura americana del dopo 11 settembre 2001. Parlando della sua opera Rimbaud afferma: \"In \"How?\" ho cercato di affrontare la pazzia innata del 'Nuovo Ordine Mondiale', una delle aberrazioni che, a mio parere, neanche Ginsberg avrebbe potuto immaginare nei suoi peggiori incubi\". Se da una parte manca la maggior parte della struttura e dello spirito dell'opera originale, dall'altra \"How?\" contiene alcuni cambiamenti significativi, inclusa la sostituzione di 'Mammon' con 'moloch' e di 'holy' con 'wholly' nella celebrativa nota finale del poema. Una registrazione dell'\"How?\" di Rimbaud, eseguito live e improvvisato con una banda jazz al Vortex Club, \u00e8 stata pubblicata nel 2004.\n\"Urlo\" (film).\nSul libro di Allen Ginsberg si bas\u00f2 la sceneggiatura del film \"Urlo\", interpretato nel 2010 dall'attore James Franco."}
{"id": "218044", "revid": "1602064", "url": "https://it.wikipedia.org/wiki?curid=218044", "title": "X-Chat Aqua", "text": "X-Chat Aqua \u00e8 un client IRC per macOS.\nCaratteristiche.\n\u00c8 basato sul programma open source X-Chat che supporta diversi sistemi operativi, tra i quali Mac OS X. X-Chat funziona su X11, X-Chat Aqua invece non richiede X11 ed \u00e8 scritto per supportare l'interfaccia grafica Aqua, integrandosi con Mac OS X.\nHa la quasi totalit\u00e0 delle funzioni incluse in X-Chat standard, come l'interfaccia a pannelli, il supporto per server multipli e una grande possibilit\u00e0 di personalizzazione. \u00c8 rilasciato sotto licenza GNU General Public License.\nX-Chat Aqua, come X-Chat, \u00e8 estendibile tramite script in vari linguaggi: Perl, Python, Tcl e Ruby, che sono disponibili come plugin esterni e contengono un'interfaccia binaria modulare, come \u00e8 solito programmare in C."}
{"id": "218047", "revid": "107526", "url": "https://it.wikipedia.org/wiki?curid=218047", "title": "Infarto cerebrale", "text": ""}
{"id": "218048", "revid": "466539", "url": "https://it.wikipedia.org/wiki?curid=218048", "title": "Alice's Restaurant", "text": "Alice's Restaurant Massacree (pi\u00f9 nota semplicemente come Alice's Restaurant) \u00e8 la pi\u00f9 famosa canzone di Arlo Guthrie, il figlio di Woody Guthrie. La canzone, che racconta una storia basata su avvenimenti veramente accaduti, dura 18 minuti e 20 secondi ed occupa infatti l'intera facciata \"A\" dell'album di debutto di Arlo Guthrie, del 1967, anch'esso intitolato \"Alice's Restaurant\".\nLa canzone fu adattata nel 1969 in un film, anch'esso intitolato \"Alice's Restaurant\" diretto da Arthur Penn, con Guthrie nella parte di se stesso e Patricia Quinn nella parte di Alice, mentre alla vera Alice era riservato un cameo.\nStoria.\nLa canzone \u2013 che \u00e8 costituita da un monologo recitato da Guthrie e sostenuto dall'accompagnamento della chitarra acustica suonata con la tecnica del \"finger picking\", e le cui parti melodiche sono poste all'inizio e alla fine della composizione\u00a0\u2013 \u00e8 una pungente satira contro la stupidit\u00e0 del potere, assunta poi a simbolo pacifista contro la leva obbligatoria e la guerra del Vietnam. Il testo \u00e8 recitato sullo stile dei pezzi del comico Bill Cosby cui l'autore si \u00e8 ispirato. Racconta un'avventura vera (ma un po' esagerata per aumentare l'effetto ironico) accaduta un Giorno del Ringraziamento. L'avventura inizi\u00f2 appunto al ristorante di Alice, dove \"puoi avere quello che ti pare (tranne Alice)\". Alice, la proprietaria del ristorante Alice Brock, viveva in una chiesa sconsacrata a Great Barrington, Massachusetts. La canzone racconta di come Guthrie fu processato per aver illegalmente scaricato della spazzatura di Alice dopo aver scoperto che la discarica comunale era chiusa per il giorno del Ringraziamento, e di come, a causa di questo crimine che risultava sulla fedina penale, fu successivamente esonerato al servizio di leva e dichiarato non abile per il servizio militare, quando fu richiamato nell'esercito.\nI personaggi della storia, compresi Alice e l'agente Obie che lo arrest\u00f2, divennero famosi in seguito alla canzone. L'agente Obie e il giudice Hannon recitarono nel film interpretando personalmente la loro parte perch\u00e9 resisi conto, anni dopo, dell'assurdit\u00e0 della situazione che aveva ispirato la canzone.\nPopolarit\u00e0.\nAlcune stazioni radio statunitensi suonano \"Alice's Restaurant\" regolarmente ogni giorno del Ringraziamento. Non \u00e8 invece suonata spesso al di fuori delle occasioni speciali, per la sua durata poco radiofonica.\nLa prima registrazione di \"Alice's Restaurant\" faceva parte di un album pubblicato nel 1967 che raggiunse il numero 17 delle classifiche di \"Billboard\". Il film tratto da \"Alice's Restaurant\" usc\u00ec nei cinema il 19 agosto 1969, pochi giorni dopo il festival di Woodstock a cui Guthrie aveva preso parte suonando la canzone.\n\"Alice's Restaurant\" fu riveduta e aggiornata alcuni anni dopo in riferimento alla politica di Reagan, ma questa seconda versione non \u00e8 stata pubblicata su nessun album. Esistono anche diverse parodie della canzone. Guthrie stesso scrisse anche un seguito raccontando che Richard Nixon possedeva una copia della canzone, e suggerendo per scherzo che questo spiegava i famosi 18 minuti e mezzo di silenzio nei nastri dello scandalo Watergate.\nNel 1991, Guthrie compr\u00f2 la chiesa dove aveva abitato Alice Brock, che era stata resa famosa dalla canzone, e la trasform\u00f2 nel \"Guthrie Center\", un luogo di incontro interreligioso."}
{"id": "218050", "revid": "183581", "url": "https://it.wikipedia.org/wiki?curid=218050", "title": "Organizzazioni internazionali", "text": ""}
{"id": "218051", "revid": "41851", "url": "https://it.wikipedia.org/wiki?curid=218051", "title": "Mobile Athlon XP", "text": "I Mobile Athlon XP (\"Athlon XP-M\") sono dei processori costruiti da AMD apposta per essere utilizzati su dei computer portatili. Sono identici ai normali Athlon XP a parte per il voltaggio minore, che serve a garantire fra l'altro una maggior durata delle batterie dei portatili e una minor dissipazione termica, punto dolente dei sistemi portatili, e l'assenza di un multiplier-lock. Quest'ultima mossa li rende in grado di gestire dinamicamente il moltiplicatore della CPU via software per fornire velocit\u00e0 maggiori e frequenze pi\u00f9 alte in caso di necessit\u00e0 e di rallentare a prestazioni e consumi minori nei periodi di minore domanda da parte del sistema per aumentare l'autonomia.\nVarianti.\nL'Athlon XP-M rimpiazz\u00f2 il precedente \"Mobile Athlon 4\". L'unica differenza fra i due era che il Mobile Athlon 4 si basava sul vecchio core Palomino (rinominato Corvette in questa versione) mentre l'Athlon XP-M usa, oltre al core Palomino, i nuovi core Thoroughbred e Barton.\nNaturalmente tutte le varianti di questa CPU supportano la tecnologia PowerNow! che serve appunto a ridurre la velocit\u00e0 della CPU quando il computer ha un minore carico di lavoro similmente alla tecnologia Intel SpeedStep della concorrenza.\nAlcuni Athlon XP-M specifici per usi molto miniaturizzati e a bassa potenza (detti anche LowVoltage) sono stati prodotti anche con il Socket package Micro PGA piuttosto che lo standard Socket A; queste versioni dissipavano appena 25 Watt con un vCore di appena 1,25 Volt.\nGli Athlon XP-M divennero molto popolari sui computer desktop per le loro capacit\u00e0 di overclock e underclock all'inizio del 2004, in parte perch\u00e9 i loro moltiplicatori erano sbloccati e quindi la pratica dell'OC risultava molto fruttuosa. Gli Athlon XP-M sono strutturalmente identici alle versioni desktop ma sono scelti per la loro capacit\u00e0 di operare a voltaggi molto minori al normale e quindi, dal momento che sono cos\u00ec efficienti con un basso voltaggio, rispondono estremamente bene all'aumento del vCore del processore guadagnando molto di pi\u00f9 dei cugini desktop. L'overclock degli Athlon XP-M era palesemente migliore di quello di un Desktop Athlon XP sbloccato con lo stesso core \"Barton\". Alcuni core Athlon XP-M \"Barton\" sono stati overcloccati con successo fino a 3,275\u00a0GHz.\nModelli.\nDublin.\n\"Questo core non \u00e8 fisicamente quello di un Athlon XP-M in quanto appartiene all'ottava generazione di processori AMD (Athlon 64, Sempron, Opteron). \u00c8 qui presente in quanto prima dell'uscita ufficiale dei nuovi processori questi furono usati, con il nome dei vecchi XP-M, nella serie di portatili HP zv5200. Questi processori naturalmente montano Socket 754, per maggiori info si rimanda a Mobile Sempron.\""}
{"id": "218052", "revid": "1982", "url": "https://it.wikipedia.org/wiki?curid=218052", "title": "106 Dione", "text": "106 Dione (o 106 Dion\u00e8a) \u00e8 un grande asteroide della Fascia principale. Ha probabilmente una composizione simile a quella di 1 Ceres.\nDione fu scoperto il 10 ottobre 1868 da James Craig Watson dal Detroit Observatory dell'universit\u00e0 del Michigan (USA) ad Ann Arbor. Fu battezzato cos\u00ec in onore di Dione, nella mitologia greca una titanide figlia di Urano e Gea.\nIl 19 gennaio 1983 Dione ha occultato una stella poco luminosa. Dalle osservazioni effettuate si \u00e8 ricavato un diametro pari a 147 chilometri, un valore molto vicino a quello acquisito tramite il satellite IRAS.\nDione \u00e8 anche il nome di uno dei satelliti di Saturno."}
{"id": "218053", "revid": "125641913", "url": "https://it.wikipedia.org/wiki?curid=218053", "title": "Palazzo di Sch\u00f6nbrunn", "text": "Il Castello di Sch\u00f6nbrunn (\"Schloss Sch\u00f6nbrunn\" in tedesco), famosa reggia imperiale di Vienna, \u00e8 stata la sede della casa imperiale d'Asburgo dal 1730 al 1918. Una volta si trovava in campagna, ma ormai \u00e8 stato inglobato dalla citt\u00e0. \u00c8 ubicato a Hietzing, nella periferia ovest di Vienna. Spesso \u00e8 impropriamente indicato come palazzo nonostante si tratti, in quanto grande residenza di campagna, di un castello.\nIl nome di Sch\u00f6nbrunn gli venne dato dall'imperatore Mattia che, durante una battuta di caccia in quest'area, vi scopr\u00ec una fonte di acqua limpidissima che chiam\u00f2 \"sch\u00f6n(er) Brunn\", ossia \"bella fonte\", da cui il nome, ed \u00e8 attorno a questa fonte, secondo la tradizione, che si sarebbe costituito poi il castello intero. Oltre alla bellezza dei luoghi, il complesso del palazzo \u00e8 noto per ospitare il Tiergarten Sch\u00f6nbrunn, uno degli zoo pi\u00f9 antichi al mondo.\nEsso fu preso a modello dall'architetto veneziano Matteo Alberti per la progettazione del palazzo di caccia di Bensberg, eretto nel 1711 per il principe elettore del Palatinato, Giovanni Guglielmo, detto \"Jan Wellem\". Dal 1992 il castello \u00e8 amministrato dall'azienda Schloss Sch\u00f6nbrunn Kultur- und BetriebsgesmbH. Dal 1996 il palazzo e il giardino sono stati dichiarati patrimonio dell'umanit\u00e0 dall'UNESCO.\nStoria.\nPrima della costruzione del castello.\nL'area corrispondente all'attuale palazzo viene per la prima volta menzionata nel 1311 col nome di Khatterm\u00fchle, e qui sorgevano molti mulini. Dal 1312 l'area pass\u00f2 a un monastero e successivamente venne acquisita nel 1548 dal sindaco di Vienna, Hermann Bayr, che decise di erigervi una propria residenza di campagna col nome di \"Katterburg\", o \"Gatterburg\", presso un mulino.\nL'8 ottobre 1569 l'imperatore Massimiliano II acquis\u00ec l'intera propriet\u00e0 di modo da utilizzarla come propria riserva di caccia. Egli colse anche l'occasione per installare in una parte separata della grande propriet\u00e0 un primitivo zoo, popolato da uccelli esotici e dai primi pavoni che approdarono a Vienna. Il mulino venne abbattuto negli anni successivi e al suo posto venne costruito un piccolo casotto da caccia con annesse dipendenze.\nMorto Massimiliano II (1576), il suo successore Rodolfo II si preoccup\u00f2 solo di mantenere la propriet\u00e0, che divenne riserva di caccia per il suo erede, l'imperatore Mattia. Proprio a quest'ultimo si rif\u00e0 la tradizione che vuole che nel 1612 fosse stata scoperta, durante una battuta di caccia, una sorgente (\"bella fonte\"; in tedesco \"sch\u00f6ner Brunnen\") che dette poi il nome a tutto il comprensorio.\nFerdinando II e sua moglie Eleonora Gonzaga continuarono a utilizzare il complesso come riserva di caccia fino alla morte dello stesso Ferdinando II, quando la sua consorte scelse di risiedere qui negli anni della sua vedovanza, tra il 1638 e il 1643, dotando l'area anche di un castelletto, di un meleto e di un'\"orangerie\". \u00c8 in questo periodo che per la prima volta si ha traccia ufficiale del nome Sch\u00f6nbrunn.\nLa struttura venne danneggiata nel 1683 nel corso dell'attacco dei Turchi a Vienna, a tal punto che risult\u00f2 inagibile. Fu Eleonora Gonzaga-Nevers, vedova di Ferdinando III che chiese di restaurare l'area, ma mor\u00ec nel 1687, poco dopo l'inizio dei lavori.\nIl castello.\nFu proprio a partire dal 1687 che il successore al trono Leopoldo I predispose l'edificazione di una nuova residenza per il figlio Giuseppe I. Nel 1688 l'architetto Johann Bernhard Fischer von Erlach presenta il \"progetto Sch\u00f6nbrunn I\", che nelle intenzioni del progettista avrebbe dovuto oscurare la Reggia di Versailles (costruita da Luigi XIV) in Francia. Tale progetto ottenne lo scopo di presentare al sovrano il proprio talento e contemporaneamente di rinverdire l'attenzione del sovrano per l'opera. Nel 1689 Fischer ottenne la nomina di precettore d'architettura dell'erede al trono.\nLa fase attuativa, i cui lavori incominciarono nel 1696, si concretizz\u00f2 tuttavia in un progetto meno ambizioso che si basava in gran parte sulle strutture gi\u00e0 esistenti. I lavori si bloccarono pi\u00f9 volte a causa della scarsit\u00e0 di fondi, impiegati nella guerra di successione spagnola (1701-1715), e nel 1705 ancora il castello non aveva preso una forma definitiva. Con la morte di Leopoldo, Sch\u00f6nbrunn divent\u00f2 la residenza vedovile di sua moglie: Guglielmina Amalia. Vennero chiamati molti intagliatori per costituire le basi del castello che venne fondato con la tipica \"pietra dell'Imperatore\", una dura pietra gialla, assai adatta a questo particolare scopo.\nResidenza estiva della famiglia imperiale: l'epoca d'oro di Maria Teresa.\nFu l'imperatore Carlo VI a riprendere vivo interesse per il castello di Sch\u00f6nbrunn, intendendolo destinare a residenza estiva della famiglia imperiale, uso al quale rimase destinato sino al crollo della monarchia asburgica nel 1918. Egli per\u00f2 mor\u00ec prima di riuscire a dare inizio ai nuovi lavori di ampliamento della struttura, che tra il 1743 e il 1749 vennero portati avanti da sua figlia Maria Teresa d'Austria, che si avvalse della perizia dell'architetto Nicol\u00f2 Pacassi per cambiare radicalmente l'assetto del piccolo palazzotto di caccia. Alcuni progetti alternativi oggi perduti vennero realizzati anche da Johann Michael Rottmayr.\nAll'epoca di Maria Teresa risale anche la maggior parte degli interni, che andarono proprio a fornire le basi per la crescita e lo sviluppo del rococ\u00f2 austriaco di cui oggi rappresentano a ogni modo uno degli esempi pi\u00f9 rilevanti. Al fianco della residenza venne inoltre aperto dal 1747 il teatro di corte che ospit\u00f2 tra l'altro rappresentazioni di Franz Joseph Haydn e Wolfgang Amadeus Mozart con conduttori gli stessi compositori. Attorno al 1765 Johann Ferdinand Hetzendorf von Hohenberg, rappresentante del primo neoclassicismo, apport\u00f2 gli ultimi cambiamenti alla struttura voluti da Maria Teresa dopo la morte del marito Francesco Stefano di Lorena. A partire dal 1772 Hetzendorf von Hohenberg lavor\u00f2 alla costruzione della \"Gloriette\" in fondo al giardino, una loggia arcata costruita sulla collina al centro della veduta centrale del parco del castello. Nel 1780 si conclusero i lavori, poco prima della morte di Maria Teresa, da questo momento il castello non sar\u00e0 pi\u00f9 abitato fino ai primi dell'Ottocento.\nTra XIX e XX secolo.\nTra il 1805 e il 1809, Napoleone Bonaparte prese residenza al castello di Sch\u00f6nbrunn. A partire dal 1817 e per successivi due anni, si hanno alcuni interventi architettonici che dettero l'attuale aspetto al castello. Nel 1830 vi nacque l'imperatore Francesco Giuseppe ed egli qui mor\u00ec nel 1916, mentre nel 1918 l'imperatore Carlo I firm\u00f2 la sospensione dei lavori del governo imperiale, rimettendosi alla volont\u00e0 del popolo austriaco; ci\u00f2 dette inizio al processo che pose fine alla secolare monarchia austriaca tra il 1918 e il 1919.\nAl termine della propriet\u00e0 imperiale della struttura, parte di essa divenne una scuola per quasi 350 bambini, molti dei quali erano orfani di guerra o le loro famiglie non erano in grado di sostenere le spese di pagamento di un precettore. Durante la Seconda guerra mondiale, nel 1945, la \"Gloriette\" e il palazzo vennero danneggiati dalle bombe degli alleati. Il castello divenne quindi quartier generale locale delle truppe russe e poi inglesi, il che consent\u00ec nello stesso tempo un rapido restauro dei danni causati dal conflitto. Nel 1948 parte del castello divenne gi\u00e0 accessibile e aperta al pubblico.\nIl castello oggi.\nAttualmente il castello di Sch\u00f6nbrunn conta 1.441 stanze di diversa grandezza; molte di queste sono destinate a usi governativi, ma 190 sono aperte oggi al pubblico in forma di museo, con una stima annuale di 1,5 milioni di turisti approssimativi. Il parco e le strutture annesse al castello contano invece circa 5,2 milioni di turisti all'anno.\nDescrizione del castello.\nEsterno.\nIl palazzo, su modello della Reggia di Versailles, si imposta su due lunghissimi fronti gemelli aperti dalle grandi scalinate a due rampe. Quello verso la citt\u00e0, pi\u00f9 severo, con due ali avanzanti; e quello verso i giardini, pi\u00f9 piatto. \nLa facciata verso la citt\u00e0, lunga ben 175 metri, \u00e8 preceduta da una ricca cancellata rococ\u00f2 in ferro battuto serrata fra due obelischi che immette nell\"'Ehrenhof\" (Cortile dei Signori), vasto Cortile d'onore ornato da fontane con figure allegoriche del 1776. \nEntrambe le facciate sono impostate sul corpo centrale aggettante con pronao centrale a sei semicolonne. Appare preceduto da una loggia terrena a colonne binate che, a traverso le due grandiose scalinate, immette all'ingresso, al piano rialzato. Tutte le superfici, scandite da paraste e finestre, si ergono su due livelli al di sopra su di un alto zoccolo.\nInterno.\nGli interni del castello non servivano solo come abitazione della famiglia imperiale, bens\u00ec furono costruiti con scopi di rappresentanza e di luogo di esposizione per le numerose feste e cerimonie, che doveva rappresentare il simbolo e rafforzare il prestigio della monarchia. A questo scopo vennero ingaggiati molti artisti famosi e rinomati artigiani, che arredassero gli spazi con l'eleganza di quei tempi. Gli stili vanno dal barocco al rococ\u00f2, al Biedermeier e agli stili del periodo di sviluppo economico-industriale del II Reich, che tutto sommato formano un insieme armonico.\nNel lato occidentale del 1\u00ba piano si trovano gli appartamenti risalenti al XIX secolo dell'imperatore Francesco Giuseppe e dell'imperatrice Elisabetta. Al centro vi sono le zone di rappresentanza. Nella parte orientale vi sono gli appartamenti di Maria Teresa come quelli cosiddetti di Franz Karl e dell'arciduchessa Sofia, i genitori dell'imperatore Francesco Giuseppe.\nIl castello ha centinaia di spazi e camere, dei quali per\u00f2 solo i pi\u00f9 sontuosi e quelli delle abitazioni della famiglia imperiale sono visitabili dal pubblico. Una parte degli spazi rimanenti sono affittati al comune. Il castello perci\u00f2 non \u00e8 vuoto ed \u00e8 abitato costantemente come una volta.\n\"Berglzimmer\".\nAl piano terra si trovano, fra gli altri, gli appartamenti privati della famiglia imperiale, le cosiddette \"Berglzimmer\" (Stanze di Bergl). Gli spazi furono decorati con gli affreschi di Johann Baptist Wenzel Bergl e del suo \"atelier\" negli anni 1770.\nBergl ricopr\u00ec tutte le pareti e i soffitti con paesaggi colorati, che erano affollati di animali e uccelli esotici. Questo mondo per\u00f2 non \u00e8 incontaminato, bens\u00ec integrato di fantasie umane con pergolati, balaustre e vasi rococ\u00f2. Gli affreschi di Bergl si fondano su approfonditi studi della natura, che forse sono stati utilizzati persino nel parco e nell'\"orangerie\" del castello. Le stanze, chiamate dal suo nome \"stanze di Bergl\", furono utilizzate da Maria Teresa, poich\u00e9 erano pi\u00f9 fresche di quelle del primo piano.\nGli affreschi si ricoprirono nel corso del tempo di grigio, ma nel 1891 furono ripuliti. Dal 1965 ne incominci\u00f2 il restauro e dal 2008 furono messi a disposizione dei visitatori.\nGli appartamenti del principe della corona Rodolfo si trovano nella zona orientale e sudorientale. I sei locali nel 1864 furono allestiti per l'abitazione dell'allora principe della corona. Quattro di questi locali furono affrescati tra il 1774 e il 1778 da Bergl e dai suoi collaboratori con soggetti esotici.\n\"Wei\u00dfgoldzimmer\".\nNella parte sudorientale, al piano terra, si trovano quattro camere, le cui pareti e soffitti sono decorati con stucchi dorati di stile rococ\u00f2. Queste decorazioni si trovano nella maggior parte dei locali di rappresentanza del castello. La stanza pi\u00f9 grande \u00e8 la ex camera da ginnastica dell'imperatrice Elisabetta ed \u00e8 lunga 13,80\u00a0metri, larga 7,85, con un'altezza di 4,70\u00a0m e una superficie di 108\u00a0m2. Un camino in marmo con un grosso specchio si trova al centro della parete nord, il pavimento \u00e8 in \"parquet\" con disegno a losanghe nere, bianche e marrone l\u2019Imperatrice us\u00f2 questa immensa stanza per modellare il suo corpo gi\u00e0 muscoloso ed esile siccome in un periodo di depressione cur\u00f2 molto il suo magnifico aspetto.\n Le rimanenti, pi\u00f9 piccole, stanze sono arredate analogamente. Oggi queste stanze vengono utilizzate per particolari manifestazioni.\nLa Scala Blu.\nLa Scala Blu nell'ala ovest conduce dal piano terra al primo piano, dove si trovano prevalentemente locali per udienze e di rappresentanza. Un tappeto blu scuro si estende sui gradini di tutta la scala. Questo spazio \u00e8 uno dei pi\u00f9 antichi del palazzo e fungeva originariamente da sala da pranzo nell'ex castello di caccia dell'imperatore Giuseppe I, allora ancora erede al trono. Su incarico di Maria Teresa lo spazio venne ristrutturato verso il 1745 dall'architetto Nicol\u00f2 Pacassi.\nL'affresco del soffitto \u00e8 l'originale della vecchia sala da pranzo e mostra l'esaltazione dell'erede al trono Giuseppe come valoroso condottiero, che infine riceve come vincitore la corona di alloro dinnanzi al trono dell'eternit\u00e0. L'affresco \u00e8 opera del pittore italiano Sebastiano Ricci e fu eseguita negli anni 1701/02. Non \u00e8 tuttavia chiaro se il nome di Scala Blu provenga dal colore del cielo dell'affresco o da quello del tappeto.\nSala da biliardo.\nLa sala da biliardo si trova all'inizio di una lunga sequenza di locali di udienza e privati di Francesco Giuseppe I. Le pareti sono bianche con stucchi dorati in stile rococ\u00f2 e un \"parquet\" decorato. Un camino bianco-giallo si trova nel lato nordest della sala, un orologio nell'angolo nordovest. L'odierno arredamento risale alla seconda met\u00e0 del XIX secolo. Al centro si trova un grosso tavolo da biliardo in stile \"Biedermeier\", gi\u00e0 citato in inventario nel 1830.\nIl locale fungeva da sala di attesa per ministri dell'impero, generali e ufficiali. Mentre essi attendevano il loro turno per l'udienza, potevano giocare a biliardo.\nI grandi dipinti della sala sono cambiati nel tempo. Quelli attuali trattano dell'Ordine militare di Maria Teresa. Uno dei dipinti mostra il primo conferimento dell'Ordine nel 1758, e proviene dal laboratorio del pittore Martin van Meytens. L'altro dipinto, del 1857, \u00e8 opera di Fritz L'Allemand e mostra l'imperatore Francesco Giuseppe sulla scala del giardino in occasione del centesimo anniversario dell'Ordine.\n\"Kinderzimmer\".\nLa cosiddetta \"camera dei bambini\" non si trova in questa stanza, ma effettivamente al piano terra o nel piano superiore del castello.\nEssa \u00e8 decorata con ritratti delle figlie di Maria Teresa. La maggior parte delle figlie furono maritate giovanissime per motivi politici. Sei ritratti nella stanza furono dipinti da pittore anonimo, denominato Maestro delle arciduchesse. I ritratti sono quelli delle arciduchesse:\nNella met\u00e0 destra del locale vi \u00e8 il ritratto di Maria Teresa a Witwentracht.\nSul lato destro si trova una camera da bagno, che fu realizzata nel 1917 per l'imperatrice Zita. Arredato e decorato con marmi, contiene una vasca da bagno, una doccia ed \u00e8 fornito di acqua corrente calda e fredda.\nGabinetto per la prima colazione.\nIl gabinetto, che si trova nell'angolo sudovest, fu presumibilmente utilizzato come camera per la prima colazione dall'imperatrice Maria Giuseppa, seconda moglie dell'imperatore Giuseppe II.\nQuesto gabinetto \u00e8 uno dei tanti esempi per i collaboratori personali della famiglia imperiale nell'arredamento del castello. Nei medaglioni vi sono aggiunte decorazioni che furono preparate dalla madre di Maria Teresa, Elisabetta Cristina. Ella cuc\u00ec rimasugli di stoffa di \"Moir\u00e9\" in seta e li decor\u00f2 con mazzetti di fiori e insetti.\nSala degli specchi.\nLa camera degli specchi risale agli anni di Maria Teresa, ha pareti bianche con decorazioni di stucchi dorati in stile rococ\u00f2, tendoni in velluto rosso con tendine bianche. I mobili rococ\u00f2 sono parimenti in legno bianco-dorato e le imbottiture ricoperte di velluto rosso. Elementi particolari sono i grossi specchi di cristallo (che danno il nome alla stanza) che riflettono l'un l'altro le immagini dando l'illusione di un'ampiezza del locale maggiore di quello che \u00e8. Un camino in marmo sta nel centro della parete nord. Due grossi lampadari pendono dal soffitto.\nPresumibilmente ebbe luogo qui o nell'adiacente Stanza Rosa, il primo concerto del sedicenne Wolfgang Amadeus Mozart di fronte all'imperatrice Maria Teresa e alla sua corte. Testimoni oculari affermarono che alla fine il giovane Mozart sia balzato dal pianoforte dell'imperatrice al suo grembo e l'abbia baciata, con gran diletto della medesima. La sala degli specchi fu utilizzata anche come salone da ricevimento dall'imperatore Francesco Giuseppe I e dall'imperatrice Elisabetta.\nGran Galleria.\nLa Gran Galleria \u00e8 il locale centrale dell'edificio del Castello. \u00c8 lunga 43\u00a0metri, larga 10\u00a0metri e ha una superficie complessiva di circa 420\u00a0m\u00b2. Essa veniva utilizzata prevalentemente per ricevimenti mondani, balli e come sala da pranzo per grandi banchetti. Il locale ha alte finestre che danno sul giardino con di fronte specchi di cristallo. Le pareti bianche sono decorate con stucchi dorati in stile rococ\u00f2, il soffitto \u00e8 ricoperto di grossi dipinti. Pi\u00f9 di 60 lampade a parete dorate ornano le pareti e due pesanti lampadari illuminavano una volta il salone con le loro candele.\nIl soffitto \u00e8 ricoperto da tre grossi dipinti, opera del pittore italiano Gregorio Guglielmi. L'affresco centrale rappresenta il benessere della monarchia sotto il regno di Maria Teresa. Circondati dalle virt\u00f9 personificate della signoria, troneggiano al centro Francesco Stefano e Maria Teresa. In questo gruppo centrale sono disposte le allegorie dei Paesi della corona con i loro rispettivi Regni.\nOltre a concerti e manifestazioni la Gran Galleria viene utilizzata oggi, come in precedenza, per ricevimenti di Stato. Nel 1961 ebbe luogo qui l'incontro tra il presidente degli Stati Uniti John F. Kennedy e il \"premier\" sovietico Nikita Sergeevic Chru\u0161\u010d\u00ebv .\nNella primavera del 2010 ebbe inizio un restauro biennale di 1.400\u00a0m di pareti e soffitti e vide all'opera circa 15 esperti che provvidero a un costoso risanamento e restauro, che ammont\u00f2 a 2,6\u00a0milioni di Euro.\nSala delle cerimonie.\nLa Sala delle cerimonie fu utilizzata in primo luogo come anticamera degli appartamenti dell'imperatore Francesco Stefano. Qui si riunivano le famiglie imperiali per feste quali battesimi, onomastici, compleanni e per grandi pranzi di corte e per entrare nell'oratorio della Cappella del palazzo. Sei grandi dipinti sono gli elementi che caratterizzano questa sala e furono commissionati da Maria Teresa a Martin van Meytens e al suo \"atelier\".\nCinque di questi dipinti hanno per soggetto le nozze tra l'erede al trono, e poi imperatore, Giuseppe II, con Isabella di Parma nel 1760. Il matrimonio non ebbe solo un risultato mondano ma soprattutto politico, che avrebbe dovuto migliorare i rapporti fra la casa degli Asburgo e quella francese dei Borboni.\nIl ciclo di dipinti \u00e8 ordinato cronologicamente, i singoli dipinti mostrano i punti salienti della festa di nozze. Il primo e grande dipinto rappresenta il festoso ingresso della principessa dal castello del Belvedere alla Corte. Un interminabile corteo di carrozze, vetture, cavalieri si snoda attraverso l'arco di trionfo in direzione dell'\"Hofburg\".\nGli altri dipinti mostrano le nozze nell'\"Augustinerkirche\", la successiva tavola nella Sala dei Cavalieri e il pranzo di nozze come la conclusiva serenata nella \"Redoutensaal\" dell'Hofburg. \nVan Meytens dipinse i lavori, le persone e i loro abiti con un tale realismo nei dettagli, che \u00e8 possibile un'identificazione individuale. Nel dipinto della \"Redoutensaal\" si pu\u00f2 persino supporre che nell'angolo destro, in basso, sia rappresentato il piccolo Mozart.\nNel centro della parete est, tra i dipinti delle nozze in chiesa e la serenata nella \"Redoutensaal\", si trova un grosso ritratto di Maria Teresa. Esso la rappresenta in piedi come \"la prima dama d'Europa\" in un costoso vestito in merletto del Brabante a un tavolo sul quale si trovano quattro corone su un cuscino di velluto con nappe dorate. La sua mano destra \u00e8 posata su uno scettro, la sinistra indica le corone del suo titolo: la Corona del Sacro Romano Impero, la boema Corona di San Venceslao, la ungarica Corona di Santo Stefano e l'austriaco Tocco arciducale.\nCamera delle antiche lacche.\nLa ex stanza di lavoro dell'imperatore Francesco I si chiama Stanza delle Vecchie Lacche. Dopo la su morte, avvenuta nel 1765, la vedova Maria Teresa lasci\u00f2 intatta questa stanza come luogo di memoria.\nLa camera \u00e8 rivestita dal pavimento al soffitto di legno di noce. Tra le tavole di noce vi sono inserite tavole nere di lacca di Pechino, dotate di cornici dorate. Inoltre vi sono tre ritratti, uno dei quali, al centro, rappresenta l'imperatore Francesco I e fu realizzato nel 1769, quattro anni dopo la sua morte, dal pittore Pompeo Batoni. Al lato destro si trova il ritratto dell'imperatore Giuseppe II e del fratello minore, il granduca Leopoldo I di Toscana, divenuto poi imperatore con il nome di Leopoldo II. Anche questo dipinto \u00e8 opera di Pompeo Batoni.\nLe tavole di lacca facevano originariamente parte di un paravento cinese, che furono segate in parti singole per usarle come decorazioni alle pareti. Durante questa operazione nacquero delle crepe, che con il tempo si ampliarono. Le parti singole vennero adattate alle esigenze estetiche della camera, non secondo l'ordine originale cinese. Umidit\u00e0 e oscillazioni della temperatura attaccarono nel corso del tempo la lacca, i raggi ultravioletti sbiadirono le superfici dorate. Le crepe e le superfici furono pi\u00f9 volte riparate, ma un restauro completo ebbe inizio solo nel 2002 e dur\u00f2 tre anni. L'ultimo restauro precedente fu fatto nel 1872, quando il castello fu ripulito per l'Esposizione mondiale. Per il restauro furono smontate 138 grosse tavole delle pareti e 84 piccole e smontati stipiti e montanti delle porte e dopo il restauro rimontate. Vecchi rappezzi e riparazioni errate furono rimosse o a regola d'arte per riottenere l'originale aspetto. Per proteggere meglio in futuro le tavole la camera viene permanentemente schermata alla luce diurna e illuminata con luci elettriche smorzate.\nL'originale paravento mostra scene reali e di fantasia dei paesaggi cinesi. Si riconoscono motivi con mari, rocce, padiglioni e monti sui quali riposano santi e geni, come anche palazzi e scene di caccia e dei tempi antichi della nobilt\u00e0 cinese con la sua servit\u00f9. Fortuna e ricchezza o fugacit\u00e0 e immortalit\u00e0 sono simbolizzati da motivi di animali, frutti e fiori.\nCamera di Napoleone.\nQuando nel 1805 e nel 1809 Napoleone occup\u00f2 Vienna, utilizz\u00f2 il Castello come suo quartier generale. Durante questo periodo egli utilizz\u00f2 verosimilmente questo locale come camera da letto. Con il suo matrimonio con l'arciduchessa Maria Luisa, figlia dell'imperatore Francesco II, nel 1810, venne siglata la pace fra i due regni.\nDa questo matrimonio nacque il figlio Napoleone Francesco Bonaparte, che successivamente dal nonno Francesco II fu nominato duca di Reichstadt. Dopo la sconfitta e l'abdicazione di Napoleone, Maria Luisa port\u00f2 il figlio di due anni a Vienna. Qui egli crebbe alla corte viennese, protetto dal nonno. Come prediletto dal nonno, condivise il suo interesse per la botanica.\nIl giovane duca mor\u00ec in questa stanza nel 1832, all'et\u00e0 di 21 anni, di tubercolosi. Nel locale si trova la sua maschera mortuaria e una cappellaccia, che era il suo animale preferito.\nCamera delle porcellane.\nLa camera delle porcellane fu usata da Maria Teresa come camera di lavoro e di svago. Il colore bianco e blu, con cornice intagliata in legno, imita la porcellana e riveste l'intero locale fino al tetto. I progetti per la decorazione sono probabilmente attribuibili alla nuora di Maria Teresa, Isabella di Parma. 213 disegni a inchiostro di china sono aggiunti nella cornice. Essi risalgono all'imperatore Francesco I e a uno dei suoi figli e furono eseguiti secondo modelli di Fran\u00e7ois Boucher e di Jean-Baptiste Pillement.\nA dispetto del nome, l'unico oggetto in porcellana della stanza \u00e8 il lampadario.\nCamera dei milioni.\nLa Camera dei milioni \u00e8 una delle pi\u00f9 preziose dell'intero castello. Indicata originariamente come \"Feketin-Kabinett\", deve il suo nome a causa del costoso rivestimento in palissandro.\nIncastonate in 60 cartigli rococ\u00f2 vi sono miniature indo-persiane, che mostrano scene della vita privata e di corte dell'impero Moghul nell'India del XVI e del XVII secolo.\nPer adattare le miniature alla forme asimmetriche dei cartigli, i fogli singoli dei membri della famiglia imperiale furono tagliati e ricomposti con una specie di \"collage\" in nuove immagini. Il lampadario \u00e8 un'opera del 1760 in bronzo, decorata con fiori a smalto. Il busto dietro il sof\u00e0 mostra la pi\u00f9 giovane figlia di Maria Teresa, Maria Antonietta, futura regina di Francia. Da entrambi i lati del locale vi sono specchi di cristallo che si fronteggiano e che riflettono le rispettive immagini fino a dar l'illusione di un locale di dimensioni infinite.\nGabinetto delle miniature.\nAccanto alla camera dei milioni si trova il gabinetto delle miniature. Le pareti di questo piccolo locale sono arredate con una quantit\u00e0 di piccoli e in parte firmati quadri, che risalgono al consorte e ai figli di Maria Teresa. Pareti e soffitto sono decorati con stucchi barocchi, il pavimento a \"parquet\" presenta un modello a losanga in tre tipi di legno. Nel centro dei bianchi merletti, che risalgono ai tempi di Francesco Giuseppe I, si trova l'aquila bicipite imperiale.\nSalone dei Gobelin.\nSulle pareti del locale sono appesi arazzi di Bruxelles del XVIII secolo, detti Gobelin, che mostrano scene di mercati e di porti. Il pi\u00f9 grosso, posto in centro, rappresenta il porto di Anversa. Anversa fu un tempo parte dei Paesi Bassi austriaci. Le sei poltrone sono ugualmente ricoperte di fodere a tappezzeria che mostrano i dodici mesi dell'anno con i relativi segni dello zodiaco.\nInfine il salone fu utilizzato dall'arciduchessa Sofia, madre dell'imperatore Francesco Giuseppe, come salone del proprio appartamento. Dopo la morte dell'arciduchessa il locale ebbe l'attuale arredamento nel 1873 in occasione dell'Esposizione mondiale di Vienna di quell'anno.\nScrittoio dell'arciduchessa Sofia.\nOriginariamente il locale fungeva da biblioteca. Dietro i tavolati, che erano mobili, si trovavano gli scaffali per i libri. Nel XIX secolo il locale fu arredato come scrittoio per la madre dell'imperatore, l'arciduchessa Sofia, divenendo cos\u00ec parte degli appartamenti dei genitori dell'imperatore Francesco Giuseppe.\nSalone Rosso.\nIl Salone Rosso si chiama cos\u00ec per il colore della tappezzeria in seta alle pareti e per il colore delle tende in velluto e seta. Anche il tappeto \u00e8 della medesima tonalit\u00e0.\nNel Salone si trovano numerosi ritratti di stato degli imperatori asburgici in pianeta dell'Ordine del Toson d'oro, fra i quali Leopoldo II e suo figlio e successore Francesco II, Ferdinando V e la consorte Maria Anna di Savoia. I ritratti doppi di Ferdinando e dell'imperatrice Maria Anna sono opera di Leopold Kupelwieser.\nTeatro del castello.\nA destra nella zona dell'ingresso della corte si trova anche un teatro, costruito nel 1745 e aperto gi\u00e0 nel 1747.\n\"Suite\" del castello di Sch\u00f6nbrunn.\nLa \"Suite\" del Castello di Sch\u00f6nbrunnwurde fu aperta nella primavera del 2014 ed \u00e8 gestita dalla catena alberghiera Austria Trend Hotels. Essa si trova nel tratto est del fabbricato principale. Si estende per 167 metri quadrati e offre posto per quattro persone. Contiene due camere da letto, due bagni, un salone da soggiorno, una sala da pranzo e una cucina, che sono arredati in stile impero, compresi i letti a baldacchino e gli stucchi. Il servizio \u00e8 fornito dal vicino \"Parkhotel Sch\u00f6nbrunn\", anch'esso gestito dalla stessa catena alberghiera.\nIl parco.\nIl palazzo di Sch\u00f6nbrunn e il suo parco sono elementi inscindibili l'uno dall'altro. Il parco, ampio e variegato, si presenta in stile barocco alla francese e venne progettato da Jean-Nicolas Jadot e Adrian von Steckhoven sotto la direzione dell'imperatrice Maria Teresa. Un primo progetto del parco venne stilato da Fischer von Erlach, ma questo decadde entro breve in quanto il progetto non si accomodava alla grande area da riempire e alle molteplici possibilit\u00e0 artistiche che si presentavano.\nIl progetto venne attuato dal 1695 su progetto di Jean-Nicolas Jadot (gi\u00e0 allievo di Le Notre, giardiniere del Re di Francia a Versailles), e venne costruito in anticipo sulla struttura stessa del palazzo per dar tempo alle piante di crescere e il cantiere fu in attivit\u00e0 sino al 1699. Tale progetto comprendeva probabilmente due soli \"parterre\" laterali al grande viale che ancora oggi attraversa il parco.\nCon Maria Teresa, i cambiamenti al palazzo si riflessero anche sul giardino e gi\u00e0 dal 1750, i due \"parterre\" laterali vennero allargati sino alle dimensioni attuali. La trasformazione del progetto venne anche fortemente voluta dall'imperatore Francesco Stefano il quale, tra il 1752 e il 1753, vi fece erigere tra gli altri uno zoo, oltre a un prezioso giardino botanico. Egli si serv\u00ec dell'olandese Adrian van Steckhoven e del suo assistente Richard van der Schot per la costruzione del nuovo giardino. Nel 1755 venne terminata la costruzione dell'\"Orangerie\".\nCome si \u00e8 gi\u00e0 accennato, fu poi Maria Teresa a commissionare la costruzione della \"Gloriette\" in fondo al giardino, sette anni dopo la morte del marito e nel medesimo tempo venne anche costruita la grande fontana di Nettuno che ancora oggi troneggia in fondo al viale centrale del grande parco.\nAll'epoca neoclassica, sempre nel XVIII secolo, risalgono invece la fontana dell'Obelisco (1777) e la rovina (1778) di chiaro gusto d'epoca.\nFu l'imperatore Giuseppe II a disporre l'accesso al pubblico ai giardini imperiali, con grande dispiacere dell'aristocrazia che si trovava a dover passeggiare nei giardini con la popolazione comune, anche se il palazzo divenne un importante luogo di aggregazione per la popolazione viennese.\nDalla fine della monarchia anche il palazzo \u00e8 amministrato dalle dipendenze dello stato.\nLa \"Gloriette\".\nLa \"Gloriette\" fu eretta nel 1775 come ultimo fabbricato del parco del castello di Sch\u00f6nbrunn, secondo il progetto dell'architetto Johann Ferdinand Hetzendorf von Hohenberg, come \"Tempio della fama\" e principale attrazione del parco e fu costruita sul punto panoramico pi\u00f9 alto del giardino. \nCostituito da un corpo centrale massiccio con tre grosse finestrature ad arco, affiancato ai lati da due doppi colonnati, che delimitano una galleria, costituiti ciascuno da tre colonne che sorreggono altrettanti archi (i due archi estremi poggiano da un lato su un breve corpo laterale), i quali a loro volta sostengono un tetto piano che funge da piattaforma panoramica, con vista su Vienna, \u00e8 un monumento dedicato alla guerra giusta, che ha portato alla pace. Con la successione al trono di Maria Teresa riguard\u00f2 prima la guerra di successione austriaca e poi la guerra dei sette anni.\nIl Grande Parterre.\nL'area al centro del giardino forma il \"Grande Parterre\", che venne realizzato attorno al 1780.\nQuesta parte del giardino venne realizzata come una grande spianata di prato con delle aiuole con fiori coloratissimi, affiancate sui lati da una lunga fila di alberi con 32 grandi statue, in gran parte progettate da Johann Christian Wilhelm Beyer e sono ispirate alla storia greca e romana con divinit\u00e0 o personaggi famosi dell'et\u00e0 antica.\nLa fontana di Nettuno.\nAi piedi della collina della \"Gloriette\", in fondo al \"Grande Parterre\" e al viale che conduce attraverso di esso, si trova la fontana di Nettuno (\"Neptunbrunnen\"), che chiude lo stesso parterre e che consente una visuale pi\u00f9 armonica nell'elevarsi della collina retrostante.\nLa fontana venne eretta su progetto di Johann Ferdinand Hetzendorf von Hohenberg in soli quattro anni, poco prima della morte di Maria Teresa, e rappresenta Nettuno che governa le acque, attorniato da altre divinit\u00e0 marine tipiche della tradizione classica.\nLe rovine romane.\nNel 1778, in linea con gli orientamenti del neoclassicismo e su ispirazione del Piranesi, venne eretto un complesso di finte rovine romane che rappresentavano le terme di Tito e Vespasiano, anche se in un primo momento ottennero il pi\u00f9 caratteristico nome di \"Rovine di Cartagine\".\nL'area consiste in una un'area ad anfiteatro che copre una fontana di forma rettangolare che aumenta ancora di pi\u00f9 l'impressione di trovarsi catapultati in una vera struttura di epoca romana. Al centro della fontana si trova un gruppo di statue creato dal Beyer che rappresentano le divinit\u00e0 della Moldava e dell'Elba, poste su un isolotto artificiale.\nSullo sfondo si coglie d'infilata un grande viale sul quale si trova una statua di Ercole. Si sa dai progetti che qui probabilmente era stata progettata una cascata che per\u00f2 non venne mai realizzata per l'eccessivo flusso di acqua richiesto e per le troppe spese di esecuzione.\nIl legame con l'Impero Romano non solo conveniva al gusto dell'epoca, ma segnava anche un'autorit\u00e0 superiore trasmessasi dai romani agli Asburgo attraverso il Sacro Romano Impero che questi ultimi reggevano quasi ininterrottamente dall'epoca rinascimentale.\nLa fontana dell'Obelisco.\nLa fontana dell'Obelisco, di chiara ispirazione neoclassica, venne progettata e conclusa nel 1777, come ricorda un'iscrizione alla sua base.\nEssa \u00e8 costituita da una grotta artificiale che si eleva dalla vasca d'acqua sottostante ed \u00e8 popolata di divinit\u00e0 fluviali. Alla sommit\u00e0 della grotta si trova invece un obelisco sostenuto da quattro tartarughe dorate. L'obelisco era considerato simbolo di assoluta stabilit\u00e0 e nell'antico Egitto simboleggiava le pure qualit\u00e0 del Faraone e l'espressione della continuit\u00e0 della casata regnante. I geroglifici incisi sulla struttura sono inni a glorificazione della famiglia regnante anche se all'epoca essi non erano ancora stati decifrati e si pu\u00f2 perci\u00f2 pensare a una copiatura.\nLa Bella Fonte.\n\u00c8 questa una delle fontane pi\u00f9 suggestive e cariche di storia di tutto il parco del castello viennese. Come da tradizione, fu questa la fonte scoperta dall'imperatore Mattia che diede il via poi alla costruzione stabile di una primitiva residenza di caccia che fu la base per la costruzione dell'attuale palazzo imperiale.\nL'antica struttura posta a protezione della fonte, venne rimpiazzata nel 1771 dalla costruzione di una nuova fontana al coperto su progetto di Isidore Canevale. Essa ha la forma di un padiglione che culmina in un'abside finestrato ove si trova una statua rappresentante la divinit\u00e0 della Ninfa Egeria dalla cui cornucopia sgorga l'acqua della fonte antica. La statua venne eseguita da Wilhelm Beyer e venne posta in loco nel 1780. Le mura sono coperte da decorazioni a stucco rappresentanti delle piante lacustri e giuncheti a rilievo.\nLa voliera.\nLa voliera venne costruita attorno al 1750. Essa \u00e8 costituita da una struttura di grandi dimensioni, con una conclusione tipicamente barocca e un tetto in rame che termina con una piccola lanterna. All'ariosa struttura di rete circolare, vennero aggiunte quattro nicchie di mattoni di modo da servire da riparo notturno per gli uccelli della voliera stessa.\nIl sistema di vialetti che conduce alla struttura, venne invece realizzato attorno al 1760 quando si svilupparono dei percorsi radianti tutto attorno alla voliera. I viali sono delimitati con una siepe squadrata.\nLa serra delle palme.\nAltra attrazione di rilievo nel parco del palazzo \u00e8 la serra delle palme o la \"Casa delle palme\". Essa venne costruita per volere dell'imperatore Francesco Giuseppe I nel 1880 su commissione all'architetto Franz Xaver Segenschmid in modo d'accomodare la grande collezione della famiglia imperiale di piante esotiche, che veniva aperta periodicamente ma che doveva necessariamente stare in una serra di protezione. La struttura venne terminata nel 1883 con un'altezza 25 metri e una larghezza di 28, facendo di essa una delle pi\u00f9 imponenti serre d'Europa. Attualmente essa accoglie circa 4.500 specie di piante differenti, di cui solo una parte sono impiantate direttamente nel terreno, mentre le altre si trovano in vasi che possono essere trasportati all'esterno durante i periodi estivi.\nLa casa del tramonto.\nLa struttura della cosiddetta \"Casa del Tramonto\" venne realizzata nel 1904 riprendendo lo stile antico del castello. Essa venne eseguita come una grande orangerie su progetto di Alfons Custodis per volere di Francesco Giuseppe I, in modo da ospitare nuove essenze floreali e piante giunte dall'Australia e dal Sud Africa, oltre che dal Nord America.\nIl labirinto.\nAll'interno del giardino sono presenti anche due labirinti: il \"Labirinto classico\", fatto di siepi e fedele ricostruzione di quello originale, andato distrutto, e il \"Labirinto Nuovo\", contenente una serie di attrazioni a tema.\nAltri piccoli giardini.\nVi sono molte altre aree verdi all'interno del parco del castello, di cui rilevanti sono il \"Kronprinzengarten\" o il Giardino Giapponese che ospitano essenze arboree esotiche o provenienti da altre parti d'Europa che hanno contribuito nel tempo a rendere questi giardini degli interessanti luoghi di studio per la botanica internazionale.\nLa gestione.\nDal 1992 il castello \u00e8 amministrato dall'azienda Schloss Sch\u00f6nbrunn Kultur- und BetriebsgesmbH, impresa di diritto privato, appositamente fondata. Obiettivo dell'azienda quello di amministrare il sito in ottica turistica e culturale. Le spese di conservazione, ordinarie e straordinarie, devono essere sostenute in autonomia senza ricorrere ad aiuti statali."}
{"id": "218057", "revid": "125294907", "url": "https://it.wikipedia.org/wiki?curid=218057", "title": "Arista Records", "text": "La Arista Records \u00e8 un'etichetta discografica fondata nel 1974 da Clive Davis inizialmente (fino al 1975) col nome di Bell Records. Alla fine degli anni settanta \u00e8 stata acquisita dalla Ariola Records e oggi appartiene al gruppo BMG.\nHa avuto un forte incremento negli anni ottanta grazie a Whitney Houston.\nLa stessa Arista ha assorbito negli anni numerose altre etichette: Northwestside Records, Deconstruction Records, First Avenue Records e Dedicated Records. Ha inoltre iniziato una \"joint-venture\" con Antonio Reid, chiamata LaFace Records, che ha poi acquisito del tutto nel 1999; e un'altra \"joint-venture\" con P. Diddy (chiamata Bad Boy Records). Nell'agosto del 2005 si \u00e8 fusa con J Records.\nL'etichetta \u00e8 stata distribuita in Italia da EMI fino al 1978 e da allora fino al 1985 dalla CGD.\nDall'inizio del 1986 la distribuzione \u00e8 stata curata dalla RCA Italiana (successivamente ridenominata BMG Ariola, BMG Ricordi, Sony BMG Music Italy).\nElenco parziale di artisti.\nPer la Arista hanno registrato artisti di generi estremamente diversi."}
{"id": "218059", "revid": "287204", "url": "https://it.wikipedia.org/wiki?curid=218059", "title": "Arista", "text": ""}
{"id": "218060", "revid": "14691", "url": "https://it.wikipedia.org/wiki?curid=218060", "title": "Bell Records", "text": ""}
{"id": "218061", "revid": "765341", "url": "https://it.wikipedia.org/wiki?curid=218061", "title": "Hofburg", "text": "Il complesso dellHofburg si trova a Vienna, nel distretto di Innere Stadt, ed \u00e8 stato il centro del potere austriaco per pi\u00f9 di sei secoli, insieme al pi\u00f9 periferico e meno antico Castello di Sch\u00f6nbrunn. Parte del palazzo \u00e8 oggi la residenza e luogo di lavoro del presidente dell'Austria. La Hofburg si estende per 240.000 m\u00b2 ed \u00e8 formata da 18 ali, 19 cortili e 2.600 stanze, nelle quali tuttora vivono e lavorano circa 5.000 persone.\nCostruito a partire dal XIII secolo, il complesso della Hofburg venne espanso nei secoli grazie alla dinastia degli Asburgo, che per quasi otto secoli resse le sorti dell'Austria, del Sacro Romano Impero, dell'Impero austriaco e dell'Impero austro-ungarico.\nL'area dove oggi sorge la Hofburg era occupata da strutture come documentato gi\u00e0 dal 1279.\nIl complesso \u00e8 costituito da una serie di residenze a palazzi tra loro apparentemente distaccati, la Cappella Imperiale (\"Hofkapelle\" o \"Burgkapelle\"), il Naturhistorisches Museum ed il Kunsthistorisches Museum, la Biblioteca Nazionale Austriaca (\"Hofbibliothek\"), il tesoro imperiale (\"Schatzkammer\"), il \"Burgtheater\", la Scuola di cavalleria spagnola (\"Hofreitschule\"), le stalle imperiali (\"Stallburg\" e \"Hofstallungen\"), ed il centro congressi Hofburg.\nLa Hofburg si affaccia sulla \"Heldenplatz\" realizzata sotto il regno dell'imperatore Francesco Giuseppe come parte di quello che divenne noto come \"Kaiserforum\", un progetto mai completato.\nNumerosi architetti lavorarono per l'espansione e la costruzione della Hofburg, tra cui l'architetto ed ingegnere italiano Filiberto Luchese (che cur\u00f2 il \"Leopoldinischer Trakt\"), Lodovico Burnacini, Carlo Martino Carlone e Domenico Carlone, gli architetti barocchi Johann Lucas von Hildebrandt e Joseph Emanuel Fischer von Erlach (l'ala della Cancelleria Imperiale e la scuola di cavalleria invernale), Johann Fischer von Erlach (la biblioteca), e gli architetti della grandiosa \"Neue Burg\" costruita tra il 1881 ed il 1913.\nStoria.\nIl complesso di edifici \u00e8 stato costruito nei secoli senza un progetto di base e lo si pu\u00f2 facilmente notare dando uno sguardo alla planimetria generale dell'edificio. Il singolare progetto che emerge ancora oggi \u00e8 quindi frutto dell'inclusione di diverse strutture preesistenti ad ogni ampliamento, con l'intento di includere ma nel contempo di preservare le strutture in ogni nuova progettazione. Dal 1438 al 1583 e dal 1612 al 1806, infatti, il palazzo fu sede dei re e degli imperatori del Sacro Romano Impero e della nazione germanica, poi degli imperatori d'Austria sino al 1918. Al giorno d'oggi il palazzo \u00e8 sede dei presidenti federali d'Austria.\nAla Svizzera.\nIl nucleo pi\u00f9 antico \u00e8 lo \"Schweizerhof\", fortezza costruita intorno al 1275 e probabilmente eretta gi\u00e0 dai Babenberg o da Ottocaro II di Boemia. Precedentemente il castello dei governanti dell'Austria era posto nella piazza attualmente detta \"Am Hof\" che si trova presso lo Schottenstift (Monastero Scozzese).\nLa parte pi\u00f9 antica del castello \u00e8 senz'altro quella oggi rappresentata dalla Corte Svizzera (\"Schweizerhof\"). Qui si trova infatti una cappella gotica (\"Burgkapelle\"), risalente al XVI secolo, ed il tesoro imperiale (Schatzkammer), che, tra gli altri oggetti, conserva le insegne imperiali del Sacro Romano Impero (Reichskleinodien) e dell'Impero d'Austria. La Cappella Musicale Imperiale (Hofmusikkapelle) \u00e8 collocata anch'essa in quest'area. La Corte Svizzera venne costruita durante il regno dell'imperatore Ferdinando I in stile rinascimentale. Essa \u00e8 nota in particolare per la Porta degli Svizzeri (\"Schweizertor\") realizzata in mattoni rossi e neri che riporta i titoli dell'imperatore Ferdinando I ed il suo stemma contornato dall'ordine del Toson d'oro. La parte inferiore accoglieva le cucine imperiali.\nStallburg.\nAnche se non fisicamente connesse al resto del complesso, le Stalle Imperiali (\"Stallburg\") della Hofburg vennero originariamente costruite come residenza per il principe ereditario Massimiliano II, dal momento che si dice che Ferdinando I non volesse vivere sotto lo stesso tetto col figlio il quale aveva dimostrato inclinazioni favorevoli a tollerare i protestanti. Questa struttura successivamente accolse la collezione d'arte dell'arciduca Leopoldo Guglielmo d'Austria, fratello dell'imperatore Ferdinando III. Questa stessa collezione dal 1889 \u00e8 stata spostata al Kunsthistorisches Museum e ne costituisce il nucleo principale. Solo successivamente quindi l'area venne adibita a stalle imperiali ed attualmente conserva questo uso per la Scuola d'equitazione spagnola (\"Spanische Hofreitschule\").\nAmalienburg.\nAttraversando la Porta degli Svizzeri si accede all\"Amalienburg\", cos\u00ec chiamata in amore di Guglielmina Amalia, vedova dell'imperatore Giuseppe I. Ad ogni modo, all'epoca dell'imperatrice, quest'ala esisteva gi\u00e0 da pi\u00f9 di un secolo, dal momento che venne costruita come residenza per l'imperatore Rodolfo II in stile tardo-rinascimentale. Da notare la presenza di una piccola torre a cupola che ospita un orologio astronomico sulla facciata.\nAla Leopoldina.\nLa connessione tra l'Amalienburg e la Corte degli Svizzeri \u00e8 rappresentata dall'Ala Leopoldina eretta negli anni '60 del Seicento dall'imperatore Leopoldo I. L'architetto fu l'italiano Filiberto Lucchese, ma dopo l'assedio del 1683 ad opera dei Turchi della citt\u00e0 di Vienna, l'ala venne ricostruita ad opera di Giovanni Pietro Tencalla con un ulteriore piano. Nonostante la struttura architettonica differente, l'ala ha ancora uno stile tardo-rinascimentale. Qui sono collocati gli uffici del presidente austriaco. La sezione inferiore era un tempo utilizzata per accogliere l'enorme cantina della Hofburg. In quest'area nel 1667 venne chiamato il pittore Carpoforo Tencalla dall'imperatrice Eleonora Gonzaga ad ornare di affreschi due sale, conferendogli il ruolo di pittore di corte.\nAla della Cancelleria Imperiale.\nL'area della Scuola di cavalleria invernale (\"Winterreitschule\") dalle Stallburg (dove si riun\u00ec il primo parlamento austriaco nel 1848) era attigua all'ala della Cancelleria Imperiale (Reichskanzleitrakt). Questa venne originariamente progettata da Johann Lucas von Hildebrandt ed in seguito riadattata per fare spazio alla sala riunioni del Consiglio Aulico (\"Reichshofrat\"), agli uffici del Vice Cancelliere Imperiale (\"Reichsvizekanzler\"), e dall'Arcicancelliere Imperiale (\"Reichserzkanzler\") che fu per lungo tempo il primo ministro del Sacro Romano Impero. Dopo la fine del Sacro Romano Impero, la casa ospit\u00f2 gli appartamenti del duca di Reichstadt, figlio di Napoleone e dell'arciduchessa Maria Luisa d'Austria, e poi del futuro imperatore Francesco Giuseppe I.\nBiblioteca Imperiale.\nOriginariamente una struttura a s\u00e9 stante, la Biblioteca Imperiale (Hofbibliothek) venne fondata da Carlo VI ed ospitata inizialmente in quella che oggi \u00e8 nota come \"Prunksaal\", curata dalla Biblioteca Nazionale Austriaca (\u00d6sterreichische Nationalbibliothek). La costruzione del nuovo edificio inizi\u00f2 grazie al genio dell'architetto Johann Bernhard Fischer von Erlach e terminata dal figlio Joseph Emanuel nel 1735. La sala, di straordinaria bellezza, accoglie la biblioteca del principe Eugenio di Savoia ed ospita un grande affresco al soffitto dipinto da Daniel Gran e statue degli imperatori del Sacro Romano Impero ad opera di Paul Strudel. La decorazione esterna con figure d'ispirazione classica venne eseguita da Lorenzo Mattielli nel 1726. Sopra l'entrata principale realizz\u00f2 una statua di Pallade Atena nell'atto di guidare una quadriga. Sulla parte sinistra del frontone del tetto \u00e8 posta la statua di Atlante, fiancheggiato dalle personificazioni dell'Astronomia e dell'Astrologia, mentre sul lato opposto sta Gaia fiancheggiata dalle allegorie della Geometria e della Geografia.\nAla Agostiniana.\nCostruita appena adiacente alla Biblioteca Imperiale, l'Ala Agostiniana sorge in prossimit\u00e0 della Chiesa degli Agostiniani ed al relativo monastero che divenne parte del complesso con l'espansione progressiva della Hofburg.\nIl Palazzo dell'Arciduca Alberto (formalmente Palazzo Tarouca-de Sylva Palace), sede dell'Albertina Museum, \u00e8 considerato parte della Hofburg per i suoi collegamenti col monastero degli agostiniani. Alcuni membri della famiglia degli Asburgo, sul finire dell'Ottocento, occuparono quest'ala come ad esempio l'arciduca Alberto d'Asburgo e poi suo nipote Federico d'Asburgo-Teschen, da cui appunto il nome.\nLa Chiesa degli Agostiniani dal suo assorbimento nel complesso venne usata come chiesa di corte, anche per i matrimoni come quello famoso tra Francesco Giuseppe e l'imperatrice Elisabetta (la famosa Sissi).\nDietro la \"Loretokapell\" si trova la \"Herzgruft\", una cripta semicircolare separata da una porta in ferro dove sono conservati 54 cuori di membri della casata d'Asburgo, conservati in urne d'argento.\nAla Redouten.\nMaria Teresa nel corso del suo regno convert\u00ec il teatro di corte risalente al XVII secolo in una sala per concerti e danze nota col nome di \"Redoutensaele\". Il progetto iniziale venne redatto da Jean Nicolas Jadot de Ville-Issey, mentre la facciata venne realizzata ad opera di Nicol\u00f2 Pacassi e Franz Anton Hillebrandt. Il nome deriva dalla parola francese \"Redoute\", che significa ballo in maschera, eventi che qui spesso si tenevano. Johann Strauss fu direttore musicale dei balli di corte proprio in questa stanza e sempre qui ebbero udienza artisti come Joseph Haydn, Niccol\u00f2 Paganini e Franz Liszt. La premi\u00e8re della sinfonia n.8 di Beethoven ebbe qui luogo nel 1814. Qui si svolse anche la \"Danza del Congresso\", una grande festa tenutasi in occasione del Congresso di Vienna ad inizio Ottocento.\nIl 27 novembre 1992 l'intera \"Redoutensaele\" venne seriamente danneggiata da un incendio e la ricostruzione richiese cinque anni in tutto, riaprendo i battenti nel 1998 e divenendo parte del centro congressi della Hofburg.\nAla di San Michele.\nL'Ala di San Michele, anch'essa progettata da Joseph Emanuel Fischer von Erlach, serviva da comunicazione tra la Scuola di Cavalleria Invernale e la Cancelleria Imperiale. Ad ogni modo, a causa del Teatro Imperiale (Burgtheater) nel mezzo dell'area, questi progetti rimasero incompiuti sino a quando Ferdinand Kirschner non costru\u00ec l'ala tra il 1889 ed il 1893, modificandoli in parte alle nuove esigenze.\nGi\u00e0 tra il 1763 ed il 1769, Nicol\u00f2 Pacassi aveva connesso la Biblioteca Imperiale con altre parti della Hofburg sfruttando quest'area e creando l'attuale \"Josephsplatz\", una delle pi\u00f9 belle locations di Vienna. Dopo la ristrutturazione dell'Albertina negli anni '20 dell'Ottocento ad opera di Joseph Kornh\u00e4usel, anche questa area venne connessa alla Hofburg.\nSala delle Cerimonie - Ala Montoyer.\nIl \"Naso della Hofburg\", nome popolare dato a quest'ala, \u00e8 riferito alla forma della \"Zeremoniensaal\" o Sala delle Cerimonie appunto. Essa venne costruita dall'imperatore Francesco II grazie all'architetto belga Louis Montoyer all'inizio del XIX secolo. Il soprannome le deriva dal fatto che l'area era chiaramente visibile dalla piantina del complesso ed appariva proprio come un gomito di naso. Il soffitto del salone \u00e8 ornato da 26 lampadari di cristallo con 1300 candele ed ha un aspetto solenne. 24 colonne corinzie rivestite di gesso dipinto a finto marmo, contribuiscono ad innalzare idealmente la sala ed a darle un aspetto slanciato. Fu qui che Napoleone chiese ufficialmente la mano dell'arciduchessa Maria Luisa, figlia dell'imperatore Francesco II, e sempre qui per l'occasione si tenne un ballo di corte. Sotto il regno dell'imperatore Francesco Giuseppe, ogni anno il sovrano riceveva qui dodici poveri ai quali donava del denaro in segno di carit\u00e0 per il prossimo.\n\"Heldenplatz\".\nNel 1809, una parte dell'antico bastione adiacente al vecchio castello venne demolita durante le guerre napoleoniche. Si cre\u00f2 cos\u00ec uno spazio nel quale venne inglobata la \"Burgtor\", la porta del palazzo. Nelle nuove mura erette nel 1817, trovarono spazio tre nuove aree: il giardino privato del castello (\"Burggarten\"), la \"Heldenplatz\" o Piazza degli Eroi ed il Volksgarten (Giardino del Popolo) col Tempio di Teseo (\"Theseustempel\"), disegnato assieme alla \"Burgtor\" da Peter von Nobile.\nNella Piazza degli Eroi trovano spazio anche le statue dei due pi\u00f9 importanti feldmarescialli austriaci nel corso dei secoli, il principe Eugenio di Savoia e l'arciduca Carlo d'Asburgo, da cui appunto il nome stesso della piazza.\nIl \"Neue Burg\".\nCon l'allargamento della citt\u00e0 di Vienna a seguito della demolizione delle mura cittadine negli anni '60 dell'Ottocento, la Hofburg stessa conobbe una grande espansione. Venne pianificata la realizzazione del \"Kaiserforum\" e della Ringstra\u00dfe, coi musei gemelli (Kunsthistorisches Museum e Naturhistorisches Museum). Come ideale completamento di questo progetto che solo in parte sar\u00e0 poi portato a termine, abbiamo il \"Neue Burg\" che \u00e8 oggi la facciata pi\u00f9 nota della Hofburg. Completata nel 1913, l'ala sud-occidentale (Neue Burg) ospita attualmente alcuni musei (l'Ephesos Museum, la Collezione di Armi e Armature, la Collezione di Antichi strumenti musicali ed il Museo di Etnologia) cos\u00ec come le sale di lettura della Biblioteca Nazionale Austriaca ed il Centro Congressi Hofburg.\nIl 15 marzo 1938, Adolf Hitler proclam\u00f2 dal balcone di quest'area l'\"Anschluss\" dell'Austria al Terzo Reich.\nLa \"Josefsplatz\".\nUna delle statue pi\u00f9 importanti della Hofburg \u00e8 senz'altro quella dell'imperatore Giuseppe II ad opera di Franz Anton von Zauner che si trova proprio al centro della \"Josefplatz\" che da lui prende il nome, assieme alla statua dell'imperatore Francesco I all'interno della Innerer Burghof (Corte Interna del Castello) ad opera di Pompeo Marchesi. In essa si trovano anche due fontane, la prima a rappresentare il Potere del Mare ad opera di Rudolf Weyr e la seconda il Potere della Terra di Edmund Hellmer.\nComplesso della Hofburg.\nLa facciata principale della Hofburg d\u00e0 sulla \"Josefsplatz\", dove si erge la statua di Giuseppe II. L'edificio che vi si affaccia ospita la Biblioteca Nazionale, nella \"Prunksaal\" o Sala d'Onore. Guardando il complesso dalla Josefsplatz, la parte sinistra \u00e8 costituita dalla \"Augustinerkirche\", in stile gotico, dove sono conservati i cuori degli Asburgo e dove si pu\u00f2 ammirare il monumento funebre a Maria Cristina di Antonio Canova; e dall'\"Albertina\", che ospita una vasta collezione di stampe, acquerelli, disegni e fotografie tra cui opere di Albrecht D\u00fcrer, Michelangelo e Picasso. La parte destra \u00e8 costituita dalla Stallburg, ora parte del Museo Lipizzano, e dal Maneggio d'inverno, dove i sovrani addestravano cavalli di Lipizza (ma di origine spagnola e del Regno di Napoli), e dove tenevano gli esercizi equestri. Il vasto parco del complesso, che si estende dietro i palazzi che compongono la facciata e dietro le viscere della struttura costituite dal nucleo dello Schweizerhof, fu realizzato dopo che Napoleone Bonaparte durante l'occupazione di Vienna fece abbattere le mura della citt\u00e0. Il parco \u00e8 arricchito dalle statue di Francesco I e di Mozart, e da un complesso di serre realizzato nei primi del Novecento in \"Jugendstil\". Il cortile interno \u00e8 invece occupato dalla \"Heldenplatz\" (piazza degli eroi), su cui si affaccia l'ala della \"Neue Burg\": al centro dei due cerchi che formano la piazza sono poste le statue del principe Eugenio di Savoia e dell'arciduca Carlo.\nAppartamenti e tesori della Hofburg.\nNegli edifici pi\u00f9 interni della Hofburg si possono visitare gli appartamenti di Stato e la collezione di tesori imperiali ().\nGli appartamenti conservati sono quelli appartenuti all'imperatore Francesco Giuseppe e a sua moglie, l'imperatrice Elisabetta di Baviera detta \"Sissi\" o \"Sisi\", nonch\u00e9 le stanze dove dimor\u00f2 per circa un anno l'eccentrico zar Alessandro durante il Congresso di Vienna. Agli appartamenti imperiali si accede attraverso lo scalone imperiale, che immette direttamento all'appartamento dell'imperatore. La prima sala \u00e8 quella della guardia nella quale era sempre presente, giorno e notte, un ufficiale della guardia di palazzo per garantire l'ordine. Seguono la grande anticamera, usata come sala d'attesa per chi chiedeva e otteneva udienza, la sala delle udienze, nella quale Francesco Giuseppe concedeva centinaia di udienze al giorno, due volte alla settimana, e la sala delle conferenze, una sala riunioni nella quale si tenevano gli incontri tra l'imperatore e i suoi ministri. Seguono le stanze propriamente private del monarca, ovvero lo studio, che Francesco Giuseppe utilizzava pure come salotto e sala da pranzo, nel quale trascorreva tutta la giornata, dalle quattro di mattina fino alla sera tarda al lavoro, la camera da letto, nella quale campeggia un salutare letto pieghevole da campo in ferro, luogo nel quale la giornata del sovrano iniziava gi\u00e0 alle tre del mattino. Le ultime due stanze sono il grande e il piccolo salone, due soggiorni usati da Francesco Giuseppe per ricevere parenti e amici e per intrattenersi con loro. Gli appartamenti di Sissi seguono a quelli del marito. Dal piccolo salone di questi infatti attraverso un passaggio si accede alla camera da letto dell'imperatrice, ampia, dotata di ben tre finestre, da lei usata pure come soggiorno. Segue il gabinetto da toletta, il suo spogliatoio, nel quale trascorreva tutta la giornata curando il suo aspetto fisico, occupandosi della sua corrispondenza, scrivendo liriche e imparando lingue straniere mentre la sua fidata parrucchiera pettinava e acconciava la sua chioma, operazione che poteva durare ore. Qui si trovano pure gli attrezzi ginnici con cui l'imperatrice si allenava quotidianamente. Da questa stanza si accede ad alcune ritirate, adibite a sale da bagno, spogliatoio e guardaroba nelle quali si trovano oggetti avenieristici per l'epoca, come un vero e proprio vaso sanitario dotato di scarico e una vasca con acqua corrente calda e fredda, gli altri membri della corte dovevano accontentarsi di comode e tinozze. Seguono il grande e il piccolo salotto di Elisabetta, usati ugualmente per ricevere parenti e amici e dove a volte la coppia imperiale faceva colazione insieme se Sissi era a corte, e l'anticamera dell'imperatrice un tempo comunicante per una porta oggi murata con lo scalone dell'aquila, scala propria dell'appartamento di Sissi. Terminato il Congresso di Vienna e specialmente sotto il regno di Francesco Giuseppe le stanze di Alessandro furono usate per dare ricevimenti e pranzi se non vi erano pi\u00f9 di trenta commensali, in quel caso infatti ci si spostava nell'Ala Leopoldina. C'erano almeno tre pranzi di gala tutte le settimane, con nobili, alti gradi dell'esercito e della marina, e ricchi imprenditori, pi\u00f9 il pranzo di famiglia domenicale, al quale tutti i membri della famiglia imperiale che si trovavano a Vienna dovevano immancabilmente partecipare. Vi erano poi altri pranzi di rappresentanza che si tenevano in varie occasioni. Eccezion fatta per i pranzi di famiglia senza estranei, il cerimoniale era rigidissimo e prevedeva che si potesse parlare bisbigliando solo con il commensale che si aveva alla propria destra o alla propria sinistra e non con chi si aveva di fronte. Solo dopo che l'imperatore iniziava a mangiare gli altri potevano farlo e quando questi finiva tutti dovevano posare le posate, finita o no la portata. I pasti duravano al massimo tre quarti d'ora e contavano dalle sette alle dodici portate diverse. Il caff\u00e8 veniva servito al termine del pranzo, in un salotto adiacente, sala nella quale agli uomini era consentito fumare.\nLa notevole collezione dei tesori di Stato include dalla stanza 1 alla 8 i tesori dell'Impero austriaco, dalla stanza 9 alla 12 i tesori del Sacro Romano Impero, dalla sala 13 alla 16 i tesori della cosiddetta \"dote di Borgogna\". La sala 5 \u00e8 dedicata a Napoleone, con ritratti dell'imperatore dei francesi e della moglie Maria Luisa e la sfarzosa culla del figlio. Pezzi di eccezionale valore storico e artistico sono la Corona del X secolo con cui venivano incoronati gli imperatori del Sacro Romano Impero, i simboli del potere asburgico (scettro e sfera imperiali usati durante le incoronazioni), il \"vello d'oro\" appartenuto all'ordine omonimo.\nConcerti nella Hofburg.\nIl 30 dicembre 1636 avvenne la prima assoluta di \"Ballo in onore dell'Imperatore Ferdinando III della casa d'Austria\" di Claudio Monteverdi.\nIl 26 marzo 1660 avvenne la prima assoluta dell'oratorio \"Il sacrifizio d'Abramo\" di Leopoldo I d'Asburgo, nel 1662 la prima assoluta di \"Mercurio esploratore\", nel 1666 \"Le lagrime di San Pietro\" di Giovanni Felice Sances e \"Nettunno e Flora festeggianti\" di Antonio Cesti e nel 1667 \"Galatea\" di Pietro Andrea Ziani e \"Le disgrazie d'Amore\" di Cesti.\nIl 12 luglio 1668 avviene l'inaugurazione del Theater an der Cortina im Hofburg da 1000 posti con \"Il pomo d'oro\" di Cesti e nello stesso anno la prima assoluta di \"Il Ciro vendicatore di se stesso\" di Antonio Draghi, nel 1669 \"Chi pi\u00f9 sa manco l'intende\" di Draghi, nel 1671 \"L'avidit\u0430 di Mida\" di Draghi, nel 1673 \"Il gior della speranza\" e \"La Tessalonica\" di Draghi e nel 1675 \"I pazzi Abderiti\" di Draghi.\nLe sale della Hofburg fanno da scenario ai concerti di musica classica del Wiener Hofburg Orchester da maggio a dicembre.\nIl programma \u00e8 composto dalle pi\u00f9 note melodie dei valzer e delle operette di Johann Strauss, Franz Leh\u00e1r e arie da opere di Wolfgang Amadeus Mozart.\nL'orchestra \u00e8 composta da 36 musicisti e sei cantanti solisti internazionali da tutte le orchestre viennesi sotto la direzione musicale di Gert Hofbauer."}
{"id": "218062", "revid": "76963", "url": "https://it.wikipedia.org/wiki?curid=218062", "title": "Vincenzo Maddaloni", "text": "Biografia.\nHa fondato e presiede il Centro Studi Berlin89, l'associazione nata nel 2018, che si propone di ripercorrere analizzandoli i grandi fatti del mondo prima e dopo la caduta del Muro di Berlino.\nProfessionista dal 1961 (per un decennio e passa il pi\u00f9 giovane giornalista italiano), negli anni settanta ha raccontato tra l'altro: la morte di Salvador Allende e il golpe del generale Augusto Pinochet dell'11 settembre 1973; il ritorno di Juan Domingo Per\u00f3n a Buenos Aires; la caduta dello Sci\u00e0 e l'arrivo dell'ayatollah Khomeini a Teheran.\nNegli anni ottanta \u00e8 stato corrispondente a Varsavia negli anni di Lech Wa\u0142\u0119sa (leader di Solidarno\u015b\u0107) e di Wojciech Jaruzelski ed a Mosca durante l'\u00e8ra di Michail Gorba\u010d\u00ebv. Come inviato speciale \u00e8 stato testimone in molti luoghi che hanno alimentato le cronache del XX secolo: Pechino, Kabul, Teheran, Santiago del Cile, il Cairo e Berlino. Ha raccontato il conflitto delle isole Falkland, tutte le guerre nella Repubblica Democratica del Congo; la ritirata delle truppe sovietiche dall'Afghanistan; la Protesta di piazza Tienanmen; la dissoluzione dell'Unione Sovietica; la caduta di Saddam Hussein. La sua testimonianza diretta gli ha consentito di approfondire gli studi e le conoscenze dell'Islam, delle Chiese orientali, del comunismo e del post-comunismo, con particolare attenzione al confronto con l'Occidente.\n\u00c8 stato capo della redazione romana di \"Famiglia Cristiana\". Ha diretto il settimanale \"Il Borghese\". Sotto la sua direzione il settimanale fondato da Leo Longanesi abbandon\u00f2 le storiche posizioni di destra. La nuova linea politica, che non si riconosceva nella storia recente del giornale, era ispirata a quel neocentrismo, insofferente del \"nuovo che sa tanto di vecchio\", che ebbe in Indro Montanelli e nella sua \"Voce\" l'esponente pi\u00f9 autorevole.\nFu lo stesso Montanelli ad aprire il primo numero della nuova serie. Nel suo pezzo ricordava come nacque, intorno a un tavolo di un'osteria milanese, il primo \"Borghese\": quello che visse tra il 1950 e il 1957 (anno della morte di Longanesi). Con Montanelli apparvero un nutrito stuolo di firme care al giornalismo riformista, come quelle di Sergio Romano, Giuseppe De Rita, Fausto Bertinotti, Francesco Cossiga, Massimo L. Salvadori, Massimo Cacciari, Franco Cardini, Vittore Branca. Il \"Borghese\" diretto da Vincenzo Maddaloni si differenzi\u00f2 anche nella veste grafica: carta \"uso mano\", poche le fotografie, molti i disegni - anche inediti - di Longanesi. Il direttore, Vincenzo Maddaloni, promise che il \"suo\" \"Borghese\" sarebbe stato sferzante come \"lo fu il giornale di Longanesi\". Nell'editoriale del primo numero, intitolato \"Da dove ricominciamo\", scrisse che \"il Borghese che rinasce vuole anche essere l'approdo per le navicelle dell'intelligenza\". \"Un viaggio per tutti impervio\" concludeva Maddaloni \"ma \u00e8 necessario compierlo al fine di intravedere un orizzonte. Con un'unica regola valida per tutti: le opinioni sono sacre e tutte le restrizioni alla libert\u00e0 sono un delitto\". Nonostante le vendite,(una media di 40.000 copie a settimana) prevalse come scrisse \"la Repubblica\", la determinazione politica di farlo ritornare ad essere la voce della destra. Il 19 agosto 1994 Maddaloni venne rimosso dalla direzione del settimanale.\n\u00c8 stato tra i membri fondatori del World Political Forum che aveva sede a Torino ed \u00e8 presieduto da Michail Gorba\u010d\u00ebv.\n\u00c8 il direttore responsabile di \"Berlin89\", rivista del Centro Studi Berlin89. Collabora con le testate giornalistiche online: \"Vision &amp; Global Trends\" e \"Altrenotizie\". Tiene un blog sul quotidiano online \"Linkiesta\".\nOpere.\n\u00c8 autore di diverse pubblicazioni tra cui: "}
{"id": "218066", "revid": "919135", "url": "https://it.wikipedia.org/wiki?curid=218066", "title": "Insieme di Cantor", "text": "L'insieme di Cantor, introdotto dal matematico tedesco Georg Cantor, \u00e8 un sottoinsieme dell'intervallo formula_1 dei numeri reali.\nDefinizione.\nL'insieme di Cantor \u00e8 definibile in modo ricorsivo, partendo dall'intervallo formula_1 e rimuovendo ad ogni passo un segmento aperto centrale da ogni intervallo. \nAl primo passo rimuoviamo da formula_1 il sotto-intervallo formula_4, e rimaniamo quindi con due intervalli formula_5. \nAl secondo passo rimuoviamo un segmento aperto centrale in entrambi questi intervalli (avente lunghezza un terzo della lunghezza del segmento, come al primo passo), e otteniamo quattro intervalli ancora pi\u00f9 piccoli. \nL'insieme di Cantor consiste di tutti i punti dell'intervallo di partenza formula_1 che non vengono mai rimossi da questo procedimento ricorsivo: in altre parole, l'insieme che rimane dopo aver iterato questo procedimento infinite volte. \u00c8 chiamato con termini suggestivi come \"polvere di Cantor\".\nI primi sette passi di questo processo sono illustrati qui sotto.\nQuali punti sono nell'insieme di Cantor?\nAd ogni passo viene rimosso \"un terzo dei punti\" (cio\u00e8 dei segmenti aventi misura un terzo del totale). Quindi possiamo calcolare la misura totale dell'insieme rimosso tramite la seguente serie geometrica, che converge alla misura dell'insieme dei punti rimossi dall'intervallo:\nQuindi l'insieme di Cantor, che \u00e8 \"ci\u00f2 che rimane\", ha misura 1 \u2013 1 = 0. L'insieme di Cantor ha quindi misura nulla. Altri sottoinsiemi di formula_1 con misura nulla sono: un qualsiasi numero finito di punti e, rispetto alla definizione di misura di Lebesgue, gli insiemi composti da un'infinit\u00e0 numerabile di punti, come l'insieme dei numeri razionali.\nA questo punto \u00e8 naturale domandarsi se l'insieme di Cantor contenga effettivamente qualcosa. Ogni volta che rimuoviamo un segmento aperto, i suoi due estremi (che appartengono ad un segmento chiuso) rimangono e non vengono mai tolti successivamente. Quindi, ad esempio, i numeri 1/3 e 2/3 sono sicuramente contenuti nell'insieme. Con un po' di fatica si dimostra anche che il numero 1/4 \u00e8 anch'esso nell'insieme: infatti ad ogni passo \u00e8 alternativamente contenuto a sinistra e a destra dell'insieme centrale che viene rimosso.\nIn generale i punti appartenenti all'insieme di Cantor, possono essere espressi come segue:\nOppure, in maniera analoga\nOssia sono i punti nell'intervallo formula_1 che scritti in base ternaria hanno come cifre decimali solamente 0 o 2.\nSi noti che 0,2222...=1; 0,02222...=0,1 =1/3; 0,2=2/3; 0,00222...=0,01 =1/9; 0,02=2/9; 0,20222...=0,21 =7/9; 0,22=8/9 ecc.\nPropriet\u00e0.\nL'insieme di Cantor non ha cardinalit\u00e0 numerabile.\nL'insieme di Cantor contiene tanti punti quanti ne contiene l'intervallo formula_1: entrambi hanno la cardinalit\u00e0 del continuo. Per dimostrarlo, \u00e8 sufficiente costruire una funzione formula_13 suriettiva dal primo al secondo insieme. L'esistenza di una funzione suriettiva implica che l'insieme di partenza (l'insieme di Cantor) non pu\u00f2 avere cardinalit\u00e0 inferiore a quello d'arrivo (l'intervallo). Poich\u00e9 l'insieme di Cantor \u00e8 un sottoinsieme dell'intervallo, non pu\u00f2 avere neanche cardinalit\u00e0 superiore, e quindi i due insiemi hanno la stessa cardinalit\u00e0.\nPer costruire questa funzione, scriviamo in base tre i punti che appartengono all'intervallo formula_14 Con questa notazione, 1/3 si scrive come 0,13 e 2/3 si scrive come 0,23, quindi il primo pezzo centrale rimosso consiste di tutti i numeri del tipo 0,1xxxxx...3, dove xxxxx...3 \u00e8 una qualsiasi sequenza di numeri diversi dagli \"estremi\" 00000...3 e 22222...3 (perch\u00e9 rimuoviamo un intervallo aperto, quindi gli estremi rimangono dove sono). Quindi i numeri che restano dopo il primo passo sono esattamente quelli scrivibili come 0,0xxxxx...3 o 0,2xxxxx...3. Infatti i numeri 1/3 e 2/3 sono anche scrivibili rispettivamente come 1/3 = 0,022222...3 = 0,13e 2/3 = 0,122222...3 = 0,23 (analogamente, in base dieci 0,299999... e 0,3 sono lo stesso numero).\nAl secondo passo si rimuovono tutti i numeri del tipo 0,01xxxx...3 e 0,21xxxx...3, e cos\u00ec via: segue che i numeri che non vengono mai rimossi sono esattamente quelli che possono essere scritti come 0,xxxx...3 usando solo le cifre 0 e 2. Se sostituisco ogni cifra \"2\" con la cifra \"1\", e leggo il nuovo numero in base binaria, ottengo un altro numero in formula_1: in questo modo ho associato ad ogni numero dell'insieme di Cantor un altro numero dell'intervallo, e questa \u00e8 la funzione che voglio considerare. La funzione \u00e8 suriettiva perch\u00e9 ogni numero di formula_1 si scrive come 0,yyyy...2. Quindi l'insieme di Cantor ha la stessa cardinalit\u00e0 dell'intervallo (che poi \u00e8 la stessa cardinalit\u00e0 dei numeri reali).\nNotiamo che 1/4 si scrive in base ternaria come 0,02020202020...3, che quindi sta nell'insieme di Cantor, ma (a differenza di 1/3) non \u00e8 l'estremo di nessun segmento rimosso.\nL'insieme di Cantor \u00e8 un frattale.\nL'insieme di Cantor \u00e8 un frattale (di tipo deterministico). Prendendo due insiemi di Cantor negli intervalli formula_1 e formula_18 e contraendo l'intervallo formula_19 di un fattore 1/3, si ottiene nuovamente l'insieme di Cantor. Ha una \"dimensione non intera\", intermedia fra le dimensioni 0 e 1 rispettivamente del punto e della retta. Infatti la sua dimensione di Hausdorff \u00e8 uguale a formula_20.\nPropriet\u00e0 topologiche e analitiche.\nCome descritto sopra, l'insieme di Cantor \u00e8 non numerabile ed ha misura di Lebesgue zero. Il suo complementare \u00e8 unione di segmenti aperti, quindi \u00e8 un aperto: quindi l'insieme di Cantor \u00e8 un sottoinsieme chiuso dell'intervallo. Poich\u00e9 l'intervallo \u00e8 compatto, anche l'insieme di Cantor \u00e8 compatto.\nNell'intorno di ogni punto dell'insieme di Cantor ci sono sia punti contenuti nell'insieme che punti contenuti nel suo complementare. Ne segue che ogni punto dell'insieme di Cantor \u00e8 punto di accumulazione: un insieme chiuso con questa propriet\u00e0 \u00e8 detto perfetto. Ne segue anche che l'insieme di Cantor ha parte interna vuota. Infine, l'insieme di Cantor \u00e8 ben lontano dall'essere connesso: in verit\u00e0, \u00e8 totalmente disconnesso.\nUsando la base tre come sopra, si dimostra che, come spazio topologico, l'insieme di Cantor \u00e8 omeomorfo allo spazio prodotto di una quantit\u00e0 numerabile di copie dello spazio formula_21 (ossia il semplice spazio topologico dato da due punti con la topologia discreta). Da questa segue un'altra propriet\u00e0 sorprendente: l'insieme di Cantor \u00e8 omeomorfo al prodotto di due insiemi di Cantor.\nL'insieme di Cantor \u00e8 omogeneo, nel senso che da un punto di vista topologico i punti sono tutti indistinguibili. Formalmente questo vuol dire che per ogni coppia di punti formula_22 e formula_23 esiste un omeomorfismo dell'insieme in s\u00e9 che manda formula_22 in formula_25\nL'insieme di Cantor \u00e8 \"universale nel senso della categoria degli spazi metrici compatti\". Questo vuol dire che ogni spazio metrico compatto \u00e8 l'immagine continua dell'insieme di Cantor."}
{"id": "218067", "revid": "869733", "url": "https://it.wikipedia.org/wiki?curid=218067", "title": "Glycyrrhiza glabra", "text": "La liquirizia (Glycyrrhiza glabra ) \u00e8 una pianta erbacea perenne, alta fino a un metro, appartenente alla famiglia delle Fabaceae, nonch\u00e9 il nome dell'estratto vegetale ottenuto dalla bollitura del suo fusto sotterraneo.\nLa pianta.\nIl Genere \"Glycyrrhiza\" comprende 18 specie di perenni a fioritura estiva, diffuse in Eurasia, Australia e America. \"G. glabra\", quella pi\u00f9 usata, \u00e8 originaria dell'Asia sudoccidentale e della regione mediterranea. Questa pianta \u00e8 una erbacea perenne rustica, cio\u00e8 resistente al gelo, e cresce principalmente nell'Europa meridionale in terreni calcarei e/o argillosi. La pianta sviluppa un grosso rizoma da cui si estendono stoloni e radici, lunghi fino a due metri. Della liquirizia vengono usati i fusti sotterranei di piante di tre-quattro anni, raccolte durante la stagione autunnale ed essiccate.\nStoria.\nLa liquirizia era una pianta importante nell'antico Egitto, in Assiria e in Cina, era gi\u00e0 nota nell'antica medicina greca ma solo nel XV secolo \u00e8 stata introdotta dai frati domenicani in Europa. Come risulta dal primo erbario cinese, in Asia la liquirizia \u00e8 utilizzata da circa 5.000 anni ed \u00e8 una delle piante pi\u00f9 importanti. I medici cinesi la prescrivono per curare la tosse, i disturbi del fegato e le intossicazioni alimentari.\nUsi e propriet\u00e0.\nLa liquirizia \u00e8 utilizzata in erboristeria e nella medicina cinese, in cucina per la preparazione di dolci, caramelle e tisane ed infine \u00e8 utilizzata come additivo per le sigarette insieme al cacao.\nLa tradizione popolare attribuisce alla radice di liquirizia diverse propriet\u00e0 farmacologiche: digestiva, antinfiammatoria, depurativa, diuretica e protettiva della mucosa. Le foglie dalle propriet\u00e0 cicatrizzanti, antibatteriche e antinfiammatorie vanno usate fresche.\nAntiulcera, emolliente, rinfrescante, espettorante, corticostimolante ed antiflogistica. In commercio i fusti possono essere trovati in bastoncini da masticare, tagliuzzati per decotti e tisane, in confetti preparati con estratto di liquirizia pura, ridotta in polvere e in succo (estratto nero) come dolcificante e correttivo del sapore nell'industria farmaceutica. L'estratto di liquirizia \u00e8 diffuso soprattutto in Calabria. Ippocrate la consigliava contro la tosse.\nPrincipio attivo.\nIl principio attivo pi\u00f9 importante della liquirizia \u00e8 la glicirrizina che le conferisce un'azione antinfiammatoria e antivirale. Inoltre \u00e8 pi\u00f9 dolce del saccarosio. La moderna ricerca cerca di trarne vantaggio per nuove prospettive terapeutiche: terapia dell'ulcera, malattie croniche del fegato, e prevenzione di gravi malattie autoimmuni.\nGlicirrizina inibisce la replicazione del virus HIV e coronavirus associato alla SARS in cellule umane.\nEffetti ormonali.\nCostello e Lynn nel 1950 hanno isolato nella liquirizia un composto steroideo che armonizza la secrezione ormonale, inibendo l'eccessiva produzione di estrogeni. Ha un effetto ormonale di tipo estrogenico.\nAvvertenze.\nLa liquirizia, comunque, va assunta saltuariamente, facendo attenzione a non superare il dosaggio di 2 mg/kg al giorno di glicirrizina (cosa che pu\u00f2 capitare assumendo caramelle alla liquirizia o lassativi ricchi di estratti di concentrati di liquirizia). La glicirrizina ha effetti collaterali sull'equilibrio dei sali minerali nel corpo; un abuso di liquirizia, quindi, pu\u00f2 provocare ritenzione idrica, aumento della pressione, fino all'ipertensione (tramite riassorbimento del sodio, e maggiore escrezione di potassio), gonfiore al viso e alle caviglie, mal di testa e astenia. Pertanto le persone predisposte a ipertensione, ad edemi, i diabetici, le donne in gravidanza o in allattamento, devono evitare l'uso prolungato di estratti di questa pianta.\nEvitare l'uso in caso di epatopatie colestatiche, cirrosi epatica, ipertensione, ipopotassiemia e grave insufficienza renale.\nPu\u00f2 aumentare, indirettamente, l'eliminazione di potassio provocata da altri farmaci, perdita che provoca ipersensibilit\u00e0 nei confronti dei glicosidi digitalici.\nRicercatori dell'Universit\u00e0 di Bologna, guidati da Giorgio Cantelli Forti, hanno per\u00f2 precisato e approfondito le conoscenze sull'estratto di \"Glycyrrhiza glabra\", dimostrando che l'aumento della pressione c'\u00e8 solo in seguito al consumo di caramelle e dolciumi in cui \u00e8 contenuta la sola glicirrizina, che \u00e8 uno dei componenti della liquirizia, ma non se questa \u00e8 consumata nella sua integrit\u00e0.\nIn gravidanza, \u00e8 possibile il passaggio di alcune quantit\u00e0 di \u201cormone dello stress\u201d dalla gestante al nascituro, potenzialmente nocivo per lo sviluppo del feto, perch\u00e9 la glicirrizina, che causa un aumento di pressione, sembra ridurre la capacit\u00e0 di filtro rappresentata dalla placenta (nelle donne che avevano assunto pi\u00f9 di 100\u00a0g di liquirizia pura alla settimana, equivalenti a 500\u00a0mg di glicirizzina). Come secondo effetto, il cortisolo resta in maggiori quantit\u00e0 perch\u00e9 la glicirizzina (cos\u00ec come la naringerina nel pompelmo) inibisce nel rene un enzima necessario per la sua degradazione in cortisone (anni '880: Stewarts et al, e Funder et al). La presenza di tale enzima permette la normale funzione dell'aldosterone e in mantenimento delle normali concentrazioni di sale e di acqua nell'organismo. L'acido glicirretinico bloccando tale enzima \u00e8 in grado di produrre un'ipertensione dovuta all'azione diretta del cortisolo nel rene sul metabolismo dei sali e acqua.\nTossicit\u00e0.\nLa liquirizia pu\u00f2 non essere indicata per alcuni soggetti sensibili al principio attivo, .\nTradizioni locali.\nItalia.\nIn Abruzzo si lavora la pianta fin dall'epoca romana, soprattutto ad Atri e dintorni. Nota da secoli, la lavorazione della liquirizia in Calabria \u00e8 attualmente rappresentata dalla fabbrica Amarelli di Rossano (Corigliano-Rossano), attiva sin dal 1731.\nPaesi arabi.\nNel mondo arabo \u00e8 popolarissimo l'estratto di liquirizia diluito in acqua, chiamato \"s\u016bs\" (). I venditori della bevanda indossano un abito multicolore, con un predominante colore rosso, di foggia particolare, con un copricapo a forma di ampio sombrero, con piccoli sonagli appesi al bordo della falda. In Egitto il richiamo ai potenziali clienti \u00e8: \u00ab\"\u02bferq s\u016bs, y\u0101 \u1e25arran\u012bn\" (liquirizia, o accaldati)\u00bb."}
{"id": "218069", "revid": "1543377", "url": "https://it.wikipedia.org/wiki?curid=218069", "title": "Plist", "text": "Nei framework NeXTSTEP, GNUstep e Cocoa in macOS, i file plist (abbreviazione di Property List) sono file che memorizzano degli oggetti \"serializzati\".\nI file plist usano l'estensione codice_1, e sono codificati e decodificati dalla classe codice_2. Un file plist pu\u00f2 contenere solo oggetti Core Foundation o Foundation Kit: la libreria non sa come \"serializzare\" altri tipi di oggetti.\nSpesso sono usati per memorizzare le preferenze impostate dall'utente (un po' come i Registri Windows su Microsoft Windows). Sono usati anche per memorizzare informazioni sui bundle e sulle applicazioni, con un sistema simile alle resource fork del vecchi Mac OS.\nLe \"Representations\".\nSiccome i dati memorizzati nei file plist sono piuttosto astratti, i formati di file possono essere diversi. Cio\u00e8, NeXTSTEP usava un formato per rappresentare i file plist, e i successivi framework GNUstep e macOS hanno introdotto altri formati.\nNeXTSTEP.\nSotto NeXTSTEP, i file plist erano progettati per essere comprensibili da una persona ed essere modificabili a mano. Essi erano \"serializzati\" in ASCII, in un modo che ricorda un linguaggio di programmazione.\nLe stringhe erano rappresentate cos\u00ec:\nI dati binari invece in quest'altro modo:\nGli \"array\" erano rappresentati cos\u00ec:\nE i \"dizionari\" (coppie chiave-valore) cos\u00ec:\nUna limitazione del formato plist di NeXT \u00e8 l'impossibilit\u00e0 di rappresentare un oggetto NSValue (numero, booleano...).\nGNUstep.\nGNUstep usa il formato NeXTSTEP con alcune aggiunte. Primo, supporta gli oggetti NSValue (rappresentati in ASCII), secondo, supporta gli oggetti NSDate (che sono \"serializzati\" cos\u00ec: codice_10)\nGNUstep pu\u00f2 anche leggere e scrivere i file plist nel formato usato da macOS.\nMac OS X.\nMac OS pu\u00f2 leggere anche il formato NeXTSTEP. Esso per\u00f2 introduce due propri formati.\nIn Mac OS X Cheetah, il formato NeXTSTEP venne deprecato, e fu introdotto un nuovo formato XML, con una DTD della Apple.\nMac OS X Jaguar ha introdotto un nuovo formato, dove i file plist sono memorizzati come binari. A partire da Mac OS X Tiger, questo \u00e8 il formato di default.\nL'utilit\u00e0 plutil (introdotta con Mac OS X Jaguar) pu\u00f2 essere usata per controllare la sintassi dei file plist, o convertirli da un formato all'altro.\nPer il formato XML, i tag e le relative classi Foundation sono le seguenti:\nL'utility defaults pu\u00f2 modificare i file plist identificandoli attraverso il loro \"dominio\". Property List Editor (che fa parte di SDK) \u00e8 un programma grafico che pu\u00f2 editare file plist uno per volta."}
{"id": "218073", "revid": "181699", "url": "https://it.wikipedia.org/wiki?curid=218073", "title": "Dodoma", "text": "Dodoma \u00e8 la capitale della Tanzania e capoluogo della regione omonima. Con una superficie di 2.576\u00a0km\u00b2 e una popolazione di 410.956 persone (dato del 2012) \u00e8 la terza pi\u00f9 grande citt\u00e0 del paese.\nDodoma fu scelta come capitale della Tanzania nel 1974. La precedente capitale, Dar es Salaam, ospita ancora numerosi enti governativi.\nGeografia fisica.\nDodoma si trova al centro della Tanzania, 486\u00a0km a ovest di Dar es Salaam e 441\u00a0km a sud di Arusha, sede dei quartieri generali della Comunit\u00e0 dell'Africa Orientale. Dei 2.699\u00a0km\u00b2 della sua area complessiva, 625 sono urbanizzati.\nSociet\u00e0.\nEvoluzione demografica.\nDodoma conta oltre 300.000 abitanti, e circa 80.000 abitazioni. Secondo i dati del Vaticano, il 19% degli abitanti di Dodoma sono di fede cattolica romana.\nStoria.\nDodoma venne fondata durante la dominazione coloniale tedesca, contemporaneamente alla costruzione della ferrovia centrale della Tanzania. Dopo la Prima guerra mondiale, la Tanzania entr\u00f2 a far parte dell'Impero britannico, e Dodoma divent\u00f2 un importante centro amministrativo. La Tanzania ottenne l'indipendenza nel 1964, e nel 1974 fu deciso, con un referendum, che la capitale del paese fosse spostata da Dar es Salaam (capitale nel periodo coloniale britannico) a Dodoma. Questo trasferimento fu poi realizzato solo in parte; ufficialmente Dodoma \u00e8 diventata capitale nel 1996. L'Assemblea Nazionale ha sede a Dodoma, ma moltissimi altri enti governativi sono rimasti a Dar es Salaam, che infatti viene talvolta indicata come la capitale \"de facto\" del paese.\nInfrastrutture e trasporti.\nDodoma \u00e8 collegata da importanti vie automobilistiche a tutte le grandi citt\u00e0 della Tanzania. Verso est si raggiunge Dar es Salaam attraverso la regione di Morogoro; verso ovest si giunge a Mwanza e Kigoma attraverso Tabora; la Grande Strada del Nord conduce ad Arusha. Da Dodoma passa la ferrovia centrale, che la collega ancora a Dar es Salaam. L'aeroporto pu\u00f2 accogliere solo aerei di medie dimensioni, ed \u00e8 in progetto un suo ampliamento.\nUniversit\u00e0.\nAttualmente Dodoma non ha una propria sede universitaria. Il progetto per la costruzione del primo ateneo di Dodoma ha ricevuto la sponsorizzazione di Microsoft e del principe Al-Walid bin Talal (Arabia Saudita)."}
{"id": "218075", "revid": "1543377", "url": "https://it.wikipedia.org/wiki?curid=218075", "title": "Jonathan Elias", "text": "\u00c8 noto per alcune celebri colonne sonore cinematografiche, per gli artisti pop e rock di cui \u00e8 stato produttore, e per la realizzazione di jingle pubblicitari.\nBiografia.\nElias frequent\u00f2 la Eastman School of Music con l'aspirazione di diventare un compositore di musica classica e un direttore d'orchestra. Mentre era a scuola, inizi\u00f2 a scrivere musica per trailer cinematografici (quali ad esempio quelli di \"Alien\", \"Blade Runner\", \"Gandhi\", e \"Ritorno al futuro\"). Arriv\u00f2 poi a comporre intere colonne sonore, da \"Grano rosso sangue\" (\"Children of the Corn\") a \"Parents\", \"Chaplin\", \"Leprechaun 2\", e altri.\nNel 1980 fond\u00f2 la societ\u00e0 Elias Associates, che divenne poi Elias Arts. Tra i successi della Elias Arts si pu\u00f2 ricordare il tema \"Moon Landing\" che fu usato per la sigla del top-of-the-hour di MTV, il tema della Columbia Pictures e il famoso jodel di Yahoo!. All'inizio degli anni ottanta incontr\u00f2 John Barry (famoso la colonna sonora di James Bond), e inizi\u00f2 a collaborare con lui su numerose nuove colonne sonore, tra cui \"Doppio taglio\" e \"Agente 007 - Bersaglio mobile\" (\"A View to a Kill\"). Durante le sessioni per \"A View to a Kill\", nel 1985, Elias divenne amico dei Duran Duran, che suonavano la title track del film.\nL'anno seguente, mentre lavorava alla colonna sonora del film \"9 settimane e \u00bd\" di Adrian Lyne, Elias scrisse insieme a Michael Des Barres la canzone \"I Do What I Do\", che fu pubblicata come primo singolo dall'album della colonna sonora. Des Barres aveva suonato col bassista dei Duran Duran, John Taylor, nel gruppo Power Station, che fu reclutato per cantare \"I Do What I Do\". La canzone raggiunse la posizione #42 nelle classifiche inglesi e #23 negli Stati Uniti. De Barres ed Elias scrissero e produssero insieme anche il brano strumentale al pianoforte \"Jazz\" che appariva sul lato B del singolo. Elias e Taylor quell'anno realizzarono molto altro materiale inedito, in seguito raccolto nell'album di Taylor \"Resum\u00e9\" (1999).\nProduzioni musicali.\nOltre a scrivere colonne sonore, Elias \u00e8 stato produttore di album di numerosi artisti, tra cui David Bowie, Grace Jones, BB King, Alanis Morissette e James Taylor, e fu coproduttore (con Daniel Abraham) dell'album \"Big Thing\" dei Duran Duran's (1988). Nel 1995 torn\u00f2 a collaborare con i Duran Duran suonando il Moog sul loro album \"Thank You\".\nNel 1989, Elias reclut\u00f2 tutta la formazione dei Duran Duran per il suo primo album, \"Requiem for the Americas\", un tributo alla cultura dei nativi americani. Il contributo pi\u00f9 riconoscibile dei Duran Duran all'album \u00e8 il brano cantato da Simon Le Bon \"Follow In My Footsteps\", in cui cantava anche la vocalista Susanna Hoffs del gruppo The Bangles. John Taylor suonava il basso in \"The Chant Movement\". Anche Jon Anderson degli Yes fu chiamato a cantare su \"Requiem\".\nElias lavor\u00f2 con gli Yes anche producendo il loro album del 1991 \"Union\". Il risultato fu per\u00f2 oggetto di polemiche e controversie, soprattutto a causa dell'aggiunta ai brani, da parte di Elias, di parti strumentali suonate da musicisti di sessione (a quanto si dice, questa operazione fu condotta da Elias senza interprellare gli Yes). Va anche detto che in quel periodo la formazione degli Yes era piuttosto incerta e molti membri del gruppo non si parlavano neppure.\nNel 2006 collabora con il regista-musicista Dito Montiel nato New York il 26 luglio 1970 nel film \"Guida per riconoscere i tuoi santi (A Guide to Recognizing Your Saints)\".\nCon Robert Downey Jr., Shia LaBeouf, Chazz Palminteri, Dianne Wiest, Channing Tatum, Melonie Diaz, Martin Compston, Rosario Dawson, Eric Roberts. Genere Drammatico, colore 98 minuti. - Produzione USA 2006.\nAltri campi d'interesse.\nA met\u00e0 degli anni novanta, gli interessi di Elias si spostarono dal cinema e la musica rock alla pubblicit\u00e0. La Elias Arts vinse un premio Emmy per il tema \"Move\" creato per la Nike, e decine di premi Clio (e altri premi del settore della pubblicit\u00e0) per il suo lavoro per societ\u00e0 di alto livello come Ford, General Motors, Nissan, Audi, Infiniti, Mercedes, AT&amp;T, NASDAQ, IBM, Apple, Sony, Levi's e Adidas.\nImpegni recenti.\nNel 1999 Elias ha pubblicato un altro album solista, la suite classica \"The Prayer Cycle\", a cui \u00e8 seguita, nel 2004, una composizione per pianoforte e quartetto d'archi, \"American River\".\nSempre nel 2004 Elias ha collaborato con Robert Downey Jr. per l'album \"The Futurist\" e si \u00e8 occupato della colonna sonora del film \"The Singing Detective\".\nSua nel 2010 la musica dello spot Sony Internet TV dove un gruppo di bambini giocano a calcio sognando di essere in uno stadio dei mondiali. Il pezzo si intitola \"Simple World\".(Fonte Sony Europe)"}
{"id": "218077", "revid": "1543377", "url": "https://it.wikipedia.org/wiki?curid=218077", "title": "Hylaeosaurus armatus", "text": "Hylaeosaurus (il cui nome deriva dal greco antico \"hylaios\"/\u1f51\u03bb\u03b1\u1fd6\u03bf\u03c2 che significa \"della foresta\" e \"sauros\"/\u03c3\u03b1\u03c5\u03c1\u03bf\u03c2 ossia \"lucertola\") \u00e8 un genere estinto di dinosauro ornithishio nodosauride vissuto nel Cretaceo inferiore, circa 140-136 milioni di anni fa (Valanginiano), in quella che oggi \u00e8 l'Inghilterra.\n\"Hylaeosaurus\" fu uno dei primi dinosauri scoperti, da Gideon Mantell nel 1832, e nel 1842 fu uno dei tre dinosauri che Richard Owen us\u00f2 per definire Dinosauria. Nonostante negli anni siano state classificate quattro specie all'interno del genere, oggi solo la specie tipo \"Hylaeosaurus armatus\" \u00e8 considerata valida. Purtroppo il genere \u00e8 conosciuto solo da resti scarsi e frammentari, pertanto gran parte dell'anatomia dell'animale \u00e8 sconosciuta. \"Hylaeosaurus\" potrebbe rappresentare un nodosauride basale, anche se una recente analisi cladistica lo classifica come un ankylosauride basale.\nDescrizione.\nOriginariamente, Gideon Mantell stimava che \"Hylaeosaurus\" fosse lungo circa 7,6 metri, circa la met\u00e0 delle dimensioni degli altri due dinosauri noti all'epoca, \"Iguanodon\" e \"Megalosaurus\". A quel tempo non si sapeva ancora quale fosse l'effettiva struttura e morfologia dei dinosauri, pertanto Mantell modell\u00f2 l'animale sulla base di una lucertola. Le stime moderne portano l'animale ad una lunghezza di 6 metri (20 piedi). Gregory S. Paul, nel 2010, stim\u00f2 la lunghezza dell'animale a 5 metri (16 piedi), per un peso di 2 tonnellate (2,0 tonnellate lunghe, 2,2 tonnellate corte). Alcune stime sono considerevolmente pi\u00f9 basse: nel 2001, Darren Naish stim\u00f2 una lunghezza di 3-4 metri (9.8-13.1 piedi).\nMolti dettagli sulla morfologia di \"Hylaeosaurus\" sono pressoch\u00e9 sconosciuti, specialmente se il materiale \u00e8 strettamente limitato all'olotipo. Maidment identific\u00f2 due caratteri unici dell'animale, o autapomorfie: la scapola non si fondeva con la coracoide, anche dopo che l'animale aveva raggiunto dimensioni considerevoli; sulla spalla erano presenti tre lunghe spine. Tuttavia, questi tratti non sono molto distintivi: Mantell e Owen avevano attribuito la mancanza di fusione all'ontogenesi e il numero totale di spine non pu\u00f2 essere verificato. Per questo \"Hylaeosaurus\" viene spesso raffigurato come un nodosauro piuttosto generico, con file di osteodermi e spine sul dorso e sulla coda, mentre la testa era piccola ma relativamente lunga, dotata di un becco usato per tagliare la bassa vegetazione.\nNel 2001, il cranio e la mandibola furono descritte da Kenneth Carpenter che not\u00f2 come gli elementi del cranio fossero molto danneggiati e spostati dalla loro conformazione originale, fornendo relativamente poche informazioni sulla morfologia del cranio. L'osso quadrato \u00e8 piegato lateralmente. Lo schemajugale ha un alto punto di attacco sull'asse dell'osso quadrato, ed era presente un corno triangolare postorbitale.\nLe spine presenti sulle spalle dell'animale sono curve verso la parte posteriore, lunghe, appiattite, strette e appuntite. La loro parte inferiore mostra una depressione superficiale. La colonna vertebrale anteriore conservata \u00e8 lunga 42,5 centimetri; Nella parte posteriore le spine diventano gradualmente pi\u00f9 corte e pi\u00f9 larghe. Una quarta spina dorsale, della stessa forma ma rivolta pi\u00f9 in avanti, si trova immediatamente dietro al cranio. Nel 2013, Sven Sachs e Jahn Hornung suggerirono una nuova configurazione delle spine sul collo dell'animale, in cui erano presenti cinque spine laterali sul collo, e la nuova spina dorsale ritrovata in Germania aveva una morfologia adatta alla terza posizione.\nClassificazione.\n\"Hylaeosaurus\" fu il primo ankylosauro scoperto. Fino al ventesimo secolo le sue affinit\u00e0 esatte rimasero incerte. Nel 1978, Coombs lo assegn\u00f2 ai Nodosauridi all'interno di Ankylosauria. Questa \u00e8 ancora una classificazione attuale, con \"Hylaeosaurus\" che viene classificato come nodosauride basale nelle analisi cladistiche, a volte, pi\u00f9 precisamente come membro di Polacanthinae, e quindi imparentato con \"Gastonia\" e \"Polacanthus\". Tuttavia, negli anni '90, i polacanthinae erano talvolta visti come ankylosauridi basali, perch\u00e9 si credeva erroneamente che questi animali possedessero una piccola mazza caudale. Un'alternativa pi\u00f9 popolare oggi \u00e8 che formassero un Polacanthidae, un gruppo basale al di fuori di Nodosauridae + clade anchilosauridi.\nUno studio del 2012 ha rilevato che \"Hylaeosaurus\" \u00e8 un nodosauride basale ma non un polacanthinae, come \u00e8 mostrato in questo cladogramma:\nStoria della scoperta.\nI primi fossili di \"Hylaeosaurus\" furono scoperti nel West Sussex. Il 20 luglio 1832, il collezionista di fossili Gideon Mantell scrisse al professor Benjamin Silliman che un'esplosione di polvere da sparo aveva demolito una parete rocciosa di cava nella foresta di Tilgate, e in molti dei massi caduti per via dell'esplosione erano incassati diverse ossa di un sauro. Un mercante di fossili locale aveva assemblato i circa cinquanta pezzi. Avendo dubbi sul valore dei frammenti, Mantell aveva comunque acquistato i pezzi e presto scopr\u00ec che potevano essere uniti in un unico scheletro, parzialmente articolato. Mantell era deliziato dalla scoperta perch\u00e9 precedenti esemplari di \"Megalosaurus\" e \"Iguanodon\" (gli unici dinosauri conosciuti all'epoca) era costituito da singoli elementi ossei. La scoperta, infatti, si rivel\u00f2 essere lo scheletro di dinosauro non-aviario pi\u00f9 completo conosciuto all'epoca. Mantell era pronto a descrivere i resti fossili ed attribuirli ad un loro genere, ma durante una visita di William Clift, curatore del Royal College of Surgeons of England Museum, e del suo assistente John Edward Gray, i due iniziarono a dubitare dell'identificazione dell'esemplare. Clift fu il primo a sottolineare che diverse placche e spine erano probabilmente parte di un'armatura per il corpo, attaccata alla parte posteriore o ai lati della groppa. Nel novembre 1832, Mantell decise di creare un nuovo nome generico: \"Hylaeosaurus\". Il nome deriva dal greco antico \u1f51\u03bb\u03b1\u1fd6\u03bf\u03c2/\"hylaios\" ossia \"della foresta\" unito al suffisso \u03c3\u03b1\u03c5\u03c1\u03bf\u03c2/\"saurus\" ossia \"lucertola\". Originariamente, Mantell sosteneva che il nome \"Hylaeosaurus\" significasse \" lucertola della foresta\", in omaggio alla foresta di Tilgate in cui era stato ritrovato l'esemplare fossile. In seguito, tuttavia, afferm\u00f2 che il nome significava \"lucertola di Wealden \" (\"wealden\" \u00e8 un'altra parola per foresta), in riferimento al gruppo Wealden, il nome per la prima formazione geologica del Cretaceo in cui il dinosauro fu ritrovato.\nIl 30 novembre, Mantell invi\u00f2 l'esemplare alla Geological Society of London. Poco dopo si rec\u00f2 a Londra e il 5 dicembre durante un incontro della Societ\u00e0, in cui per la prima volta incontr\u00f2 personalmente Richard Owen, riferendosi alla scoperta come un grande successo. Tuttavia, venne informato che il documento che aveva gi\u00e0 preparato era di un terzo troppo lungo. Su consiglio del suo amico Charles Lyell, Mantell decise invece di riscrivere il foglio, di pubblicare un intero libro sui suoi reperti fossili e di dedicare un capitolo ad \"Hylaeosaurus\". Entro tre settimane Mantell compose il volume da note precedenti. Il 17 dicembre Henry De la Beche lo avvert\u00ec che le nuove convenzioni della nomenclatura implicavano che solo colui che forniva un nome completo di specie era riconosciuto come l'autore: a \"Hylaeosaurus\" doveva essere aggiunto un nome specifico. Il 19 dicembre Mantell diede all'esemplare il nome specifico \"armatus\", dal latino che significa \"armato\" o \"corazzato\", in riferimento alle spine e alle piastre dell'armatura dell'animale. Come scrisse lo stesso Mantell: \"sembra che ci siano tutte le ragioni per concludere che la schiena della creatura fosse armata con una formidabile fila di spine, che costituiva una frangia dermica, o che la sua coda possedesse le stesse appendici\". Nel maggio 1833 Mantell present\u00f2 il suo \"The Geology of the South-East of England\", con la quale nomin\u00f2 validamente la specie tipo \"Hylaeosaurus armatus\". Mantell pubblic\u00f2 una sua litografia in \"The Geology of the South-East of England\"; e un altro disegno nella quarta edizione di \"The Wonders of Geology\", nel 1840.\n\"Hylaeosaurus\" \u00e8 il pi\u00f9 oscuro dei tre animali usati da Sir Richard Owen per definire il nuovo gruppo Dinosauria, nel 1842, gli altri generi erano \"Megalosaurus\" e \"Iguanodon\". Non solo \"Hylaeosaurus\" ricevette meno attenzione da parte del pubblico, nonostante fosse stato inserito nei modelli a grandezza naturale di Benjamin Waterhouse Hawkins presso il Crystal Palace Park, ma non \u00e8 mai stato utilizzato come \"taxon cestino dei rifiuti\". Owen nel 1840 svilupp\u00f2 una nuova ipotesi sulle spine; notando che erano asimmetriche, egli respinse correttamente l'idea originale che formassero una fila mediana sul dorso dell'animale, ma presumette erroneamente che fossero gastralie o costole del ventre.\nL'esemplare originale, recuperato da Gideon Mantell della foresta di Tilgate, fu in seguito acquistato dal Museo di Storia Naturale di Londra. All'interno del museo il suo numero di inventario \u00e8 NHMUK 3775 (precedente BMNH R3775). L'esemplare venne ritrovato in uno strato della Formazione Grinstead Clay risalente al Valanginiano, circa 137 milioni di anni. Questo olotipo \u00e8 il miglior esemplare ritrovato nella formazione ed \u00e8 composto dalla parte anteriore dello scheletro, ad eccezione della maggior parte della testa e gli arti anteriori, anche se solo le parti ossee presenti sulla faccia del blocco di pietra sono facilmente studiabili. Il blocco misura circa 135 per 75 centimetri. L'olotipo \u00e8 costituito dalla parte posteriore del cranio e forse dalla mascella, dieci vertebre, entrambe le scapole, entrambi i coracoidi e diversi spine e piastre dell'armatura dell'animale. Lo scheletro si \u00e8 conservato dal basso. Per molto tempo non si \u00e8 svolta nessuna ulteriore preparazione, oltre all'assemblaggio e alla scalpellatura dello stesso Mantell, ma all'inizio del XXI secolo il museo ha iniziato a liberare ulteriormente le ossa con mezzi chimici e meccanici. Le informazioni acquisite con la presente non sono ancora state pubblicate. Diversi reperti provenienti dall'entroterra della Gran Bretagna sono stati assegnati ad \"Hylaeosaurus armatus\". Tuttavia, nel 2011 Paul Barrett e Susannah Maidment hanno concluso che solo l'olotipo poteva con certezza essere associato alla specie, in quanto nelle stessa zona era presente un secondo nodosauro della stessa et\u00e0 geologica, \"Polacanthus\".\nUlteriori resti sono stati riferiti ad \"Hylaeosaurus\", dall'isola di Wight, (le Ardenne di) Francia, Germania, Spagna e Romania. I resti dalla Francia potrebbero effettivamente appartenere a \"Polacanthus\", mentre gli altri esemplari sono oggi considerati di dubbia entit\u00e0. Tuttavia, possibili resti sono stati segnalati dalla Germania nel 2013: una spina, l'esemplare DLM 537 e l'estremit\u00e0 inferiore di un omero, esemplare GPMM A3D.3, che sono stati riferiti ad \"Hylaeosaurus sp.\".\nPossibili specie.\n\"Hylaeosaurus armatus\" \u00e8 attualmente considerata l'unica specie valida nel genere. Tuttavia, altre tre specie furono nominate nel corso degli anni. Nel 1844, Mantell nomin\u00f2 \"Hylaeosaurus oweni\" sulla base dello stesso esemplare di \"H. armatus\", volendo onorare Richard Owen. Questa specie venne subito rigettata e definita un sinonimo junior oggettivo di \"H. armatus\". Nel 1956, Alfred Romer ribattezz\u00f2 \"Regnosaurus\" in \"Hylaeosaurus northhamptoni\". \"Polacanthus\" fu rinominato da Walter Coombs nel 1971 come \"Hylaeosaurus foxii\". Questi ultimi due nomi non hanno trovato alcuna accettazione; \"H. foxii\" rimase un nomen non valido ex dissertatione. Venne anche suggerito che \"Polacanthus\" fosse semplicemente la stessa specie di \"Hylaeosaurus armatus\" e quindi un sinonimo junior, ma ci sono una serie di differenze nella loro osteologia.\nA volte le ossa del materiale \"Hylaeosaurus\" sono state successivamente assegnate a specie separate. Nel 1928, Franz Nopcsa rese l'esemplare BMNH 2584, una scapola sinistra riferita da Mantell a \"H. armatus\", parte del materiale tipo di \"Polacanthoides ponderosus\". Anche se dal 1978 in sinonimia con \"Hylaeosaurus\", \"Polacanthoides\" \u00e8 oggi considerato un \"nomen dubium\", un membro indeterminata di Thyreophora."}
{"id": "218080", "revid": "3732", "url": "https://it.wikipedia.org/wiki?curid=218080", "title": "Maghinardo Pagani", "text": "Biografia.\nMaghinardo nacque in una famiglia della piccola nobilt\u00e0 dell'Appennino tosco-romagnolo che prendeva il nome da una rocca (\"Castel Pagano\") dell'alta valle del Senio. Il padre, Pietro di Pagano, che aveva avviato un disegno espansionistico della casata lungo le tre valli del Senio, del Lamone e del Santerno verso Faenza e Imola, pur essendo ghibellino, lo affid\u00f2 ancora bambino alla \"guardia e tuteria\" del comune di Firenze (guelfo), segnando cos\u00ec il destino del figlio e dello stesso casato. Della madre si conosce solo il nome: Diana. Cresciuto presso Firenze, il soggiorno nella citt\u00e0 del giglio influ\u00ec notevolmente sulla sua maturazione. Maghinardo frequent\u00f2 i maggiorenti di Firenze; inoltre ebbe modo di incrementare le sue conoscenze militari. Qui conobbe la futura moglie, Mengarda della Tosa, della stessa famiglia nobile di Lottieri. Si trasfer\u00ec poi a Pistoia. Torn\u00f2 in Romagna forte delle alleanze strette in Toscana, sia politiche (con i guelfi di parte nera) che economiche (con i banchieri che gli garantirono sostegno finanziario).\nDopo aver preso possesso dei terreni ereditati assieme al fratello Andrea Simone a Susinana (il padre era morto poco tempo dopo il suo trasferimento a Firenze), la sua famiglia conobbe nuove fortune, allargando i propri possedimenti attraverso la conquista dei territori circostanti. Maghinardo leg\u00f2 ai propri destini le vicende che, alla fine del XIII secolo, coinvolsero le citt\u00e0 di Imola, Faenza e Forl\u00ec.\nGuelfo a Firenze, fu ghibellino in Romagna, nel 1275 fu podest\u00e0 di Faenza. Nel 1277 conquist\u00f2 Marradi, togliendola alle forze guelfe, che sconfisse anche a Piancaldoli. Nel 1285 Maghinardo ricevette un secondo mandato come podest\u00e0 di Faenza. Due anni dopo, il vicario pontificio Pietro da Gennazzano, appena giunto in citt\u00e0, decise di rimuovere tutti i civili dalle loro cariche, Maghinardo compreso. Nel 1286 partecip\u00f2 al tentativo di riconquista di Imola da parte della famiglia ghibellina dei Nordigli. Il fallimento dell'impresa comport\u00f2 la condanna all'esilio dell'intera famiglia. Maggiore fortuna ebbe Maghinardo a Forl\u00ec, dove in novembre fu nominato podest\u00e0. Da l\u00ec prepar\u00f2 la riscossa su Faenza. Forte dell'appoggio di Firenze, che intendeva espandersi nei territori della Romagna, il 18 maggio 1287 Pagani rientr\u00f2 a Faenza con la forza ed ottenne di essere ripristinato nella carica di podest\u00e0. Nel 1290 aggiunse all'ufficio civile quello militare di capitano del popolo. L'anno seguente prese la citt\u00e0 di Forl\u00ec infliggendo una pesante sconfitta alle forze papali (11 ottobre 1291).\nNel 1295, indotto a lasciare la carica di capitano del popolo a Faenza dal rettore di Romagna Pietro Guerra, Maghinardo fu tra i fondatori della \"Lega amicorum\" (\"Lega degli amici\") creata tra i capi ghibellini di Cesena, Forl\u00ec, Faenza e Imola. Nemico comune: Bologna. La Lega ghibellina pose la sua sede a Faenza.\nL'anno seguente, il 1\u00ba aprile 1296, la Lega prese la citt\u00e0 di Imola, togliendola ai bolognesi. Maghinardo assunse la carica di capitano del popolo e riusc\u00ec ad influenzare la nomina del vescovo della citt\u00e0 corneliense, facendo sostituire un presule a lui ostile con uno a lui favorevole: Giovanni Bandini. Proseguendo l'avanzata verso Bologna, Maghinardo conquist\u00f2 e rase al suolo i castelli di Sassatelli, Castel San Pietro, Liano, Vedriano e Medicina. Nello stesso anno distrusse e rase al suolo il \"castrum\" dei conti di Cunio. Maghinardo fu uno dei due capitani generali della Lega eletti alla fine dell'anno.\nAi successivi colloqui di pace Maghinardo si present\u00f2 in posizione di forza. Guelfi e ghibellini trattarono nel convento francescano di Monte del Re (sulle colline di Dozza). I mediatori furono il priore dei Domenicani di Faenza e due nobili: Alberto della Scala e Matteo Visconti. A Maghinardo fu riconosciuta la supremazia su Forl\u00ec, Faenza e Imola (29 aprile 1299). Se a Forl\u00ec era Capitano del popolo, nelle ultime due citt\u00e0 somm\u00f2 le cariche di Capitano e Podest\u00e0. Nel 1300 Maghinardo conquist\u00f2 l'ultimo castello dell'imolese che era ancora sfuggito al suo dominio, quello di Linaro.\nMor\u00ec il 27 agosto 1302, nel pieno dei suoi poteri, nel castello di Benclaro a Sant'Adriano di Marradi. Fu sepolto nel cimitero dell'abbazia di Santa Maria di Rio Cesare, detta \u00abdi Susinana\u00bb.\nIl testamento, dettato il 19 agosto 1302 (otto giorni prima della morte) alla presenza del vescovo di Faenza fra' Matteo Eschini (1302-1311), e di altri ecclesiastici e maggiorenti, \u00e8 conservato in originale nell'Archivio di Stato di Firenze. L'atto testimonia la ricchezza e la potenza raggiunta dal suo estensore. La morte segn\u00f2 anche la decadenza della sua signoria, poich\u00e9 Maghinardo non aveva eredi maschi. Il fratello, Andrea Simone, entr\u00f2 in seguito a far parte delle forze Guelfe del Papa.\nDiscendenza.\nNel 1282 spos\u00f2 Mengarda della Tosa, che gli diede due figlie:\nNella letteratura.\nDurante la sua lunga carriera militare, Maghinardo combatt\u00e9 dalla parte della guelfa Firenze nella battaglia Campaldino nel 1289, cui prese parte notoriamente anche Dante Alighieri. Poi per\u00f2 fu a lungo un campione dei ghibellini di Romagna, in alleanza con gli Ordelaffi di Forl\u00ec: si pu\u00f2 affermare che egli fu guelfo in Toscana e ghibellino in Romagna. Tale contrasto irrit\u00f2 non poco il Sommo Poeta. Dante infatti lo colloc\u00f2 nell'Inferno tra i falsi consiglieri. Nel canto XXVII Maghinardo \u00e8 indicato, senza essere nominato espressamente, come il signore di Imola e Faenza:\nIl cronista trecentesco Giovanni Villani fu di parere diverso e tent\u00f2 di interpretarne cos\u00ec la condotta politica: \"Ghibellino era di sua nazione e in sue opere, ma co' Fiorentini era guelfo e nimico di tutti i loro nimici, o guelfi o ghibellini che fossono; e in ogni oste e battaglia ch'e' Fiorentini facessono, mentre fu in vita, fu con sua gente a loro servigio e capitano\". In altre parole, ai suoi tempi, i feudatari della montagna appenninica avevano rapporti con Firenze (e Bologna) indipendenti dai loro rapporti con le citt\u00e0 di Romagna.\nContrariamente ad altri (come la famiglia forlivese dei Calboli che pass\u00f2 dal partito ghibellino a quello guelfo) i suoi passaggi di campo non sembrano descrivibili in modo semplicemente cronologico (prima era da una parte, poi dall'altra), ma seguono piuttosto un criterio geografico, o meglio geopolitico.\nBartolo da Sassoferrato scrisse cent'anni dopo Maghinardo: \u00abDato il modo in cui queste parole [guelfo e ghibellino] sono usate oggid\u00ec, un uomo pu\u00f2 essere un guelfo in un luogo e ghibellino in un altro, perch\u00e9 alleanze di questo tipo si appellano a una variet\u00e0 di fini\u00bb."}
{"id": "218081", "revid": "1543377", "url": "https://it.wikipedia.org/wiki?curid=218081", "title": "Polacanthus", "text": "Polacanthus (il cui nome deriva dal greco antico \"polys\"- / \u03c0\u03bf\u03bb\u03cd\u03c2- \"molte\" e \"akantha\" / \u1f04\u03ba\u03b1\u03bd\u03b8\u03b1 \"punte\" o \"spine\"), \u00e8 un genere estinto di dinosauro ankylosauro polacanthino vissuto nel Cretaceo inferiore, circa 130-125 milioni di anni fa (Barremiano), in quella che oggi \u00e8 l'Inghilterra. Il genere contiene una singola specie, ossia \"P. foxii\", oggi considerata l'unica specie valida del genere.\n\"Polacanthus\" prende il nome da una scoperta sull'isola di Wight, nel 1865. Non ci sono molti resti fossili di questa creatura, e alcune importanti caratteristiche anatomiche, come il cranio, sono scarsamente conosciute. Le prime rappresentazioni dell'animale lo rappresentavano spesso con una testa molto generica, poich\u00e9 l'animale era conosciuto prevalentemente solo per la met\u00e0 posteriore. L'animale poteva raggiungere anche i 5 metri (16 piedi) di lunghezza. Il suo corpo era coperto da un'armatura di placche e spine, che lo rendono un membro di Nodosauridae.\nDescrizione.\n\"Polacanthus\" era un ankylosauro di medie dimensioni. Nel 2010, Gregory S. Paul ne stim\u00f2 una lunghezza di 5 metri (16 piedi), per un peso di 2 tonnellate. Le zampe posteriori sono relativamente lunghe per un ankylosauro, con una lunghezza del femore destro di 555 millimetri nell'esemplare olotipo.\nNel 2011, Barrett indic\u00f2 due possibili tratti unici dell'animale, o autapomorfie: il pavimento del canale neurale \u00e8 profondamente tagliato da un solco con un profilo trasversale a forma di V; le spine caudali hanno basi triangolari in vista laterale e apici stretti.\nI successivi descrittori dell'animale hanno sempre dedicato molto impegno al ripristino della configurazione dell'armatura. Hulke cap\u00ec che \"Polacanthus\" presentava un grande \"scudo pelvico\" o \"scudo sacrale\", costituito da una singolo osso dermico piatto sui fianchi (area sacrale) che, forse, non era attaccato all'osso sottostante e decorato da tubercoli. Questa caratteristica \u00e8 condivisa con altri dinosauri \"polacanthini\" (nodosauridi basali), come \"Gastonia\" e \"Mymoorapelta\". Nell'olotipo, questo scudo \u00e8 largo 108 centimetri e lungo 90 centimetri, e presenta quattro file orizzontali di osteodermi pi\u00f9 grandi per lato, circondati da ossicoli pi\u00f9 piccoli. Questi ultimi sono a volte completamente fusi a formare piastre di armatura piatte. Hulke pens\u00f2 che sulla coda dovessero essere presenti due file di osteodermi chigliate per lato, mentre la serie di spine ritrovate nell'esemplare olotipo adornava i lati del dorso. Nopcsa ipotizz\u00f2 una diversa configurazione. Secondo Nopcsa, sia la coda che la parte anteriore del corpo, incluso il collo, presentavano due file parallele di spine, una per lato. Sulla parte anteriore del corpo ogni fila era consistita da cinque spine, sostenendo che sette di queste si erano conservate con il fossile, cinque del lato destro e due del sinistro. Le file sulla coda sarebbero consistite in ventidue coppie di spine pi\u00f9 corte, quindici punte ancora esistenti, otto del lato sinistro e sette del lato destro. Poich\u00e9 le spine sono asimmetriche, la loro posizione pu\u00f2 essere pi\u00f9 o meno dedotta. Blows nel 1987, concord\u00f2 sostanzialmente con Nopcsa, ma distinse anche tre tipi di spine, un tipo A, B e C, che gli permisero di classificare ulteriori reperti fossili, che spesso differivano dalle spine dell'olotipo in diversi dettagli.\nClassificazione.\n \nFox nel 1865 assegn\u00f2 \"Polacanthus\" a Dinosauria, mentre Huxley nel 1870 e Hulke nel 1881 lo assegn\u00f2 agli Scelidosauridae. All'epoca, le sue affinit\u00e0 esatte non erano ben comprese, fino a quando nel 1978 Coombs inser\u00ec l'animale all'interno della famiglia Nodosauridae, all'interno di una Ankylosauria pi\u00f9 grande. Nel 1996, Kenneth Carpenter classific\u00f2 ulteriormente l'animale nella sottofamiglia Polacanthinae. Un'ipotesi alternativa, suggerita per la prima volta da Tracy Lee Ford nel 2000, \u00e8 che esisteva un clade Polacanthidae sotto il nodo Nodosauridae + Ankylosauridae.\nUn'analisi pi\u00f9 convenzionale del 2012, in cui \"Polacanthos foxii\" e \"P. rudgwickensis\" non sono stati recuperati come sister taxon, \u00e8 mostrato in questo cladogramma:\nScoperta e specie.\nI primi resti fossili di \"Polacanthus foxii\" vennero scoperti dal reverendo William Fox, sull'Isola di Wight, nel 1865, a Barnes sulla costa sud-ovest. Fox inizialmente pens\u00f2 di far nominare il nuovo dinosauro dal suo amico Alfred Tennyson. Tennyson propose il nome \"Euacanthus Vectianus\" ma questo nome fu in definitiva respinto. Nel 1865, Fox in una conferenza all'Associazione Britannica riport\u00f2 la scoperta, e l'esemplare venne nominato \"Polacanthus foxii\" da Richard Owen, aggirando cos\u00ec la convenzione secondo la quale un autore non pu\u00f2 nominare un taxon sul proprio nome. Il testo della conferenza venne pi\u00f9 o meno riprodotto da lui in un articolo anonimo nel \"The Illustrated London News\". Questa procedura caus\u00f2 una certa confusione poich\u00e9 non esiste nessuna pubblicazione del 1865 corrispondente a quella di Owen. Alcuni, quindi, sostennero che Thomas Huxley, nel 1867, fosse l'autore del nome, mentre altri indicavano Fox, Owen o \"Anonimo\" come l'autore della nomenclatura. Il nome generico deriva dal greco antico \u03c0\u03bf\u03bb\u03cd\u03c2/\"polys\" ossia \"molte\" e \u1f04\u03ba\u03b1\u03bd\u03b8\u03b1/\"akantha\" ossia \"punte\" o \"spine\", in riferimento alle molte spine dell'armatura dell'animale. Il nome specifico, \"foxii\", onora William Fox per omaggiare il suo ritrovamento.\nL'olotipo, BMNH R175, venne ritrovato in uno strato superiore della Formazione Wessex risalente al Barremiano. L'olotipo \u00e8 composto da uno scheletro incompleto che manca della testa, del collo, dell'armatura anteriore e degli arti anteriori, ma che comprende alcune vertebre dorsali, il sacro, la maggior parte del bacino, la maggior parte dell'arto posteriore sinistro, il femore destro, 22 vertebre della coda, costole, chevron, tendini ossificati, uno scudo pelvico, 22 spine e numerosi osteodermi. Lo scheletro venne studiato nel 1881 da John Whitaker Hulke, mentre il fossile era ancora in possesso di Fox. Hulke pubblic\u00f2 la prima descrizione dettagliata del ritrovamento, notando che l'esemplare era gravemente deteriorato dal corso degli anni, e l'armatura dermica si era quasi completamente distrutta. Lo stesso anno, Fox mor\u00ec, e la sua collezione venne acquisita dal British Museum of Natural History, tra cui il fossile di \"Polacanthus\". Quest'ultimo venne poi riassemblato dal preparatore Caleb Barlow, mettendo meticolosamente insieme tutti i pezzi insieme con il balsamo del Canada, con grande meraviglia di Hulke che nel 1881 aveva definito questa impresa senza speranza. Ci\u00f2 consent\u00ec a Hulke di ridescrivere l'esemplare nel 1887, prestando particolare attenzione alla disposizione dell'armatura. Nel 1905, l'esemplare fu nuovamente descritto da Franz Nopcsa che per la prima volta forn\u00ec un'illustrazione della possibile configurazione delle spine e degli osteodermi.\nIn seguito ci si rese conto che, almeno in un'occasione, anche prima del 1865 erano stati ritrovati probabili fossili di \"Polacanthus\". Nel 1843, John Edward Lee riport\u00f2 la scoperta su Wight di due esemplari fossili provvisti armature.\nNumerosi esemplari da Wight e dalla Gran Bretagna sono stati poi riferiti a \"Polacanthus\". Questi esemplari successivi erano perlopi\u00f9 composti da singoli elementi ossei o singoli osteodermi. Un secondo scheletro parziale, dal quale sono state estratte parti dal 1876, \u00e8 stato identificato e completamente scavato dal Dr William T. Blows nel 1979; \u00e8 anch'esso alloggiato al Museo di storia naturale di Londra, e catalogato come esemplare NHMUK R9293. \u00c8 il primo esemplare a disporre di elementi del cranio, vertebre del collo e un'armatura anteriore inequivocabile.\nDiversi reperti ankylosauriani del Cretaceo inferiore dell'Europa continentale sono stati riferiti a \"Polacanthus\", ma nessuno ha mai dimostrato tratti distintivi, o autapomorfie, con il loro olotipo.\nAltre specie e generi.\nOltre alla specie tipo, unica specie oggi considerata valida, diverse altre specie e generi sono stati nominati in relazione al materiale di \"Polacanthus\".\nNel 1924, Edwin Hennig nomin\u00f2 una nuova specie, \"Polacanthus becklesi\", il cui nome specifico fu dato in onore del collezionista Samuel Beckles, basato sull'esemplare BMNH R1926, un pezzo di ileo associato ad osteodermi, ritrovato a Wight nel diciannovesimo secolo. Oggi questa specie \u00e8 considerata un sinonimo junior di \"P. foxii\". Si pensava che rappresentasse una specie diversa poich\u00e9 l'armatura era pi\u00f9 liscia, ma probabilmente era causata dall'erosione dell'acqua sul fossile.\nNel 1987, William T. Blows afferm\u00f2 che l'americano \"Hoplitosaurus\" fosse in realt\u00e0 una specie di \"Polacanthus\", rinominandolo in \"Polacanthus marshi\". Anche se questa teoria guadagn\u00f2 una certa popolarit\u00e0 nei primi anni 90, oggi \u00e8 generalmente respinta.\nNel 1996, una nuova specie, \"Polacanthus rudgwickensis\", venne nominata da Blows, dopo una revisione di alcuni materiali fossili ritrovati nel 1985 e originariamente assegnato ad \"Iguanodon\", in mostra all'Harham Museum nel Sussex. L'olotipo di questa specie, HORSM 1988.1546, \u00e8 frammentario e comprende diverse vertebre frammentarie, uno scapolo-castacoide parziale, l'estremit\u00e0 distale di un omero, una tibia destra quasi completa, frammenti di costole e due osteodermi. \"P. rudgwickensis\" sembrava essere stato circa il 30% pi\u00f9 lungo della specie tipo \"P. foxiie\", differendo da esso per numerose caratteristiche delle vertebre e dell'armatura dermica. La specie prende il nome dal villaggio di Rudgwick nel West Sussex ed \u00e8 stato scoperto in una cava di Rudgwick Brickworks Company, al piano di cava in letti di marna grigio verde della Formazione Wessex, risalenti al Barremiano, circa 124-132 milione anni fa. Tuttavia, nel 2015, Blows cre\u00f2 un nuovo genere per questo esemplare, ossia \"Horshamosaurus\".\nNel 1971, \"Polacanthus foxii\" venne ribattezzato da Walter Coombs, \"Hylaeosaurus foxi\". Tale teoria non venne per\u00f2 accettata dalla comunit\u00e0 scientifica. Inoltre \u00e8 stato suggerito che \"Polacanthus\" sarebbe semplicemente identico a \"Hylaeosaurus armatus\". Ma ci\u00f2 \u00e8 stato respinto da Blows nel 1987, a causa delle differenze di et\u00e0 e anatomia. Una possibile identit\u00e0 \u00e8 difficile da provare o confutare poich\u00e9 ci sono pochi elementi sovrapposti nei loro olotipi.\nNel 1928, Nopcsa nomin\u00f2 un nuovo genere e specie \"Polacanthoides ponderosus\", basato su una serie di sintassi: BMNH 2584, una scapola sinistra ritrovata a Bolney, che nel 1841 era stata riferita da Gideon Mantell a \"Hylaeosaurus\"; e BMNH R1106 en 1107, una tibia e un omero. Il nuovo taxon si \u00e8 dimostrato molto problematico. Contrariamente a quanto ipotizzato da Nopcsa, la tibia e l'omero non sono stati ritrovati a Bolney ma a Wight. Questo rende \"Polacanthoides\" una possibile chimera, specialmente dal momento che la loro provenienza da Wight rende probabile che entrambi appartengano a \"Polacanthus\". Inoltre, gli esemplari di Wight non sono le ossa originali, che sono andate perdute, ma i loro calchi, che nel migliore dei casi avrebbero potuto essere usate come plastotipi. La scapola appartiene ad un thyreophoro indeterminato.\nNel 1982, Justin Delair nomin\u00f2 il genere \"Vectensia\", senza fornire un nome specifico, basato sull'esemplare GH 981.45, una piastra d'armatura. Come l'olotipo di \"Polacanthus\", fu ritrovata a Barnes High, ma a quanto si dice in uno strato pi\u00f9 antico della Formazione Wessex. Blows, nel 1987, rifer\u00ec provvisoriamente il materiale a \"Polacanthus\"."}
{"id": "218082", "revid": "1529788", "url": "https://it.wikipedia.org/wiki?curid=218082", "title": "Frazione (matematica)", "text": "Una frazione (dal latino \"fractus\", spezzato, infranto), secondo la definizione classica propria dell'aritmetica, \u00e8 un modo per esprimere una quantit\u00e0 basandosi sulla divisione di un oggetto in un certo numero di parti della stessa dimensione. Ad esempio, se si taglia una torta in quattro fette uguali, ciascuna di esse \u00e8 detta un quarto di torta (rappresentata con 1\u20444); due quarti \u00e8 mezza torta, e otto quarti formano due torte.In termini pi\u00f9 generali, si indica con il nome di frazione ogni generico membro dell'insieme dei numeri razionali.\nStoria delle frazioni.\nLe origini della frazione si devono all'intersecarsi dei rapporti commerciali fra le pi\u00f9 antiche civilt\u00e0 che necessariamente portarono all'uso dei sottomultipli delle unit\u00e0 di misura allora usate.\nDocumenti storici attestano l'uso delle frazioni presso gli antichi Egizi nel XVII secolo a.C.\nEgizi.\nGli Egizi conoscevano, per precisione, le unit\u00e0 frazionarie, che rappresentavano il geroglifico di un quadrato con al centro un cerchio (che significava \u00ab parte \u00bb) posto sopra al numero quale numeratore. Essi indicavano le frazioni vere e proprie come somma di unit\u00e0 frazionaria; per esempio per rappresentare 5\u20446 scrivevano 1\u20442 + 1\u20443.\nL'uso della frazione serviva comunque per esprimere le parti dell'unit\u00e0 di misura della capacit\u00e0, l'hegat, pari a circa 4,875 litri. Per scrivere le parti di questo hegat, gli antichi Egizi usavano dei simboli presi dalle diverse parti dello udjat, l'occhio del dio Horus, diventato, secondo la leggenda degli d\u00e8i Osiride, Iside e Horus, uno dei pi\u00f9 importanti amuleti, simbolo di salute, abbondanza e fertilit\u00e0.\nMedioevo.\n\u00c8 solo nel Medioevo che cominciano a comparire scritture vere e proprie del tipo:\n4 f 9 = 4 s 9 = 4\u20449\nche si leggeva quattro fratto nove; l'ultima scrittura si usa ancora adesso.\nLa scrittura corretta pi\u00f9 usata ai nostri giorni (con linea orizzontale) e la lettura diversa del numeratore con un numero cardinale (quattro) e del denominatore con un numero ordinale (noni)\nformula_1 = \u00ab quattro noni \u00bb\nsi devono al matematico Leonardo Pisano, detto Fibonacci, vissuto tra il 1170 e il 1250. In particolare esiste traccia dell'utilizzo nell'opera Liber abbaci del 1202 dove le frazioni vengono chiamate rupti oppure anche fracti. Il tratto orizzontale \u00e8 chiamato virgula (virga = bastone)\nDefinizione e nomenclatura.\nUna frazione \u00e8 un oggetto matematico che indica il rapporto di due numeri interi. I due numeri interi vengono separati da un trattino, detto linea di frazione, che pu\u00f2 essere orizzontale, come in questi esempi: formula_2 oppure diagonale come \u00bd, \u00be, \u215d.\nNell'esempio delle fette di torta di cui sopra, nella rappresentazione numerica come 1\u20444 il numero in basso, detto denominatore, indica il numero totale di parti uguali che compone la torta intera, e il numero in alto, il numeratore, \u00e8 il numero di parti che \u00e8 stato preso. I due termini hanno un'origine dal latino. Numeratore ha la stessa radice di \"enumerare\", vale a dire \"contare\"; quindi indica quante parti frazionali per cos\u00ec dire \"minimali\" abbiamo nella frazione. Denominatore deriva ovviamente da \"denominare\", cio\u00e8 dare un nome; il nome \u00e8 quello del tipo di parti che sono state fatte (met\u00e0, terzi, quarti...).\nIl denominatore deve essere sempre diverso da zero: non \u00e8 infatti possibile effettuare una divisione per zero.\nTipi particolari di frazioni.\nUna frazione pu\u00f2 essere:\nInoltre una frazione egizia \u00e8 la scrittura di un numero razionale come somma di frazioni unitarie.\nAltri tipi di frazioni.\nIl termine \"frazione\" \u00e8 usato per descrivere anche altri oggetti matematici. Nelle scuole si pu\u00f2 ad esempio sentire parlare di frazione mista o numero misto: si tratta di un numero composto da una parte intera pi\u00f9 una frazione propria, rappresentato con la seguente notazione:\nNei paesi di tradizione anglosassone spesso associata a unit\u00e0 di misura consuetudinarie (ad esempio i diametri nominali dei tubi espressi in pollici) si usa, in genere, una notazione diversa che omette il \"+\" e giustappone la frazione all'intero:\nQuest'ultima notazione spesso si trova sulle calcolatrici elettroniche. Per passare dalla rappresentazione come numero misto ad una frazione impropria si procede nel seguente modo:\nSe invece si parte da una frazione impropria formula_11 tipo formula_12 si procede cos\u00ec per calcolare il numero misto:\nPrevisione del tipo di numero decimale generato da una frazione.\nSia data una frazione ai minimi termini formula_11 (cio\u00e8 con \"a\" e \"b\" numeri interi senza divisori comuni).\nAllora, se il denominatore b ha solo 2 o 5 come divisori primi, la divisione formula_11 corrisponde a un numero decimale finito.\nAltrimenti, se b ha qualche divisore primo diverso da 2 o 5, formula_11 corrisponde a un numero decimale periodico.\nAd esempio, la frazione formula_18 ha come denominatore , che ha come divisore primo solo 5. Quindi formula_18 corrisponde a un decimale finito.\nInvece formula_20 ha come denominatore , quindi 2 e 7 sono i suoi due divisori primi e 7 non \u00e8 un divisore primo di 33, allora formula_20 corrisponde a un decimale periodico.\nConfronto.\nSi possono confrontare tra di loro numeri razionali sia nella loro forma di frazione sia nella forma di numero decimale:\nNegli altri casi dovendo confrontare pi\u00f9 frazioni, conviene ridurle tutte al medesimo denominatore, facendo cio\u00e8 riferimento alle medesime parti uguali: dovendo confrontare formula_11 e formula_23, si convertono le frazioni in formula_24 e formula_25, dove il comune denominatore \"bd\" \u00e8 il prodotto dei denominatori da confrontare; si confrontano poi i numeratori tra loro: gli interi \"ad\" e \"bc\".\nPer lavorare con numeri pi\u00f9 piccoli, pu\u00f2 essere utile usare, invece del prodotto dei denominatori, il minimo comune multiplo dei denominatori (m.c.m.) e trasformare adeguatamente le frazioni (il m.c.m. diviene denominatore della nuova frazione, mentre il numeratore viene calcolato moltiplicando il vecchio numeratore per il quoziente della divisione del m.c.m. per il vecchio denominatore). A questo punto il confronto \u00e8 ricondotto al caso di frazioni con lo stesso denominatore.\nMoltiplicazione e divisione.\nLe operazioni pi\u00f9 semplici da compiere con le frazioni sono la moltiplicazione e la divisione. Ecco come vengono effettuate tali operazioni.\nTornando all'esempio della torta, se abbiamo tre persone che ottengono ciascuna un quarto della torta finiamo col distribuirne tre quarti. Numericamente, possiamo scrivere:\nFacendo un altro esempio, supponiamo che cinque persone lavorino tre ore al giorno su un progetto, e la loro giornata lavorativa sia di sette ore. In totale, avranno lavorato per 15 ore, cio\u00e8 15 settimi di giorno. Dato che 7 settimi di giorno sono un giorno intero, in totale avranno lavorato per 2 giorni e un settimo: numericamente,\nRiprendendo la nostra torta, se ne abbiamo preso un quarto e di questa vogliamo prenderne un terzo, ne otterremo un dodicesimo. Infatti facciamo tre parti uguali della nostra fetta e ne prendiamo una: ma se avessimo diviso in tre parti tutte e quattro le fette iniziali saremmo arrivati a quattro volte tre fette, cio\u00e8 12 fette. In altre parole, un terzo di un quarto (o \"un terzo di volte un quarto\") \u00e8 un dodicesimo. Numericamente abbiamo:\nCome secondo esempio, supponiamo che i nostri cinque tizi abbiano fatto un lavoro che \"in totale\" equivale a tre ore di una giornata lavorativa di sette ore. Ciascuno di loro - ammesso che abbiano lavorato con la stessa lena! - ha fatto un quinto del totale, quindi hanno lavorato per un quinto di tre settimi di una giornata. Numericamente,\nIn pratica, si pu\u00f2 notare come per moltiplicare due frazioni possiamo semplicemente moltiplicare i due numeratori tra loro, e i due denominatori tra loro, e usare i risultati come rispettivamente numeratore e denominatore del prodotto. Ad esempio:\no algebricamente\n\u00c8 possibile che il numeratore di una frazione e il denominatore dell'altra abbiano un fattore comune: in questo caso \u00e8 possibile (prima o dopo avere eseguito i due prodotti) semplificare il risultato, dividendo entrambi i valori per il loro massimo comune divisore e riducendo cos\u00ec la frazione \"ai minimi termini\". Ad esempio,\nSe una o entrambe le frazioni da moltiplicare sono improprie, \u00e8 pi\u00f9 agevole convertire la frazione impropria in una propria. Per esempio:\nIl sistema pi\u00f9 semplice di dividere due frazioni tra di loro \u00e8 moltiplicare la prima frazione per l'inverso della seconda. Ecco un esempio:\nAddizione e sottrazione.\nLa regola per l'addizione (o per la sottrazione) di due frazioni \u00e8 pi\u00f9 complicata; anche qua pu\u00f2 essere utile tornare all'esempio della torta per ricavare la regola generale. Se due torte uguali sono tagliate rispettivamente in quattro e cinque parti e io prendo una fetta di ciascuna, quanta parte di torta ho?\nImmaginiamo di dividere ciascuna fetta della prima torta in altre cinque parti uguali, e ciascuna fetta della seconda torta in quattro parti uguali. A questo punto ho diviso entrambe le torte in parti; di queste ne ho cinque dalla prima torta e quattro dalla seconda, per un totale di nove fettine. Numericamente,\nLa formula generale per sommare due frazioni \u00e8 data da\nSe il massimo comun divisore \"M\" tra \"b\" e \"d\" \u00e8 maggiore di 1, \u00e8 possibile semplificare l'operazione. Posto formula_37 e formula_38, abbiamo infatti che\nSi noti che il denominatore \"Mb\u2032d\u2032\" \u00e8 il minimo comune multiplo dei denominatori \"b\" e \"d\".\nUn esempio numerico \u00e8\nSepariamo al numeratore la parte intera da quella decimale: formula_41\nMettiamo in evidenza il periodo della parte decimale: formula_42\nSostituiamo al decimale periodico la sua frazione generatrice: formula_43\nCollochiamo ogni termine sotto un'unica linea di frazione: formula_44\nScriviamo 999 come 1000 \u2212 1, ovvero 10 elevato al numero di cifre del periodo \u22121: formula_45\nInfine separiamo i termini positivi e negativi al numeratore: formula_46.\nGeneralizzazioni.\nUna frazione continua \u00e8 un'espressione del tipo\ncon gli \"ai\" interi (normalmente positivi, tranne eventualmente per \"a0\").\nUna estensione delle frazioni \u00e8 data dal campo quoziente di un dominio d'integrit\u00e0."}
{"id": "218087", "revid": "125374050", "url": "https://it.wikipedia.org/wiki?curid=218087", "title": "Kampala", "text": "Kampala (pron. /kam'pala/) \u00e8 la capitale dell'Uganda e, con una popolazione di abitanti (2014), ne \u00e8 la principale citt\u00e0. \u00c8 situata a pochi chilometri dalle rive del lago Vittoria, a un'altitudine di metri sul livello del mare.\nOrigine del nome.\nPrima dell'arrivo degli inglesi il sovrano del regno di Buganda scelse l'area in cui poi sorse la citt\u00e0 come una delle sue aree di caccia preferite : la zona era ricca di colline ed abbondavano diverse specie di antilopi, in particolare gli impala. Al loro arrivo i britannici chiamarono l'area \"Hills of the Impala\" (colline degli impala). La parola impala \u00e8 di origine zulu ed era gi\u00e0 in uso presso gli inglesi che l'avevano acquisita in Sudafrica. Il termine fu tradotto in Luganda, la lingua in uso nel regno di Buganda, e la definizione \"collina degli impala\" fu tradotta in \"Kasozi ka Empala\" - \"Kasozi\" significa 'collina', \"ka\" sta per 'degli' e \"empala\" per 'impala'. Nella pronuncia 'ka' e 'empala' risultano unite e divengono \"Kaampala\" : da qui origin\u00f2 il nome Kampala.\nStoria.\nKampala si svilupp\u00f2 attorno ad un forte costruito da Frederick Lugard nel 1890 per la Compagnia britannica dell'Africa Orientale. Dal 1900 al 1905 fu capoluogo del protettorato britannico dell'Uganda e nel 1962, prese il posto di Entebbe come capitale nazionale. Gran parte della citt\u00e0 venne distrutta dopo il rovesciamento della dittatura di Idi Amin e con la conseguente guerra civile (1979).\nIn passato la citt\u00e0 era la capitale del regno di Buganda, di quel periodo sopravvivono diversi edifici, tra cui le Tombe di Kasubi (costruite nel 1881), il Parlamento del Buganda, il Tribunale del Buganda e il luogo dell'incoronazione di Naggalabi Buddo. Gravemente danneggiata durante la Guerra Ugandese-Tanzaniana, la citt\u00e0 \u00e8 stata in seguito ricostruita.\nMonumenti e luoghi d'interesse.\nIl campus principale dell'Universit\u00e0 Makerere, uno dei principali istituti di educazione superiore dell'Africa centrale e orientale, si trova nella zona del colle Makerere.\nCome per molte altre citt\u00e0, si dice che Kampala sia costruita su sette colli, di cui Makasero \u00e8 quella centrale, sede del centro amministrativo e della zona residenziale pi\u00f9 benestante. I sobborghi comprendono Kololo, sede del Museo Ugandese, Namirembe, con la Cattedrale di Namirembe, Kibuli, con la Moschea di Kibuli, e Rubaga, dove si trova la Cattedrale di Rubaga.\nAltri luoghi caratteristici della citt\u00e0 sono le cascate Ssezibwa, il Teatro Nazionale Ugandese, il Mercato di Owino e il Mercato di Nakasero. Kampala \u00e8 nota anche per la sua vita notturna e per il suo casin\u00f2.\nEconomia.\nSono presenti manifatture di mobili e parti meccaniche. I prodotti agricoli da esportazione sono caff\u00e8, cotone, t\u00e8, e zucchero.\nL'aeroporto Internazionale di Entebbe si trova a di distanza, mentre il porto principale, Port Bell sulla riva del Lago Vittoria \u00e8 a di distanza.\nVi sono collegamenti ferroviari con Nairobi, mentre i collegamenti con Malaba, Kasese e Pakwach riguardano solo i treni merci.\nA Kampala si trova la sede della East African Development Bank.\nSanit\u00e0.\nSecondo un'indagine del 2004/05 da parte del Ministero della Sanit\u00e0, Kampala ha il pi\u00f9 alto tasso di infezione da HIV in Uganda. Il 9,2% degli adulti e il 47% delle prostitute della citt\u00e0 sono infetti."}
{"id": "218096", "revid": "339392", "url": "https://it.wikipedia.org/wiki?curid=218096", "title": "Aggiornamento (informatica)", "text": ""}
{"id": "218098", "revid": "1305772", "url": "https://it.wikipedia.org/wiki?curid=218098", "title": "Pontecorvo (disambigua)", "text": "Cognomi.\nPontecorvo \u00e8 il cognome di una famiglia italiana di origine ebraica, di cui sono famosi:"}
{"id": "218104", "revid": "123819711", "url": "https://it.wikipedia.org/wiki?curid=218104", "title": "Giornalismo partecipativo", "text": "Il giornalismo partecipativo (detto anche giornalismo collaborativo o, in inglese, \"citizen journalism\", \"open source journalism, street journalism, grassroots journalism, partecipatory journalism o\" \"democratic journalism\") \u00e8 il termine con cui si indica la forma di giornalismo che vede la \"partecipazione attiva\" dei lettori, grazie alla natura interattiva dei nuovi media e alla possibilit\u00e0 di collaborazione tra moltitudini offerta da Internet.\nIl giornalismo partecipativo \u00e8 un movimento nato alla fine degli anni Novanta, fuori dalle redazioni, frutto della cultura partecipativa.\nChi pratica giornalismo partecipativo \u00e8 detto giornalista partecipativo o, in inglese, \"citizen journalist\".\nNegli Stati Uniti.\nTom Curley, il direttore dell'Associated Press, nel discorso di apertura della conferenza dell'Online News Association del 2004 ha detto:\nAlla base dell'osservazione del direttore dell'Associated Press vi \u00e8 un fenomeno sempre pi\u00f9 evidente che si manifesta sotto vari aspetti.\nEsistono oltre 14 milioni di blog e il numero \u00e8 sempre crescente.\nMark Potts, cofondatore dell'edizione online del Washington Post, ha lasciato il suo posto al sito di uno dei pi\u00f9 prestigiosi quotidiani al mondo per creare BackFence.com, un'impresa che promuove una serie di innovativi portali di informazione e servizi a carattere locale, i cui contenuti sono interamente prodotti dagli utenti.\nRupert Murdoch, nel suo discorso all'American Society of Newspaper Editors dell'aprile 2005, ha ammonito i direttori delle testate:\nCurrent TV, la televisione via cavo creata da Al Gore (ex vicepresidente degli Stati Uniti) \u00e8 basata su filmati della durata massima di 5 minuti, denominati \"pods\". Quella che \u00e8 stata lanciata come la \"MTV\" dell'informazione basa per il 25% della sua programmazione su video prodotti dai telespettatori e inviati alla redazione tramite il sito internet dell'emittente. L'obiettivo di Current, che ha iniziato le sue trasmissioni il 1\u00ba agosto 2005, secondo Al Gore, \u00e8 quello di connettere \"la generazione di internet con la televisione in modo completamente nuovo\".\nIn Corea del Sud.\nOhmyNews \u00e8 il sito di informazione sud coreano pi\u00f9 visitato (oltre un milione di utenti al giorno). Il 70% dei suoi contenuti sono prodotti da circa 35\u00a0000 cittadini-reporter, utenti comuni che decidono di dare il proprio contributo inviando un articolo. La redazione \u00e8 composta di sole 47 persone.\nIn Europa.\nL'evento che ha fatto scoprire ai grandi giornali il giornalismo partecipativo fu l'attentato terroristico nella metropolitana di Londra avvenuto nel 2005.\nLa BBC trasmise nei suoi notiziari un'immagine ripresa con un cellulare da un non professionista che si trovava dentro la metro. Lo scatto divenne l'immagine-simbolo del drammatico evento. Da allora il giornalismo partecipativo \u00e8, anche in Europa, una delle fonti di cui si avvalgono i grandi giornali.\nNello stesso anno, il 2005, nasce in Francia AgoraVox, da un'idea di Carlo Revelli. \u00c8 letto da un milione di visitatori ed \u00e8 la seconda fonte di notizie dopo \"Le Figaro\", il maggiore quotidiano nazionale.\nIn Italia.\nIn Italia sono presenti otto piattaforme di giornalismo partecipativo.\nLa prima piattaforma \u00e8 Sololibri.net, sito letterario nato nel 2005, che secondo un modello di giornalismo partecipativo, ha aperto la redazione alla collaborazione di una community di lettori forti, che propone recensioni di libri letti e news. Gli articoli vengono revisionati e approvati dalla Redazione prima della pubblicazione. Diretto da Rachele Landi, nel 2019 il sito ha superato il milione di utenti mensili.\nLa seconda piattaforma \u00e8 AgoraVox Italia, la versione italiana di AgoraVox, aperta nel settembre 2008. Il sistema si fonda su un'\u00e9quipe di 450 giornalisti. La piattaforma non pubblica tutti gli articoli, ma solo quelli che hanno ricevuto il voto positivo di alcuni moderatori.\nTerza piattaforma partecipativa \u00e8 Citynews, presente su 47 citt\u00e0 e attiva da 2010. La piattaforma permette agli utenti registrati di caricare notizie e video dalla propria zona (tramite sito o tramite applicazione) e mediante una veloce moderazione di una redazione il contenuto viene pubblicato nel sito e inviato agli iscritti alla piattaforma che vivono nella medesima zona. Vengono pubblicate 5000 notizie al mese di carattere locale ed iperlocale.\nLa quarta piattaforma \u00e8 Blasting News Italia, facente parte del network internazionale Blasting News. La piattaforma \u00e8 attualmente nella classifica dei 200 siti pi\u00f9 grandi al mondo e si \u00e8 posizionata 28\u00aa in Italia, secondo il ranking di Alexa.\nLa quinta piattaforma \u00e8 Cittanet, un network di siti di informazione locale. Ad ogni sito \u00e8 possibile iscriversi e postare liberamente nello spazio aperto. Unico controllo svolto dalla redazione \u00e8 un controllo ortografico e di legalit\u00e0. Fa parte del circuito Cittanet anche la piattaforma notizienazionali.net che pubblica senza alcun controllo preventivo gli articoli di chiunque si sia registrato.\nLa sesta piattaforma \u00e8 Giornalia (giornalia.com), attiva dal 2019 ma ideata nel 2012, che consente la scrittura e la pubblicazione di articoli, e altri contenuti, da parte degli utenti registrati. Unica nel suo genere, rispetto a tutte quelle attive nel panorama italiano ed europeo, perch\u00e9 consente una pubblicazione diretta nello spazio \"Social\" del sito, dunque gli articoli sono immediatamente visibili ai soli utenti registrati che possono, dal canto loro, far validare la notizia ai redattori di categoria affinch\u00e9 possa essere pubblicata nella parte visibile a tutti della piattaforma (la Home), ovvero la testata giornalistica principale.\nUna settima piattaforma \u00e8 TopicNews.it. Le notizie vengono poi approvate dagli amministratori del sito, la verifica viene effettuata in base alla stesura dell'articolo ed i contenuti che per policy devono essere inediti.\nLa ottava piattaforma \u00e8 SalvisJuribus.it. Salvis Juribus \u00e8 una Rivista scientifica (ISSN: 2464-9775) \"online\" basata sul \"legal\" \"social journalism.\" La Rivista permette agli utenti di scrivere articoli e guadagnare in base al numero di utenti che leggono l'articolo. La Rivista, inserita all\u2019interno del portale ROAD patrocinato dall\u2019UNESCO, offre numerosi vantaggi. Oltre alla remunerazione degli articoli il principale vantaggio \u00e8 dato dalla possibilit\u00e0 di presentare gli articoli pubblicati per la valutazione nei concorsi pubblici o in ambiente accademico. Per i professionisti, inoltre, i contributi possono essere utilizzati anche per il riconoscimento di crediti formativi.\nLa nona piattaforma, forse la pi\u00f9 giovane in termini anagrafici, \u00e8 la rete dei Blog CQ24, un ibrido tra testate e blog, collegate al quotidiano nazionale all digital www.corrierequotidiano.it. Al momento la rete dei Cq24 conta 47 testate provinciali attive e 10 testate regionali. Un progetto che punta a coprire entro il mese di settembre tutte le 110 province italiane.\nTra le prime esperienze, per cronologia, di giornalismo partecipativo \u00e8 stato Kappaelle.net, sito aperto nel 2007. Proprietaria e ideatrice del primo sito che permette la pubblicazione degli articoli e dei video a seguito registrazione e scelta di un programma di affiliazione e sostegno (http://www.kappaelle.net/sostegni-e-ricompense/), \u00e8 la giornalista freelance Katiuscia Laneri, autrice di format tv autoprodotti con il sistema del citizen journalism e pioniera dei video on demand sin dal 2004.\nI gradi del giornalismo partecipativo.\nLe forme del giornalismo partecipativo sono variegate e si possono distinguere anche per il grado di coinvolgimento dei lettori. Steve Outing, senior editor del Poynter Institute for Media Studies, ha proposto una classificazione basata su 11 livelli di profondit\u00e0. Si va dal livello pi\u00f9 superficiale, la possibilit\u00e0 per gli utenti di inserire commenti agli articoli, alla sollecitazione dei racconti degli utenti su determinati argomenti, dalla consultazione durante la creazione dei contenuti ai blog ospitati o aggregati sul sito, fino ai siti interamente costruiti grazie ai contributi degli utenti, che possono essere a loro volta sottoposti a controllo editoriale o completamente liberi.\nIl rapporto tra giornalisti e lettori.\nCome ha scritto Ugo Vallauri su \"Problemi dell'informazione\" a proposito dell'impatto sulla qualit\u00e0 dell'informazione dei contenuti prodotti da non professionisti:\nLa creazione di nuovi canali fiduciari tra giornalisti e lettori non \u00e8 l'unica funzione positiva che pu\u00f2 derivare da una maggiore apertura dei mezzi di comunicazione alla partecipazione attiva del pubblico. Il libro bianco dell'American Press Institute intitolato \"We Media\", ne elenca molte altre. La possibilit\u00e0 per i lettori di esprimere commenti, la funzione di filtro delle notizie presenti in rete attraverso i link, il controllo dell'accuratezza delle informazioni pubblicate, l'arricchimento delle fonti e degli spunti a disposizione dei giornalisti grazie alle proposte e ai racconti degli utenti, la possibilit\u00e0 per i giornalisti di chiedere suggerimenti e correzioni al pubblico. Inoltre, la partecipazione modifica il ruolo dell'informazione: il lettori si trasformano da consumatori passivi a protagonisti del processo informativo. Come scrive Rebecca MacKinnon :\nLe polemiche.\nIn Italia sono sorte polemiche se il mondo dei siti web debba rimanere senza vincoli legislativi e soggetta solo ad una autoregolamentazione, oppure in alternativa se debbano essere applicate le norme sulla \"stampa\".\nNell'ottobre del 2007 il governo ha presentato un disegno di legge sulla riforma dell'editoria in cui aveva stabilito per i siti l'obbligo della registrazione. La dura replica del mondo web ha portato alla precisazione da parte del sottosegretario Levi che la norma non avrebbe trovato applicazione ai blog.\nLa disputa si \u00e8 trasferita sul piano giudiziario quando il tribunale di Modica ha condannato lo storico Carlo Ruta per il reato di stampa clandestina.\nLa questione delle dispute sembra definitivamente risolta dalla legge 103 del 2012 che sembra aver definitivamente legalizzato l'attivit\u00e0 dei blogger e all'art 3 bis recita\n\"Semplificazioni per periodici web di piccole dimensioni\"\n\"1. Le testate periodiche realizzate unicamente su supporto informatico e diffuse unicamente per via telematica ovvero on line, i cui editori non abbiano fatto domanda di provvidenze, contributi o agevolazioni pubbliche e che conseguano ricavi annui da attivit\u00e0 editoriale non superiori a 100.000 euro, non sono soggette agli obblighi stabiliti dall\u2019articolo 5 della legge 8 febbraio 1948, n. 47, dall\u2019articolo 1 della legge 5 agosto 1981, n. 416, e successive modificazioni, e dall\u2019articolo 16 della legge 7 marzo 2001, n. 62, e ad esse non si applicano le disposizioni di cui alla delibera dell\u2019Autorit\u00e0 per le garanzie nelle comunicazioni n. 666/08/CONS del 26 novembre 2008, e successive modificazioni.\"\n\"2. Ai fini del comma 1 per ricavi annui da attivit\u00e0 editoriale si intendono i ricavi derivanti da abbonamenti e vendita in qualsiasi forma, ivi compresa l\u2019offerta di singoli contenuti a pagamento, da pubblicit\u00e0 e sponsorizzazioni, da contratti e convenzioni con soggetti pubblici e privati.\""}
{"id": "218105", "revid": "1305772", "url": "https://it.wikipedia.org/wiki?curid=218105", "title": "Eleuthera", "text": "Eleuthera \u00e8 una parola greca che significa \"libera\", per questo \u00e8 stata usata come nome in vari contesti."}
{"id": "218111", "revid": "466539", "url": "https://it.wikipedia.org/wiki?curid=218111", "title": "El\u00e8uthera", "text": "El\u00e8uthera \u00e8 una casa editrice italiana con sede a Milano.\nStoria.\nLa casa editrice \u00e8 stata fondata nel 1986 da Amedeo Bertolo e Rossella Di Leo, provenienti dall'esperienza dei Gruppi anarchici federati e dell'editrice \"Antistato\", come societ\u00e0 cooperativa. L'editrice El\u00e8uthera si propone fin dalla sua nascita di propugnare ideali di libert\u00e0, tanto nel motto \"libri per una cultura libertaria\" quanto nel nome derivato da una parola greca che significa \"libera\".\nSenza aver mai aspirato a diventare una grande casa editrice, \u00e8 riuscita col tempo a raccogliere molti contributi di autori come Enrico Baj, Marc Aug\u00e9, Ursula K. Le Guin, Noam Chomsky, Luigi Veronelli, Kurt Vonnegut e Giorgio Antonucci. Ha inoltre pubblicato alcuni grandi classici del pensiero anarchico e libertario tra i quali antologie di Michail Bakunin, P\u00ebtr Kropotkin e Pierre-Joseph Proudhon."}
{"id": "218113", "revid": "1652635", "url": "https://it.wikipedia.org/wiki?curid=218113", "title": "Vibrissa", "text": "Le vibrisse sono gli organi tattili di vari mammiferi come i felini e i roditori e si presentano costituiti da una base (radice) e da uno stelo di forma cilindrica con una terminazione appuntita. Sono localizzate principalmente sulla testa dell'animale (rima naso-labiale, rima orbitale) eccezion fatta per quelle poste nella regione carpale (polso).\nNell'uomo le vibrisse sono formazioni pilifere a livello del naso.\nCaratteristiche.\nCome negli altri peli, il fusto \u00e8 formato da materiale inerte (cheratina) e non contiene nervi. A differenza degli altri peli, per\u00f2, la radice \u00e8 situata in una zona fortemente innervata e dotata di un ricco letto vascolare. Queste caratteristiche li distinguono da un comune pelo e determinano un importante sanguinamento in caso di strappo.\nFunzione e storia.\nSono fondamentali per lo spostamento dell'animale nell'ambiente (soprattutto nella notte) visto che rappresentano l'organo deputato alla percezione della dislocazione degli oggetti e del loro stato (solidit\u00e0, temperatura, ecc.) e gli forniscono inoltre informazioni sull'eventuale presenza di altri esseri viventi nelle vicinanze, tramite la percezione di spostamenti d'aria da essi provocati.\nNel gatto le vibrisse sono lunghe tanto quanto la larghezza del corpo e ci\u00f2 permette al felino di stabilire se gli \u00e8 possibile passare per un pertugio.\nLa prima comparsa delle vibrisse risale a circa 250 milioni di anni fa nei cidonti terapsidi e sono stati definiti dai ricercatori del dipartimento di psicologia dell'Universit\u00e0 di Sheffield una pietra miliare nell'evoluzione dai rettili.\nQuesto perch\u00e9 da uno studio comparativo tra topi, ratti ed opossum hanno notato una forte somiglianza nell'anatomia e nell'uso delle vibrisse, fatto che sarebbe dovuto alla comparsa di esse in un antenato comune precedente alla divergenza tra le due specie (quindi antecedente a 125 milioni di anni fa).\nSi presume che la loro comparsa sia stata cruciale per la sopravvivenza dei terapsidi prima e dei mammiferi dopo, essendo relegati a nicchie ambientali lasciate vuote dei grandi rettili ed animali a sangue freddo."}
{"id": "218116", "revid": "1999189", "url": "https://it.wikipedia.org/wiki?curid=218116", "title": "Doula", "text": "La doula ( , plurale \"doule\") \u00e8 una figura assistenziale non medica e non sanitaria che si occupa del supporto alla donna durante tutto il percorso perinatale, dalla gravidanza al post-partum. \u00c8 una donna che, basandosi unicamente sulla sua esperienza personale e su un corso formativo di natura non sanitaria, offre un sostegno su misura, intimo e confidenziale, nel pieno rispetto delle scelte delle persone che si rivolgono a lei.\nLa doula non \u00e8 una figura riconosciuta legalmente (nessuna legge spiega e regola le mansioni di questa figura) e pertanto non pu\u00f2 offrire cure mediche o intervenire in processi prettamente sanitari.\nOrigine.\nLa parola \"doula\" viene dal greco, e si riferisce ad una donna che sta a servizio di un'altra donna (sebbene in greco moderno la parola abbia alcune connotazioni negative, significa \"schiava\", ma anche \"serva di Dio\").\nL'antropologa Dana Raphael us\u00f2 per prima questo termine nel 1973, per riferirsi a madri gi\u00e0 con prole a carico, che assistevano le puerpere nell'allattamento e nelle prime cure al neonato, nelle Filippine.\nCos\u00ec il termine sorse inizialmente in riferimento al contesto del post-partum. I ricercatori medici Marshall Klaus e John Kennell, che condussero la prima di molte prove cliniche randomizzate sulle conseguenze mediche di quando la doula assisteva i parti, adottarono il termine \"doula\" per identificare quella figura che sosteneva la madre durante il travaglio cos\u00ec come nel post-partum.\nLe doula nell'assistenza al travaglio.\nLe doula che si occupano del supporto al travaglio di parto sono donne che si occupano dei bisogni fisici ed emozionali delle donne in travaglio, per agevolarle nel loro percorso. Queste figure non hanno compiti medici o sanitari come controllo del battito cardiaco, o esami vaginali ma piuttosto utilizzano il massaggio, l'aromaterapia, suggeriscono posizioni. L'assistenza al travaglio rimane comunque un'attivit\u00e0 compito dell'ostetrica con l'eventuale supporto delle puericultrici, che ha invece le competenze e la formazione sanitaria necessaria per seguire e portare a termine, sotto ogni aspetto, il percorso nascita.\nUna doula che si occupi dell'accompagnamento al travaglio, sta accanto alla donna sia che voglia partorire nella sua casa sia che si rechi in ospedale o in una casa maternit\u00e0, e rimane con lei fino ad alcune ore dopo la nascita.\nUna doula offre la propria pazienza e dolcezza a una donna in travaglio, la incoraggia a procedere nel travaglio e le offre appoggio quando sta partorendo.\nLe doula nell'assistenza durante il post-partum.\nLe doula che si occupano del periodo del post-partum possono aiutare svolgendo piccole faccende domestiche, cucinando e aiutando gli eventuali fratellini ad abituarsi a questa nuova situazione.\nLe \"community doula\".\nLe \"community doula\" hanno un importante ruolo per le donne a rischio per condizioni socioeconomiche svantaggiate e che hanno difficolt\u00e0 ad accedere ai servizi sanitari. Queste doula combinano il ruolo di appoggio al travaglio e il ruolo di sostegno nel post-partum, al fine di garantire la continuit\u00e0 dell'assistenza alle gestanti che non possono usufruire di molti supporti sociali.\nLegislazione.\nNegli Stati Uniti e nel Canada non \u00e8 richiesto alle doula di essere certificate, comunque la certificazione \u00e8 disponibile attraverso molte diverse organizzazioni.\nIn Italia, la doula \u00e8 professione non ordinistica, regolamentata dalla legge 4 del 14 gennaio 2013, pubblicata sulla G.U. n. 22 del 26 gennaio 2013.\nFunzioni della doula.\nUna doula provvede a: "}
